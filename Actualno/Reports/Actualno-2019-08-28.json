{"url": "https://www.actualno.com/sofia/20-godishen-sprjal-tramvaj-bez-vatman-v-sofija-news_812223.html", "text": "      20-годишен мъж спря трамвай, който тръгнал назад без ватман. Инцидентът станал в София, на бул. \"Граф Игнатиев\" в посока площад \"Гарибалди\" във вторник, 27 август, около 16:15 часа с мотриса по линия №12. Подробностите разказва пред news.bg Мануел - смелчагата, спасил десетки от катастрофа.      Младият мъж чакал трамвай на спирката. Пристигнала зелена мотриса, която не била в неговата крайна дестинация и за това останал на тротоара.   \"Там светофарът е бавен и както си чакам раздаването (преминаването на зелено - б.р.) в един момент забелязвам, че трамваят започва бавничко да се движи назад. Първо си помислих, че ватманът нещо е бил прекалено напред и се прибира да не пречи на кръстовището. Малко по малко обаче набира скорост, назад е наклон към стадиона (националният стадион \"Васил Левски\", преди него има друго голямо кръстовище - б.р.), а трамваят е 70 тона желязо\", пише по-рано Мануел в социалната мрежа Facebook.\r\nТой разказа как трамваят не само се е отместил малко назад, но го е подминал и той видял, че в кабинката няма ватман.  В първия момент само констатирал, след което осъзнал - \"Трамвай без ватман се търкаля на свободен ход\".\r\n\"Някакви хора наоколо също гледат и викат: аа няма ватман вътре! Аз в този момент взимам нещата в свои ръце, удрям един спринт, трамваят вече е на 20-ина метра от спирката и се засилва. Предната врата е отворена, аз скачам в движение, влизам в кабинката иии ще трябва да го спра някакси. Гледам една ръчка, изглеждаше като да е някаква спирачка, дърпам я - Нищо не става! Сядам в седалката и има два педала, викам си все един от тях ще е спирачка\", описва действията си младият мъж, който открил спирачката и спрял трамвая на място.   В този момент се появила и водачката на мотрисата, която била отскочила за закуска. \"Гледа трамвая ѝ на 50 метра надолу и аз на нейното място\", описва ситуацията Мануел.    В трамвая пътували десетина дами на прилична възраст. \"Всички овикаха ватманката как може да ги остави без спирачка. Тя нещо натисна някакво копче и се оправдава: \"ама тя спирачката явно не държи\", пише Мануел.\r\n\"Спирачката и след това се оказа, че не работи. Когато тя натисна ръчната спирачка, чу се звук от изпускане на въздух, когато си вдигна крака, трамваят не спря. Явно е имало техническа неизправност\", казва Мануел пред news.bg\r\nОт Центъра за градска мобилност заявиха, че не са информирани за подобен инцидент. От МВР също нямат информация за подобен случай.    ", "date": "2019.08.28", "title": "20-годишен спрял трамвай без ватман в София"}
{"url": "https://www.actualno.com/tennis/sypernikyt-na-grigor-dimitrov-se-ottegli-ot-us-open-news_812227.html", "text": "      Най-добрият български тенисист ще премине в трети кръг на последния за годината турнир от Големия шлем - US Open, и то без да играе. Причината за това е решението на Борна Чорич да се откаже от надпреварата заради контузия, съобщиха организаторите на най-скъпоплатения турнир от тенис календара.      Двамата трябваше да се изправят един срещу друг рано сутрин в четвъртък (около 4:00 сутринта), но заради раскъсан мускул на гърба Чорич е взел тежкото решение да се откаже, въпреки че има да защитава осминафинал от миналата година. Освен това до края на кампанията ще трябва да защити куп точки, благодарение на които стигна близо до топ 10. Лошите новини за Чорич обаче са добри за Григор Димитров, който не е достигал до 3-и кръг от 2016 година насам. Служебната победа ще му помогне да се изкачи допълнително в ранглистата и да атакува по-горна позиция до края на сезона. В следващия кръг той ще се изправи срещу победителя в мача Камил Майхржак - Пабло Куевас.  След победата си в първи кръг пък . ", "date": "2019.08.28", "title": "Съперникът на Григор Димитров се оттегли от US Open"}
{"url": "https://www.actualno.com/politics/diplomati-syshto-sa-protiv-plamen-georgiev-da-e-konsul-vyv-valensija-news_812229.html", "text": "      Българското дипломатическо дружество призова правителството да отмени за генерален консул във Валенсия. Това се посочва в официално съобщение на управителния съвет на организацията.      \"БДД е удивено и възмутено от пламенната защита и от обосновката за назначаването на Пламен Георгиев като генерален консул във Валенсия\", пише в позицията.   От дружеството възразяват срещу решението Георгиев да замине консул във Валенсия с аргументите, че то нарушава Закона за дипломатическата служба и посочват, че е било посрещнато с критики от сънародниците ни в испанския град.\r\nВ същото време цитират текст от същия закон, в който се посочва, че подобно назначение трябва да е на лице \"изявена личност, което се ползва с безспорно добро име и авторитет\" в България.  \"БДД е готово да представи своята експертиза и виждания за драстични поправки към настоящия или за изцяло нов Закон за дипломатическата служба\", се казва още в съобщението. ", "date": "2019.08.28", "title": "Дипломати също са против Пламен Георгиев да е консул във Валенсия"}
{"url": "https://www.actualno.com/society/novinite-naj-vajnoto-za-denja-28-avgust-news_812193.html", "text": "              Г-н Ваклин не казва истината. Това беше основната теза, която осъдената на първа инстанция на 20 години затвор бивша кметица на район „Младост“ в София Десислава Иванчева и заместничката ѝ Биляна Петрова, осъдена на първа инстанция на 15 години затвор, защитиха в право на отговор пред Actualno.com. Правото на отговор е заради интервю за Actualno.com с Александър Ваклин – основният свидетел на държавното обвинение срещу Иванчева и Петрова.   Със свое постановление правителството одобри план-сметката за разходите по подготовката и произвеждането на първи и втори тур на изборите за общински съветници и за кметове през 2019 година, съобщиха от Министерски съвет. 120 пътни съоръжения от 3808 проверени от АПИ се използват нерегламентирано и засега са наложени 2 наказателни акта – за нерегламентиран паркинг на магистрала „Струма“ и нерегламентирани кошари за добитък. Това съобщи председателят на Управителния съвет на АПИ Георги Терзийски на брифинг в пътната агенция по повод инцидента с изгорелия склад за отпадъци под моста на автомагистрала \"Струма\" и увреждането на колоните на съоръжението.     Комисията за защита на личните данни е глобила една от най-големите български банки - \"Банка ДСК\" ЕАД с 1 млн. лева заради изтичане на лични данни, съобщиха от регулатора. Това е първата голяма санкция на КЗЛД по регламента на ЕС за защита на личните данни (GDPR).\r\nНаказанието е заради неправомерно разкриване на лични данни на близо 33 500 клиенти на банката в 23 270 кредитни досиета, в които се съдържат лични данни и на неограничен брой свързани с тях трети лица (в това число техни съпрузи, продавачи, низходящи и възходящи наследници и поръчители). След свикване на Тайния съвет на Нейно Величество и консултация с членовете му Кралица Елизабет Втора реши на работата на парламента, заявено от премиера Борис Джонсън, пише британският вестник The Guardian, цитиран от \"Фокус\".   Откриха оръжието, с което е извършено убийството в Негован. Това е станало в района на Техническия университет в София, съобщиха на брифинг зам.-главният прокурор Иван Гешев, вътрешният министър Младен Маринов и главният комисар Христо Терзийски, директор на Главна дирекция Национална полиция (ГДНП), предаде БГНЕС. По данни на полицията са намерени два пистолета. Предстоящото излъчване на главен прокурор предвещава бури. Иван Гешев е възпитаник на полицейската школа в България. Издигането на полицаи във висши магистрати до сега е дало само негативни резултати. Тепърва ще започнат незаконни арести и това ще бъде през целия мандат. Това прогнозира политикът Татяна Дончева във връзка с единствената кандидатура за главен прокурор в лицето на .  \r\nДончева използва поговорката \"Нагоре лази, надолу гази\" и допълни, че такива хора, , имат своите особености и те нямат нищо общо с магистратския манталитет, нито могат да го придобият.\r\n\"Това нещо как си го представяте, че по различен начин ще се държи, ако го направите главен прокурор\", попита Дончева в интервю за bTV. И Националният статистически институт (НСИ) попари всякакви вяли опити на министъра на туризма и на подопечните ѝ да обяснят как този летен сезон не е катастрофа. Според данните, през юли идващите в България чужди туристи са намалели, като тенденцията се запазва от юни.\r\nНа фона на скъпотията, презастрояването и честите скандали с лошо обслужване не е чудно, че Много е показателно, че и все повече българи изневеряват на родните курорти и предпочитат да отдъхват в Турция и Гърция, коментира в. \" \". Омбудсманът Мая Манолова коментира във \"Фейсбук\" медийните публикации за имот на дъщеря й Ралица в центъра на София, придобит през 2007 г. Тогава Ралица е била на 21 години. \"През 2007 г. закупих адвокатска кантора от 100 кв.м в идеални части на петия етаж в сградата на ул. „Алабин“ 56 в София. Покупката е записана на дъщеря ми - Ралица Миленова, защото ми предстоеше развод. Заплатих имота с кредит, в размер на 100 000 евро. Очаквам Мая Манолова да се включи в кампанията, от известно време тя е в нескрита кампания. Като десен човек се радвам, че всеки път, когато „Галъп” дава преднина на социалистите, те не печелят.\" Това каза политологът Георги Харизанов в коментар за предстоящата борба за кмет на столицата в интервю за bTV. Горите в Амазония и в горят. Скоро може и в Аляска да изчезнат . Според медиен доклад, Доналд Тръмп иска да предостави огромна част от горите в Аляска на фирми за дърводобив, пише в своя статия издание \"Шпигел\".\r\nСтава въпрос за една от най-големите все още непокътнати гори на Земята. По данни на „Вашингтон пост”, президентът на САЩ Доналд Тръмп е възложил на министъра на земеделието Сони Пердю да изключи от програмата за обезлесяване 9,5 милиона хектара гора от националния парк „Тонгас” (Tongass National Forest). Лауреатът на Нобелова награда за мир Денис Муквеге обвинява международната общност за това, че си затваря очите за проблема от световен мащаб - изнасилванията. Днес той оперира жени, пострадали от сексуално насилие в своята клиника. По думите му престъпниците стават все по-жестоки, а жертвите все по-млади, пише германското издание Die Welt. САЩ излязоха от Втората световна война с пълен контрол над Тихия океан. Япония излезе от войната, окупирана и ефективно управлявана от САЩ. Китай, няколко години след края на войната, се оформи като комунистическа държава, обединена след век вътрешен конфликт, с ограничена глобална търговия и крайна вътрешна бедност. Китай и Япония определят своята външна политика посредством действията на САЩ, понякога в съгласие със Съветския съюз, но от 70-те години на миналия век работят със САЩ срещу Съветския съюз. Всеки по свой начин се ръководи от САЩ. ", "date": "2019.08.28", "title": "Новините: Най-важното за деня, 28 август"}
{"url": "https://www.actualno.com/europe/opozicijata-v-italija-shte-podkrepi-novo-pravitelstvo-na-konte-news_812235.html", "text": "      Лидерът на опозицията Никола Дзингарети заяви на президента на Италия Серджо Матарела, че неговата Демократическа партия (ПД) е готова да се опита да сформира правителство с Движение \"5 звезди\".      \"Ние обичаме Италия и смятаме, че си струва да опитаме това преживяване\", заяви Зингарети.\r\nОпозицията ще подкрепи с идеята да се започне нов политически път, чрез който Италия да преодолее социалните и икономически трудности.\r\nПреди да отиде при Матарела  и след като приключиха разговорите между неговите демократи и \"Пет звезди\", Никола Дзингарети обяви: \"Първото и най-важно нещо е да дадем бъдеще на Италия. Ще има ново правителство\".     На изкусен политически език Дзингарети каза, че Конте ще бъде отново начело на правителството със сериозни промени в начина на управление и подход. Тъй като Конте  е посочен от \"Пет звезди\", се търси място на лидера на движението - досегашния вицепремиер и министър на труда Луиджи Ди Майо.\r\nДвете партии се стремят към формиране на коалиция, въпреки години на взаимна враждебност, тъй като се стремяха да избегнат предсрочни избори, които биха могли да благоприятстват твърдо дясната партия \"Лига\".\r\nНейният лидер Матео Салвини срина предишния коалиционен съюз с \"5 звезди\" по-рано този месец.    Инвеститорите се опасяват, че предсрочните избори ще бъдат спечелени от твърдата дясна партия на Салвини \"Лига\", която може да постави Рим в сблъсък с Европейския съюз заради експанзионни правителствени разходи. ", "date": "2019.08.28", "title": "Опозицията в Италия ще подкрепи ново правителство на Конте"}
{"url": "https://www.actualno.com/europe/syrbija-trjabva-da-se-otkaje-ot-evrazijskija-syuz-ako-iska-da-vleze-v-es-news_812243.html", "text": "      Брюксел предупреди Белград, че намерението им да се присъединят към ръководения от Русия Евразийски икономически съюз (ЕаИС) няма да им позволи да се присъединят към Европейския съюз, пише Euronews.      Сърбия обяви намерение да влезе в ръководения от Русия ЕаИС през октомври.\r\nГоворител на Европейската комисия каза за Euronews, че Сърбия трябва да излезе от всички двустранни търговски споразумения, за да се присъедини към ЕС.   Изявлението на комисията идва, след като сръбския президент Александър Вучич и посланика на Русия в Белград Александър Боцан-Харченко обявиха, че Сърбия ще получи достъп до пазарите на държави с население 180 млн. души, членуващи в ЕаИС.  Създаденият през 2015 г. ЕаИС включва Русия, Армения, Беларус, Казахстан и Киргизстан.\r\nСърбия е близък съюзник на Русия, но за да станат членки на ЕС, държавите трябва да съобразят политиката си с тази на Общността.\r\nСърбия поиска членство в ЕС през 2009 г. и официално стана кандидат-член през 2012 г. Преговорите за присъединяване започнаха през 2014 г., но засега няма голям прогрес.     ", "date": "2019.08.28", "title": "Сърбия трябва да се откаже от Евразийския съюз, ако иска да влезе в ЕС"}
{"url": "https://www.actualno.com/analysis/sasht-kitaj-i-japonija-strategii-za-prevyzhodstvo-news_812239.html", "text": "      САЩ излязоха от Втората световна война с пълен контрол над Тихия океан. Япония излезе от войната, окупирана и ефективно управлявана от САЩ. Китай, няколко години след края на войната, се оформи като комунистическа държава, обединена след век вътрешен конфликт, с ограничена глобална търговия и крайна вътрешна бедност. Китай и Япония определят своята външна политика посредством действията на САЩ, понякога в съгласие със Съветския съюз, но от 70-те години на миналия век работят със САЩ срещу Съветския съюз. Всеки по свой начин се ръководи от САЩ.       Основни стратегии Сърцевината на американска стратегия, прилагана от един век, е двустранна. Първо, за да доминират в Северна Америка, САЩ трябваше да контролират минимум западния Северен Атлантик и източния Тихи океан, за да предотвратят инвазии или блокади. Второ, за да запазят мястото си на върха, трябваше да се уверят, че от Евразия не може да излезе нито една хегемонна сила. Така през 1917 г., след падането на руския цар, САЩ изпращат огромна експедиционна сила във Франция, която да блокира прехвърлянето на германските сили от изток. През Втората световна война, когато европейският баланс на силите се проваля поради краха на Франция, САЩ отново изпращат сили във Франция, за да овладеят Германия.\r\nВ Студената война САЩ съсредоточиха сили, за да блокират Съветските републики да окупират Западна Европа. Заплахата на хегемонистичната сила идваше от способността да се изгради военноморска сила, която да предизвика САЩ. Контролът на моретата започна със запазването на европейски баланс на силите.  В друга успоредна война САЩ бяха принудени да защитават позицията си в Тихия океан чрез задържане и прогонване на японците. Заплахата от Япония също беше хегемонистична. Ако контролираше Китай и Югоизточна Азия, Япония щеше да има достъп до работна сила, суровини и в крайна сметка собствена технология, представляваща заплаха за Източния Тихи океан и оттам за Тихия океан като цяло. САЩ не можеха да победят Япония, без да поемат контрола над целия Тихи океан, предоставяйки ни тихоокеанската реалност, която съществува и до днес.\r\nЯпония също имаше наложена стратегия. Това е единствената индустриална сила в света, в която напълно липсват индустриални полезни изкопаеми. Тази особеност е от съществено значение за Япония за получаването ѝ на достъп до тези суровини от басейна на Тихия океан и от Персийския залив. Всяко прекъсване на този достъп заплашва способността на Япония да функционира като индустриална сила.\r\nВойната в Тихия океан започна с нападение на Япония срещу Китай в търсене на работна сила. Това беше последвано от насочване към Индокитай за осигуряване на суровини. Когато САЩ противодействаха на намесата на японците за достъп до нефт в Холандските Източни Индии и поставиха ембарго на японския достъп до американския метален скрап и нефт, Япония беше изправена пред избор между война и капитулация. Тя избра война.     Следвоенни избори Основната стратегия на Япония се разигра по различен начин след Втората световна война. Въпросът за достъпа до суровини остана водещ, но географското положение на Япония се оказа жизненоважно за американската отбрана на Тихия океан. В допълнение към близостта си до Корея, географията на Япония блокира открития достъп на Съветския съюз до Тихия океан от Владивосток. Последният беше основен интерес на американската стратегия и затова възкресението на Япония като просперираща индустриална сила стана жизненоважно за американската власт.\r\nНеизбежната логика на това беше САЩ да гарантират доставките на суровини в Япония. Като се има предвид американският интерес към Тихия океан и с течение на времето и в Индийския океан, стратегическите интереси на САЩ и Япония се сляха и Япония не беше принудена да повтаря рисковете от Втората световна война. ВМС на САЩ гарантираха на Япония достъп до проливите Малака и Ормуз.   Основният стратегически интерес на Китай е запазването на неговата териториална цялост. От 1840 до 1948 г. Китай е в състояние на постоянна регионална война. В нея имаше много каузи; главна сред тях беше, че крайбрежният регион има дълбоки икономически връзки с Европа и САЩ, по-дълбоки от връзките му с Пекин. Крайбрежният регион беше сравнително проспериращ, докато вътрешността не беше такава. Именно поради тази причина Мао, след като не успя да съумее да се издигне в Шанхай по дългия поход към вътрешността, вдигна селска армия, която щеше завземе цял Китай. Мао затвори Китай от света, потапяйки го в бедност, но улеснявайки единството.\r\nДън Сяопин разбра, че бедността е заплаха за оцеляването на китайците. Той заложи на повторение на стария модел – търговия със света – без да повтаря стария проблем с регионалното неравенство и раздори. Но такова неравенство се очерта и стратегическа борба на Китай е да предотврати регионалните размирици. Оттук и диктатурата на президента Си Цзинпин, непрекъснатото разчистване на потенциални заплахи и засиления контрол върху основния гарант за национално единство – Народоосвободителната армия.   Опасни и непредсказуеми Китай е преди всичко сухопътна сила, но е изправен пред потенциална заплаха от страна на САЩ. Китай зависи много от морската търговия. Предвид географията на Южен Китай и Източнокитайско море, блокирането на Китай е потенциална американска стратегия. Тъй като Китай смята САЩ за опасен и непредсказуем противник, той трябва да приеме това като възможна американска акция и да предприеме действия, за да я предотврати.\r\nСАЩ не могат да толерират възможността Китай да мобилизира работна сила, суровини и технологии, за да защити достъпа си до глобалните морски пътища, защото гарантирането на този достъп ще изисква САЩ да се оттеглят от далечния Западен Тихи океан. Япония не може да толерира подобна еволюция, защото ще я остави зависима от Китай за достъп до основните ѝ ресурси и така ще трябва да плаща висока политическа цена. Китайците не могат да толерират САЩ да бъдат в състояние да блокират Китай и да заграбят икономиката му, потенциално отслабвайки китайското единство.   Нито Япония, нито Китай могат да бъдат сигурни в намеренията на САЩ, тъй като САЩ имат най-много възможности за маневриране. Основната стратегия за избягване на хегемоните е идеална, но линията през островите от Западен Тихи океан до Австралия не представлява екзистенциална заплаха за САЩ. Това, което прави САЩ обаче представлява екзистенциална заплаха за Япония. САЩ, поддържащи военноморско присъствие в близост до китайския крайбрежен регион, представляват екзистенциална заплаха и за Китай.\r\nСледователно е в интерес на китайците да увеличат максимално риска за американските военноморски сили в региона. Това не изисква война, тъй като САЩ не са изправени пред екзистенциална заплаха. По-скоро целта трябва да бъде да се създаде баланс на силите, в който Китай има възможност да инициира конфликт със степен на увереност за сериозно увреждане на американския флот и с готовност за понасяне на щети. Ако Китай може да демонстрира тази способност и действа навреме, по свой избор, САЩ могат да изберат да се откажат битката и да се оттеглят. Очевидно това се заключава в стратегия, базирана на ракети, а не в повърхностна битка. И това би накарало САЩ да се стремят да застрашат оцеляването на наземните ракети. Това би било състезание в най-простата му форма. То не само ще предостави на Китай безпрепятствен достъп до глобалните морски пътища, но ще му даде и офанзивни възможности.\r\nЗа Япония всяко решение на САЩ да се оттегли би представлявало екзистенциално предизвикателство, тъй като ключовите морски пътища, от които зависи Япония, сега ще се държат от Китай. Никоя нация не може да основава своето оцеляване на готовността на друга нация да гарантира своите интереси. Японците не смятат, че САЩ ще отстъпят, но не могат да бъдат сигурни. Следователно, японската стратегия трябва да бъде създаване на заплаха за Китай, която да е толкова убедителна, че Китай да не заплашва японските интереси. За разлика от САЩ, които могат да бъдат накарани да променят позицията си поради опасната среда, Япония няма опция и следователно заплахата от дори минимален отговор е изключително голяма.\r\nКато се има предвид, че Япония е третата по големина икономика в света, с изключително способна технологична база и стабилен социален ред, способността ѝ да генерира такава заплаха за сравнително кратко време представлява опасност за Китай. В момента Китай няма превантивна сила поради гаранциите на САЩ за Япония. За Япония целта тук ще бъде като тази, която Шарл дьо Гол имаше за Франция. Той разви френската ядрена способност не за да унищожи врага, а по думите му за да „откъсне ръцете му“. Трипосочна игра    Разбира се има и други играчи, участващи в тази трипосочна игра, главно Австралия и Индия. В крайна сметка, макар и ценна в настоящата среда откъм политическа и оперативна подкрепа, Австралия остава под протекцията на САЩ. Индия, колкото и вероятно да е да влезе в трансхималайска война с Китай, разглежда своите операции като политически жестове.\r\nВ тази ситуация е важно да се разбере, че въпреки че незабавното изтегляне на САЩ от близките китайски граници не представлява екзистенциална заплаха за тях, еволюцията на събитията, последващи това, може да се превърне в такава. САЩ се бориха срещу Япония, защото разбраха, че предаването на Западния Тихи океан на Япония просто би отложило конфликта. Същото би било и с оттеглянето от китайската периферия. Контролът над Източния Тихи океан е от съществено значение за САЩ и Вашингтон знае, че се изисква огромна сила в западната позиция, за да възпира враждебните действия на Китай (или Русия преди него) в момент на най-голямото предимство пред САЩ. Така че, въпреки че нито Китай, нито Япония могат да бъдат сигурни какво могат да направят САЩ, чистата равносметка е следната: Ако САЩ не последват тази линия, вероятно ще трябва да последват друга, не толкова изгодна.\r\nКитай ще продължи да инвестира в морска линия, отхвърляйки оръжията, докато работи за поддържане на стабилността у дома. Япония ще разработи поне прототипи на усъвършенствани оръжия, докато се наслаждава на предоставения от САЩ достъп до морето. А САЩ ще продължи да се уверява, че има пълен спектър от отговори на Китай, като същевременно не го поставя в невъзможно положение, в което поемането на риск е единственият вариант.  ", "date": "2019.08.28", "title": "САЩ, Китай и Япония: Стратегии за превъзходство"}
{"url": "https://www.actualno.com/blagoevgrad/kmetyt-na-obshtina-bansko-posreshtna-hiljadi-bydeshti-nadejdi-na-futbola-news_812181.html", "text": "      Година след юбилейното издание на международния турнир по футбол за деца \"Евима къп\", Банско отново се превърна във футболна столица. Най-силния детски футболен турнир в България премина при безупречна организация, с много футбол и страхотно настроение. Изиграха се над 240 мача на общо 10 терена в които всеки отбор показа сериозната си подготовка и завидни технически умения!      Специални гости на церемонията по награждаване \"Евима къп - 2019” , бяха Георги Икономов – кмет на община Банско и Петър Михтарски - оставил трайна следа в българския футбол. Икономов пожела на децата от отборите на България, Северна Македония, Ливан, Сърбия и Румъния, здраве, усърдие и да помнят, че за да успяват трябва да са част от един силен и сплотен отбор.  Кметът връчи индивидуалните призове за най – добъри вратар и полузащтитник в различните възрасти и награди с купи и медали шампионите от набор 2012. Община Банско направи своя финален подарък с песента We are the champions, в изпълнение на малките таланти от лятна музикалната школа на Марин Бърдарев, в унисон с който към небето излетяха балони с цветовете на българския трибагреник. Надяваме се, че първото официално награждаване на градския площад да се превърне в една бъдеща традиция в турнирите на Евима къп.     ", "date": "2019.08.28", "title": "Кметът на община Банско посрещна хиляди бъдещи надежди на футбола"}
{"url": "https://www.actualno.com/society/kolko-struva-da-udarish-kmet-ivancheva-i-petrova-govorjat-pred-actualnocom-news_812175.html", "text": "      Г-н Ваклин не казва истината. Това беше основната теза, която осъдената на първа инстанция на 20 години затвор бивша кметица на район „Младост“ в София Десислава Иванчева и заместничката ѝ Биляна Петрова, осъдена на първа инстанция на 15 години затвор, защитиха в право на отговор пред . Правото на отговор е заради  с Александър Ваклин – основният свидетел на държавното обвинение срещу Иванчева и Петрова.      Пред камерата на Ваклин представи мотиви на съдия Иво Хинов за присъдата и главно в подкрепа на тезата, че няма как строителният предприемач да е използван като оръдие на чужд интерес в изфабрикуване на обвинения срещу Иванчева и Петрова. В отговор двете представиха също пред камерата на редица записи от специални разузнавателни средства (СРС), с които защитиха тезата, че Ваклин е най-малкото ненадежден свидетел и показанията му не следва да водят до присъда, а има много основания той самият да бъде разследван, както и Специализираната прокуратура и нейни служители, увреждащи имиджа ѝ като институция. Право на отговор Не е вярно, че различните прокуратури са си прехвърляли сигнала на г-н Ваклин, защото не са искали да го вземат. Причината е чисто законова – малко преди това е направена промяна в Наказателно-процесуалния кодекс, каза Биляна Петрова, която показа пред камерата на документ, подписан от говорителя на прокуратурата и прокурор Румяна Арнаудова, с който тя определя коя прокуратура да поеме случая и да започне досъдебно производство. \"Не е било от страх, както той ( ) твърди\", заяви Петрова.   Относно тезата на Ваклин, че всъщност неговият сигнал е просто допълнение към сигнал на свидетел на име „Пешев“ ( ) и това доказва, че няма как прокуратурата да го е използвала, защото вече е имало сигнал, Биляна Петрова и Десислава Иванчева заявиха, че без показанията на Ваклин нищо е нямало да стане, защото другите сигнали били много слаби. На изричен въпрос на кой е Пешев, Иванчева не можа да си спомни точно, но двете с Биляна Петрова показаха как Националната асоциация на строителните предприемачи (НАСП) е подала сигнал заради забавени 5 преписки, от които една се е оказала за друг район на София, по една е имало вече действия от администрацията на \"Младост\", а другите три били на прочулата се по \"Апартаментгейт\" фирма \"Артекс\" и впоследствие от \"Артекс\" казали, че не са искали да подават жалба заради забавянето и НАСП го е сторила без да ги пита.\r\nЩо се отнася до твърдението на Ваклин, че Иванчева го е притискала да оттегли своя жалба срещу нея пред Административния съд в София, тя категорично отрече и показа пред камерата на СРС с думи на строителния предприемач, че сам си е оттеглил жалбата. Думите са изречени в записан на СРС разговор с нея, посочи тя.    Особено внимание - жената, с която съжителства зам.-главният прокурор и единствен кандидат за главен прокурор Иван Гешев. Тя показа документ от Търговския регистър, според който през 2014 година фирми на Ваклин, на Кръковски и на Ханчева са обслужвани от един и същ счетоводител. В случая с Ваклин и Кръковски става въпрос за фирма \"МС Консулт 2004\", като според Търговския регистър двамата излизат от фирмата и я продават на Кирил Кирилов през април, 2018 година. Фирмата обаче няма връзка с на Ханчева от Кръковски през 2014 година – в тази сделка е замесена \"М Консулт 95\", в която Кръковски и Ваклин са съдружници за 2 месеца през есента на 2012 година.\r\nСпециално за СРС-тата, Иванчева и Петрова наблегнаха на запис, който е от 9 февруари, 2018 година – когато Александър Ваклин отива на среща в администрацията на район \"Младост\" с Десислава Иванчева, но тя така и не се състои, тъй като, по думите ѝ, Иванчева е била в парламента и след това е внесла сигнал в прокуратурата. Въпросното СРС, според Биляна Петрова, не е трябвало изобщо да стига до съда, но е заведено под грешно име. Въпреки това там няма видеозапис – само аудио, а в него Александър Ваклин говори с неидентифициран мъж. В разговора става въпрос за това, че . Пред камерата на Биляна Петрова прочете мотивите на съдия Иво Хинов точно за този разговор и заключението му, че предвид държанието на Ваклин той всъщност е познавал въпросния мъж, но пред съда отрича това. Честни сте – не може Бившата кметица на \"Младост\" сподели, че служители на администрацията ѝ – например шофьорът, я предупреждавали да си заключва колата, за да не ѝ подхвърлят нещо. А Биляна Петрова директно каза, че е била свидетел как . На изричен въпрос кой е човекът, Петрова отговори, че няма как да каже, защото няма други доказателства, но . И каза, че според нея тя се отзовала на подсъдимата скамейка именно и заради този разговор – защото ако е имало обвинение само срещу Иванчева, Петрова е щяла да свидетелства за въпросния разговор пред съда и думите ѝ да имат повече тежест, отколкото сега, като обвиняема. \"Когато цялата власт е в тях, те те лишават от доказателства\", заключи бившата зам.-кметица на \"Младост\".    Иванчева разви и тезата, че хора, застрашени от обвинения, плащат на прокуратурата, за да се отърват от среща с правосъдието. \"Там се търгуват души – буквално\", подчерта бившата кметица на \"Младост\". \"Работа на прокуратурата е да разследва сама себе си, което у нас е невъзможно\", добави Биляна Петрова, която даде пример – в разговор с Иванчева бивш политик ѝ казал, че прокуратурата му поискала петцифрена сума, но той ѝ отвърнал \"да си гледа работата\", защото нищо не е направил. \"След нашия арест и на него му беше повдигнато обвинение\", многозначителна е Петрова, която не уточни името на въпросния политик. Светнаха като коледна елха И Иванчева, и Петрова бяха категорични, че няма как специалното вещество, с което са маркирани парите от подкупа, да изчезне и избледнее, защото са се потили, като, по техни думи, това било казано от експерти пред съда. Те казаха и друго – такова вещество може да бъде по-лесно пренасяно от хора с латексови ръкавици. Двете поясниха, че ръцете им са били снимани от фотографка, която е пипала парите – личало си на телевизионни записи. Пред камерата на Иванчева показа къде точно е имало вещество по нейните ръце – на ръба на дланта на дясната ръка, а Петрова заяви, че е имала вещество по външната страна на пръстите и горната част на ръката т.е. обратната на дланта т.е. и в двата случая няма как някоя от двете да е вземала парите.\r\nИванчева обърна внимание и на друго – при ареста пред Спортната палата, в един момент двете с Петрова са били отделени от колата и тя е останала незаключена и непазена. Искахме записи от камерите на околните сгради, за да се види какво се случва в този период, когато там ни няма нас – съдът не позволи. Защо, крият ли нещо, попита бившата кметица на \"Младост\" и предположи, че е възможно някой да е влизал в автомобила, тъй като на сенника ѝ имало отпечатъци от четири пръста, а отпечатъците били оставени с веществото, с което са маркирани парите. Кой е бил там, настоя да знае Иванчева. КОЙ? На изричен въпрос на  . Тя обаче заяви, че преди няколко месеца са им се обаждали хора, които не искат да се знае самоличността им, и са им казали, че такава \"поръчка\" струва поне 2-3 млн. евро, даже и повече, защото случаят стана публичен. \"Между 2-3 млн. евро струва да удариш кмет – това са хора с много пари\", заяви Петрова. Двете с Иванчева са категорични, че всичко им се е случило, защото са почнали да работят съвестно в местната администрация и са почнали да разкриват злоупотреби. Открихме кражби на имоти от почти 50 000 квадрата т.е. над 66,5 млн. лева, но не само, заявиха те и припомниха схемата с актуването на общинска земя – в можете да видите повече подробности! И добавиха, че строителните интереси са огромни – всеки инвеститор се мъчи да надвиши позволеното застрояване, категорична беше Иванчева, която счита, че това е още една причина да бъдат \"ударени\". Натиск преди местните избори? Във връзка със с главния прокурор Сотир Цацаров и заместника му Иван Гешев, който е единствен кандидат за главен прокурор и беше едно от основните лица в медийното представяне на прокуратурата по делото \"Иванчева\", Биляна Петрова изрази следното опасение – това е предупреждение към нас. Според Петрова единствените две основания, при които тя и Иванчева може отново да влязат в ареста, са ако нарушат условията на домашния си арест или ако окажат натиск върху свидетел. Затова Петрова разчита срещата като знак към нея и Иванчева да не се защитават пред медиите.\r\nПетрова уточни, че предстоят местни избори, като Иванчева беше категорична, че двете ще участват на тях, заедно със съмишленици, включително и по места в провинцията.     ", "date": "2019.08.28", "title": "Колко струва да удариш кмет: Иванчева и Петрова говорят пред Actualno.com*"}
{"url": "https://www.actualno.com/kustendil/polovinata-selishta-v-bobov-dol-njamat-voda-news_812205.html", "text": "      Половината селища в община Бобов дол близо седмица са без вода. Причината са многото аварии по износената ВиК мрежа - над 20, съобщи за БНР кметът на миньорския град Елза Величкова.      Екипи на оператора \"Кюстендилска вода\" работят на терен без прекъсване, дори и в почивните дни. Те отстраняват спукванията по износените тръби, но се появяват нови и ситуацията е много тежка, коментира Величкова.   \"В осем села няма вода. Даже за Бабино пак не съм сигурна. Отново има аварии - около 13 аварии и няма стигане. Бобов Дол има засега вода, но и там има една авария - тече вода по ул.\"Свети Спас\". Там е избила, но засега има вода\". ", "date": "2019.08.28", "title": "Половината селища в Бобов дол нямат вода"}
{"url": "https://www.actualno.com/business/42-000-bylgari-poluchavat-pensii-ot-chujbina-news_812213.html", "text": "      Почти двойно се е увеличил броят на българите, които вземат пенсии от чужбина в последните 4 години. Най-често това са хора, които са работили в Германия, Испания и Италия.      През 2014 г. работилите навън и добили право на чужда пенсия български граждани са били 25 793 души, докато през миналата са стигнали 41 963, показва статистиката на Националния осигурителен институт (НОИ). Това са хора, които са работили зад граница и вземат пенсии на базата на международни спогодби и европейски регламенти, пише в. .\r\nПрез миналата година средният размер на българската пенсия на гурбетчиите е бил 235,43 лeва. Това обаче е сумата, която се изплаща само от българския НОИ, а останалите пари, натрупани от осигуровки в чужбина, се изплащат от местния осигурителен институт, така че у нас няма как да се направи статистика реално какъв е средният доход на пенсионера, работил извън България.\r\nБългари получават пенсии от 40 държави, като повечето от тях са членки на ЕС. Има обаче и някои екзотични, като например един получава пенсия от Южна Корея, показват данните на НОИ.  Най-много са хората, които са се пенсионирали в България, като са ползвали стаж от Германия. През миналата година 7449 души са вземали немски пенсии, докато през 2014 г. са били 5799 пенсионери според данните на НОИ.\r\nНад 7000 души са посочили стаж от Гърция. Точно в южната ни съседка е най-голямото увеличение - с 2000 души, на българите, които са се трудили зад граница и са ползвали стажа там за пенсия. Според експерти този ръст се дължи и на забавеното отпускане на пенсии от гръцкия осигурителен институт по време на икономическата криза. Тогава Гърция задържаше пенсионирането на стотици българи, което след стабилизирането на страната се е отпушило.\r\nМалко над 5000 нашенци са ползвали стаж от Испания, а 4000 - от Италия. Един пенсионер пък е посочил стаж от Корея, а 157 - от Канада. Македония също изплаща пенсии на български граждани, като това обикновено са хора, родени в западната ни съседка, които са взели българско гражданство и вече живеят в България.    Общо 7679 е бил броят на пенсиите за инвалидност през миналата година със стаж в друга държава. Тук нарастването е почти двойно - през 2014 г. те са били 4888 души.\r\nНад 6600 пък са българите, които са завършили трудовия си стаж у нас, но след пенсионирането си са отишли да живеят в чужбина и нашите пенсии им се изплащат зад граница. Отново най-много са тези в Германия.\r\nПрави впечатление, че 2/3 от българите с чужди пенсии предпочитат да се приберат в България и да харчат парите, които получават от чуждестранните осигурителни каси. През 2018 г. българите с чужда пенсия, които живеят на територията на България, са били близо 30 000 души, докато тези, които са останали в държавите, където са им отпуснали пенсията - само 12 617 души. Четири години по-рано зад граница са живеели 8895 българи с чуждестранни пенсии, а в България - 16 898 души.\r\nКогато български пенсионер избере да живее в чужбина, НОИ превежда там пенсията му и той я използва. От тези 12 617 българи, които са получавали българска пенсия, живеейки зад граница, пък над 3000 са с инвалидна пенсия. И в тази графа шампион е Германия с 3723 пенсионери, избрали да живеят в страната и получаващи пенсия от България. Тази статистика обаче не включва Турция, тъй като там българските пенсии се изплащат по спогодба, а не по европейски регламент.\r\n9000 пък са чужденците, които получават пенсиите си у нас с посредничеството на НОИ. 5426 от тях са от Русия, 2600 - от Германия, а останалите са от Молдова и Украйна. Според европейските правила НОИ признава осигурителния стаж на нашенците, натрупан в страните от ЕС и в държави, с които страната ни има подписани спогодби, но не и осигурителния доход. Доходът има значение при отпускане на пенсия от държавата, в която се е осигурявал конкретен човек.   За да получат пенсия от чужбина, българите трябва да отговарят на местните условия за излизане в пенсия. В Германия например при стаж от 5 години се придобива право на пенсия. Възрастта, на която трябва да е човек обаче, е между 65 и 67 г. в зависимост от това през коя година е роден. Сумата, която ще се получава, пък се изчисляват по точкова система, като се сравнява доходът, върху който са плащани осигуровките, със средния за страната.\r\nТака например има българи, които взимат и 1500 евро пенсия от Германия, но и такива с по 10-20 евро. Ако българин е работил 4 години Германия и 39 години в България, той няма да има право на чуждата пенсия.\r\nНо Германският пенсионен орган е длъжен да отчете годините работа в България. Той признава правото на българския гражданин на пенсия и му изплаща такава за 4-те години, през които е работил в Германия, останалата сума се формира от българската пенсия.\r\nВ Испания пък право на пенсиониране хората имат след 15 г. стаж, а размерът се изчислява на база осигурителните вноски през последните 22 г. Така, ако през по-голямата част от времето са получавали между 1000 и 1500 евро заплата, то пенсията в Испания би била около 400-500 евро. До 15 410 души е паднал броят на българските изселници, които получават пенсиите си в Турция по споразумението от 1999 г. Това споразумение урежда единствено пенсиите на хора, които имат право на такава от българския НОИ, но не и съвместни пенсии. Обикновено става въпрос за хора, които още при напускането на България след възродителния процес са имали право на пенсия. Споразумението трябва да важи, докато България и Турция подпишат социална спогодба, но това не се случва вече 20 години.\r\nВсяка година умират между 900 и 1000 от получаващите пенсия изселници, показват статистиките на НОИ. Така само за четири години броят на получаващите българска пенсия в Турция е намалял с 2400 души. На година се отпускат между 200 и 400 нови пенсии. Това са хора, които имат някакъв стаж в България, но той е бил недостатъчен да получат пенсия. Така на тях се отпускат пенсии за старост, след като са навършили 75 години. Всяка година изселниците, които получават българска пенсия, трябва да подадат пред НОИ декларация, че са все още живи. Срокът за 2019 г. изтече вчера.\r\nАко декларацията не е подадена, пенсията се спира. Изплащането се възобновява след получаване в НОИ на въпросната надлежно заверена декларация за живот. Официални органи за заверка на декларациите са посланиците и консулите на България в Турция, турският Институт за социално осигуряване или други длъжностни лица, определени от турското вътрешно законодателство – община, кметство, областна управа, нотариус и т.н. ", "date": "2019.08.28", "title": "42 000 българи получават пенсии от чужбина"}
{"url": "https://www.actualno.com/business/banka-dsk-e-globena-s-1-mln-leva-za-iztichane-na-lichni-danni-news_812218.html", "text": "      Комисията за защита на личните данни е глобила една от най-големите български банки - \"Банка ДСК\" ЕАД с 1 млн. лева заради изтичане на лични данни, съобщиха от регулатора. Това е първата голяма санкция на КЗЛД по регламента на ЕС за защита на личните данни (GDPR).      Наказанието е заради неправомерно разкриване на лични данни на близо 33 500 клиенти на банката в 23 270 кредитни досиета, в които се съдържат лични данни и на неограничен брой свързани с тях трети лица (в това число техни съпрузи, продавачи, низходящи и възходящи наследници и поръчители).   При проверката, продължила 1 месец, регулаторът установява, че \"Банка ДСК\" ЕАД, в качеството на администратор на лични данни, не е приложила подходящи технически и организационни мерки и не е осигурила способност за гарантиране на постоянна поверителност, цялостност, наличност и устойчивост на системите и услугите за обработване на лични данни на физически лица − клиенти на банката и свързаните с тях трети лица, като са разпространени и достъпени три имена, гражданство, ЕГН, постоянен или настоящ адрес, копия на личните карти и съдържащите се в тях биометрични данни за ръст и цвят на очите; всички лични данни, съдържащи се в данъчни документи, удостоверяващи доходи и здравно-осигурителен статус на кредитополучателите и трети лица по тях, както и данни за здравословно състояние (като в някои кредитни досиета се съдържат решения на ТЕЛК за намалена работоспособност), номера на разплащателни сметки, както и регистрационни номера и дати на нотариални актове с положени подписи.\r\n\"В конкретния случай банката, която сме глобили за неспазване на изискванията за сигурност на информацията, не е положила достатъчни технически-организационни мерки тази поверителна информация да не бъде достъпна и съответно допълнително съхранена. Физическото лице е Стефан Чолаков, който е подателят на сигнала до Комисията за защита на личните дати. Предостави един голям хард диск и допълнителна флаш памет, на която се установи, че има над 33 – 34 000 клиента на банката, чиито кредитни досиета са придобити незаконосъобразно и впоследствие публично разпространени\", разказва пред bTV председателят на Комисията за защита на личните данни Венцислав Караджов.  От банката твърдят, че , но са получени по незаконен начин и са сезирали съответните институции. Днес от ДСК потвърдиха глобата и обявиха, че ще си сътрудничат с КЗЛД за подобряване защитата на личните данни.\r\n\"Банка ДСК, водещата банка в банкирането на дребно и един от най-големите оператори на лични данни в България, беше глобена от Комисията за защита на лични данни за извършена срещу институцията недигитална кражба на данни. Банка ДСК приема глобата и си сътрудничи с органите за по-нататъшно подобряване на своите мерки за защита на личните данни\", написаха от финансовата институция в изявление до медиите. ", "date": "2019.08.28", "title": "\"Банка ДСК\" е глобена с 1 млн. лева за изтичане на лични данни"}
{"url": "https://www.actualno.com/crime/pri-specakcija-gdbop-zadyrja-shefa-na-babh-v-burgas-news_812191.html", "text": "      Антимафиоти нахлуха и задържаха петима души в Областната дирекция на Агенцията по безопасност на храните в Бургас.      Спецакцията, при която е задържан и шефа на ведомството д-р Георги Митев, е заради разследване за корупция. По информация на Нова телевизия той е задържан заради рекет и изнудване.\r\nДиректорът на БАБХ-Бургас е изведен през задния вход на сградата в късния следобед, за да се избегнат камерите и журналистите.\r\nЗаедно с Митев е арестуван и негов подчинен по сигнали на фирми, че са били рекетирани да си плащат \"такса спокойствие\", съобщава в. .     Разследващите през целия ден са претърсвали кабинети в сградата на БАБХ-Бургас.\r\nЗасега не е ясно дали срещу д-р Митев има повдигнато обвинение. Според адвоката му това все още не се е случило, а в момента Митев се намира в Областната дирекция на полицията.\r\nПо-късно зам.-главният прокурор Иван Гешев каза пред БНТ, че \"неофициално\" версията е, че местната структура на БАБХ стои зад фирма, сключваща договори за изкупуване на отпадъци от животински произход от ресторанти и заведения - само че договорите били фиктивни. БАБХ пък \"мотивирала\" съответните собственици на заведения да сключват договорите. \"По същество това е форма на рекет\", уточни зам.-главният прокурор, според който въпросната фирма не може да упражнява въпросната дейност. Остава отворен въпросът тогава какво , който разкри журналистката Генка Шикерова - за мобилните инсинератори за горене на трупове на животни, които не се ползват в пика на разпространение на африканската чума.    Гешев заяви и, че случаят няма общо случаи с неправилно загробване на прасета заради африканската чума. ", "date": "2019.08.28", "title": "При спецакция ГДБОП задържа шефа на БАБХ в Бургас"}
{"url": "https://www.actualno.com/sciencelogy/konspiracija-stiv-djobs-e-jiv-krie-se-v-egipet-news_812238.html", "text": "      Cтив Джoбc e инcцeнирaл cмърттa cи и живее в Eгипeт. Такива конспиративни теории подлудиха интернет, след като снимкa нa мъж, кoйтo пoрaзитeлнo приличa нa ocнoвaтeля нa Apple, cъбрa нaд 78 000 хaрecвaния в мрежата Rеddit.      Джобс почина през 2011 г. на 56-годишна възраст след продължителна битка с рак на панкреаса.\r\nРeдицa пoтрeбитeли cмeтнaхa тoвa зa шeгa, нo въпрeки тoвa нe мoжaхa дa oтрeкaт приликaтa нa чoвeкa oт cнимкaтa c Джoбc. \"Не съм много по конспиративните теории, но Джобс е достатъчно луд да направи нещо такова\", пише един от потребителите за Стив.\r\nСпоред друг дoри мaниeритe нa чoвeкa нaпoмнят тези на основателя нa огромната тeхнoлoгичнa корпорация.   ", "date": "2019.08.28", "title": "Конспирация: Стив Джобс е жив, крие се в Египет"}
{"url": "https://www.actualno.com/crime/dvama-arestuvani-za-ubijstvoto-v-negovan-otkriha-oryjieto-news_812241.html", "text": "      Откриха оръжието, с което е извършено убийството в Негован. Това е станало в района на Техническия университет в София, съобщиха на брифинг зам.-главният прокурор Иван Гешев, вътрешният министър Младен Маринов и главният комисар Христо Терзийски, директор на Главна дирекция Национална полиция (ГДНП), предаде БГНЕС.      По данни на полицията са намерени два пистолета.   \"Изключително тежък случай. Трудно за разкриване. По този случай не е имало сигнал за извършено престъпление, по същество жертвите бяха установени в резултат на професионалната работа на органите на МВР съвместно с прокуратурата. Пробивът по случая е започнал и по оперативна информация за евентуалните извършители на това деяние и на по-късен етап, след 8 дни в неделя срещу понеделник бяха установени и евентуалните жертви.\r\nЗадържани са две лица, заподозрени за това тежко престъпление. Задържани са днес по обед. Предстои анализ на доказателствата. Наблюдаващият прокурор ще предприеме действия по привличането им като обвиняеми. Тук са укрити два пистолета, за които се подозира, че с тях е извършено тежкото престъпление. Извършителите нямат сериозна връзка, която да ги свързва с Техническия университет, имали са трудов договор за техническа поддръжка с университета\", обясни Гешев.  Вътрешният министър Младен Маринов благодари за съдействието по случая. Интересното е, че първо стигнахме до извършителите по информация и по-късно разбрахме кои са жертвите, добави Маринов.\r\nТерзийски повтори, че става дума за двойка, живели на семейни начала. Гешев от своя страна уточни, че жертвите са застреляни.   Има данни, че един от извършителите е изтърпявал наказание в затвор. И двамата задържани са криминално проявени. Гешев уточни, че дават брифинг пред сградата на Техническия университет, тъй като там е намерено оръжието, а и едно от лицата е задържано там.    По-рано днес стана ясно, че е изяснена самоличността на двамата убити, открити във водоема до с. Негован преди 10 дни. Намереният застрелян мъж край Негован е бивш треньор по борба и се казва Йордан Атанасов. Освен в български отбори, той е работил и в Саудитска Арабия.\r\nДъщерята на Йордан Атанасов, която живее в Нигерия е подала сигнал в полицията, че е видяла снимки, свързани с убитите, разпространени от полицията.\r\nМВР провежда от вчера операция по изясняване и събиране на доказателства по случая в апартамент на столичния бул. \"Витоша\", където се предполага, че на семейни начала са живели починалите мъж и жена - Йордан и Марияна. А задържаните били строителни работници, ремонтирали апартамента на Атанасов. Те искали да го оберат, смята МВР. ", "date": "2019.08.28", "title": "Двама арестувани за убийството в Негован, откриха оръжието"}
{"url": "https://www.actualno.com/europe/kralicata-odobri-spiraneto-na-rabotata-na-parlamenta-news_812184.html", "text": "      След свикване на Тайния съвет на Нейно Величество и консултация с членовете му Кралица Елизабет Втора реши на работата на парламента, заявено от премиера Борис Джонсън, пише британският вестник The Guardian, цитиран от \"Фокус\".      След консултация с членовете на тайния съвет – неговият председател Джейкъб Рийс-Мог и членовете баронеса Еванс и Марк Спенсър, кралицата взе следното решение:   „На днешния ден бе взето решение от Нейно величество в , че парламентът ще бъде пророгиран (ще бъде спряна работата му) не по-рано от понеделник, 9 септември, и не по-късно от четвъртък, 12 септември септември 2019 г. до понеделник, 14-ти октомври 2019 г....“\r\nТова решение бе обявено официално в 15 часа местно време (17 часа българско време).   ", "date": "2019.08.28", "title": "Кралицата одобри спирането на работата на парламента"}
{"url": "https://www.actualno.com/america/donald-trymp-iska-da-obezlesi-gorite-v-aljaska-news_811373.html", "text": "      Горите в Амазония и в горят. Скоро може и в Аляска да изчезнат . Според медиен доклад, Доналд Тръмп иска да предостави огромна част от горите в Аляска на фирми за дърводобив, пише в своя статия издание \"Шпигел\".      Става въпрос за една от най-големите все още непокътнати гори на Земята. По данни на „Вашингтон пост”, президентът на САЩ Доналд Тръмп е възложил на министъра на земеделието Сони Пердю да изключи от програмата за обезлесяване 9,5 милиона хектара гора от националния парк „Тонгас” (Tongass National Forest).   Решението все още не е потвърдено. Напоследък, обаче, има многократни опити за предоставяне на девствената природа в много части на Аляска за търговска експлоатация. В допълнение към обезлесяването на популациите от стари дървета, отмяната на почти 20-годишните наредби за защита може да предостави възможности за осъществяване на минните и енергийните проекти на територията на Аляска, предава БГНЕС.\r\nРайонът е местообитание за много животински видове и привлича хиляди туристи със своите ефектни пейзажи. Според „Вашингтон пост”, туристическият сектор в югоизточната част на Аляска осигурява около 17 % от работните места.  Малко преди края на мандата си бившият президент Бил Клинтън наложи строги защитни мерки. Наредбите забраняват, например, строителството на пътища на територията на национална гора в Аляска с площ 58,5 милиона хектара. Републиканските политици се опитваха многократно да отменят тези наредби, но досега съдът категорично препятстваше тези намерения.\r\nПоредният опит за отмяна става на фона на бушуващите опустошителни пожари в Сибир и Амазония.   Очевидно много бяха причинени от земеделските стопани, които искаха да създадат нови пасища обработваема земя върху площи с изсечени дървета. Поради сухото време пожарите обхващат и непокътнати досега горски територии.    Учените очакват арктическите пожари да продължат да се увеличават в резултат на измененията в климата. ", "date": "2019.08.28", "title": "Доналд Тръмп иска да обезлеси горите в Аляска?"}
{"url": "https://www.actualno.com/vraza/virtualen-proekt-pokazva-zabelejitelnostite-na-vrachanskija-rajon-news_812197.html", "text": "      Иновативният VR продукт „Дестинация Враца – величие и красота в 360°“ представиха днес организаторите от Сдружение „Книгини“. Проектът се осъществява с подкрепата на Община Враца и е част от кампания за популяризиране на природни и културно-исторически забележителности на врачанския край.      Идеята на проекта е да върне младите хора сред природата на родния край и да съпреживеят , които могат да срещнат само в природата на Враца. С реализирането на виртуалния проект в 360 градуса организаторите се надяват да се увеличи потока от туристи в региона.\r\nЧрез съвременната технология, която е използвана, з а.  Съвременната технология позволява да посетиш виртуално природните забележителности в града – водопада Скакля, Боров камък, Кобилини стени, прохода Вратцата, местността Погледец, къщата на баба Илийца, както и да разгледаш от птичи поглед цялата красота на врачанските скали.\r\nНа представянето на иновативния VR продукт, който е , присъства екипът на фирмата, изработил филма, който е партньор по осъществяване на проекта - „ВМ вижън“. Боян Милушев коментира, че продуктът е иновативен за България, но той заедно с неговия екип работят за популяризиране на културно историческото наследство на страната ни. Според Милушев, „качественото показване на природните красоти на Врачанския край е един от начините да се преживее емоцията от дадено място, без да се стигне до него,   Виртуалната реалност е нов подход за туризма на бъдещето, като се цели постигане на пълно потапяне в обстановката, подчертаха организаторите о Така участниците от пасивни зрители могат да се превърнат в активни участници. VR продуктите са доказали, че имат по На презентацията присъстваха експерти на Природен парк „Врачански Балкан“, на Търговско-промишлената палата, Регионална библиотека и представители на бизнеса. ", "date": "2019.08.28", "title": "Виртуален проект показва забележителностите на Врачанския район"}
{"url": "https://www.actualno.com/pleven/novo-ognishte-na-svinska-chuma-v-plevensko-news_812200.html", "text": "      Ново огнище на африканска чума по свинете е регистрирано в област Плевен. Положителната проба е от умряло диво прасе, намерено в землището на с. Ралево преди два дни, предаде БНР.      Директорът на Регионалната дирекция на горите - Ловеч инж. Павли Богдански е издал заповед във връзка с усложняване на епизоотичната обстановка и новорегистрираното огнище на африканска чума в землището на село Ралево.   В ловно-стопанските райони на седем ловни дружинки се забранява достъпа до горските територии за срок от 3 месеца.\r\n\"Чумата я има. Мерките са като за всички останали. В района 8 км в диаметър не се допуска ходене на лов, ходене за гъби, за каквото и да било, освен хората, които претърсват в гората за други трупове. Поставени са табели от горските служители\", допълни инж. Павли Богдански.   ", "date": "2019.08.28", "title": "Ново огнище на свинска чума в Плевенско"}
{"url": "https://www.actualno.com/haskovo/poetyt-ivajlo-balabanov-praznuva-rojden-den-news_812225.html", "text": "      Един от най-емблематичните ивайловградчани днес празнува рожден ден - поетът Ивайло Балабанов! Всъщност, той не е просто поет, а човек, дарил родния си град с богата история.      В празничния ден г-н Балабанов посрещна гости от Ивайловград, които му поднесоха искрени поздравления от името на кмета г-жа Диана Овчарова и всички жители на общината.\r\n\"Даваме Ви гаранция, че любимият на всички поет кипи от живот и не е изгубил духа в себе си, и с гордост ни показа своите отличия, които е получил през годините!\", споделят хората, посетили поета.\r\n\"Днес очакваме много гости, а приятелите на Ивайло се обаждат да го поздравят още от ранни зори. Благодарни сме и на г-жа Овчарова за вниманието и подкрепата, която винаги ни оказва!\" - посочи съпругата на Ивайло Балабанов - Ваня.    ", "date": "2019.08.28", "title": "Поетът Ивайло Балабанов празнува рожден ден"}
{"url": "https://www.actualno.com/plovdiv/restartiraha-oficialno-stroeja-na-stadion-hristo-botev-v-plovdiv-snimki-news_811886.html", "text": "      За намаляване на концесионните такси за отборите в Пловдив призова премиерът Бойко Борисов по време на официалното рестартиране на строежа на стадион „Христо Ботев“. На събитието присъстваха още финансовият министър Владислав Горанов, спортният Красен Кралев, кметът на Пловдив Иван Тотев, областният управител Здравко Димитров, президентът на БФС Борислав Михайлов, собственикът на клуба Георги Самуилов, футболистите на отбора, деца от школата, както и стотици фенове.       „На нас със Горанов ни е по-добре да не даваме, а предпочитаме и да не взимаме. Мисля, че е важно в общинските съвети да се направи една символична концесионна такса за отборите - по 100, по 1000 лева, но да не се плащат тези 60 000 лева, които са сега“, категоричен бе Борисов.      Той обеща да помага на собственика в начинанието за изграждане на нов модерен стадион. „Като видя как върви строителството, ще помагам. Нека строителите се стягат да работят - в цял свят собствениците правят стадионите, но ние пак ще помогнем като ви видя, че напредвате. Докато така стои кранът без да работи, не може да очаквате помощ. видим ли че става, ще помогнем - и на вас, и на Локо Пловдив. За да е силен Ботев, трябва да е силен и Локомотив. Успех и на двата отбора в дербито и нека по-добрият победи“, заяви Борисов като призова феновете да не се бият и да не рушат направеното. Собственикът на Ботев Пловдив Георги Самуилов бе категоричен, че най-старият клуб в страната ще има нов стадион. „До този момент се стигна след много препятствия, казуси и процеси, които трябваше да преодолеем. както виждате това, което обещах, аз си го изпълнявам и вече е факт“, заяви пред събралите се благодетелят на „канарчетата“. Той благодари на общинската и областната администрация за подкрепата, която е получил.        „Ботев Пловдив ще изгради този стадион. Той ще получи четвърта категория лиценз на УЕФА“, категоричен бе Самуилов. Пред журналисти той потвърди първоначалната информация, че стадионът ще струва около 25 милиона лева. „Засега клубът се ангажира да намери тази сума. Разчитаме и на помощ от държавата. Но засега започваме самостоятелно строителство. Ако е необходимо, както каза премиерът, ще помага на клуба. Ако е необходимо ще кандидатстваме за финансиране. Фондът на фондовете дава такава възможност. Не само ние - всички могат да кандидатстват”, допълни Самуилов, който отказа да се ангажира с конкретен срок за завършването. Собственикът на Ботев уточни, че сега най-важно е да се изградят северната и западната трибуна, за да се затвори чашата на стадиона. „Това ще е едно бижу не само за Пловдив, но и за страната. Всички трябва да се гордеем с този стадион. Ще получим четвърта категория от УЕФА. Може да се използва от много тимове да играят тук. Това е добре за държавата и за всички”, допълни собственикът на Ботев. Официалният рестарт завърши с водосвет за здраве и успех.    ПФК \"Ботев\" стартира мащабната реконструкция през лятото на 2013-та година, като по план съоръжението трябваше да е готово за две години. Изгребани бяха изцяло старите насипи, на които бяха разположени трибуните и бяха вдигнати източната и южната трибуна. След фалита на КТБ обаче, строежът на \"Колежа\", както феновете наричат стадиона, бе замразен. Старата концесия изтече преди година, но благодарение на усилията на община Пловдив, бе подписана нова със срок от 2 години. След поемането на контролния пакет акции от Георги Самуилов, работите бяха подновени. В началото на март стана ясно, че конструкцията на построените дотук трибуни е здрава и изграждането може да продължи. Преди дни пък бе подписан договор с изпълнителя – фирма „Запрянови“, които ще имат задачата да върнат славния тим в неговия дом, след като в последните години Ботев играе домакинските си мачове на базата в квартал \"Коматево\". ", "date": "2019.08.28", "title": "Рестартираха официално строежа на стадион \"Христо Ботев\" в Пловдив (СНИМКИ)"}
{"url": "https://www.actualno.com/plovdiv/vsichko-za-obnovjavaneto-na-avtomobila-na-predstojashtata-izlojba-auto-siti-plovdiv-2019-news_811437.html", "text": "      Преобладаващата част от автомобилите по нашите пътища са стари или остаряващи. Тази година изложбата \"Ауто сити Пловдив 2019\", която се провежда в рамките на Международния технически панаир в Пловдив от 23 до 28 септември, ще покаже пълна гама оборудване за автосервизи. Разбира се, на откритите площи ще бъдат разположени нови модели на световни марки леки коли,  джипове, ванове, камиони, пикапи, автобуси, почистващи и сметосъбиращи мащини, но акцентът върху поправките е любопитен.      В България в момента има 6 700 автосервизи, а особено търсени са съоръженията за поправки след катастрофи. Така на изложбата ще могат да бъдат видени стендове за разпъване на смачкани автомобили и шасита от Швеция, камери за боядисване от Италия, система за диагностика и почистване на инжектори от Гърция. Българска компания ще представи технология за ремонт на двигателя без разглобяване. Тя вече е патентована в Япония, Германия, Китай, Русия и САЩ. Технологията възстановява износените детайли и ги \" консервира\" със специални смеси, тя връща мощността на мотора и удължава срока на неговата експлоатация. На изложбата ще бъде представена богата гама от резервни части, инструменти, принадлежности, бои, масла и смазочни материали, различни видове гуми, гаражна и сервизна техника от различни страни. Ще има и оборудване и продукти за бензиностанции, газ и метан станции.   В бизнес изданието на изложбата ще участват дилъри на автобуси, леки и тежкотоварни автомобили, камиони и други превозни средства със специално предназначение- адресат на този сегмент са промишлените предприятия, транспортните компании и общините. \r\nСпециалистите твърдят, че 36% от българските автомобили са опасни, защото са произведени преди повече от две десетилетия. Затова все пак най- добрият избор е нова кола, а на изложбата ще има и информация за специални цени и бонуси за закупуването им.   ", "date": "2019.08.28", "title": "Всичко за обновяването на автомобила на предстоящата изложба  „Ауто сити Пловдив 2019“"}
{"url": "https://www.actualno.com/europe/ek-gotovi-sme-za-pregovori-s-velikobritanija-za-brexit-sys-sdelka-news_812169.html", "text": "      Европейската комисия е готова да продължи преговорите с Обединеното кралство за Brexit, съобщава РИА Новости. Колкото по-рано страната представи своите конкретни предложения, толкова по-вероятно е да има организирано оттегляне на страната от съюза на 31 октомври тази година, заяви говорителят на ЕК Мина Андреева.      Великобритания трябва да напусне ЕС на 31 октомври. Първоначалната дата на Брекзит беше отложена за 29 март поради факта, че британският парламент три пъти отхвърли споразумението за условията на \"развод\". Без това споразумение ще много неприятни икономически събития, защото от този момент нататък всички законодателни разпоредби на ЕС ще трябва да спрат да се прилагат за страната.   Това споразумение беше разработено в трудни преговори с ЕС от правителството на премиера Тереза Мей, която подаде оставка на фона на провалите. Препъникамъкът в споразумението бяха и остават разпоредбите относно границата с Ирландия: британските власти искат промени в разпоредбите на споразумението по тази тема, Европейската комисия отказва да преразгледа текста на споразумението.\r\n„Колкото по-рано (Великобритания представи своите предложения), толкова по-добре, защото работното ни предположение е, че Брекзит трябва да се състои на 31 октомври и това трябва да се случи със сделка (със споразумение за развод, ратифицирано от Великобритания и Европейския парламент). Това е предпочитаният от нас сценарий. И за да се случи това, разбира се, колкото по-бързо видим работно предложение, толкова по-добре\", каза Андреева.  „Ще участваме в преговорите с Обединеното кралство конструктивно във всички конкретни предложения, с които те могат да излязат и които са съвместими със споразумението за развод“, каза още Андреева.\r\nДен преди това председателят на ЕК Жан-Клод Юнкер проведе телефонен разговор с британския премиер Борис Джонсън. Юнкер отбеляза въпроса за ирландската граница, като подчерта, че ЕС ще продължи да бъде много внимателен към интересите на Ирландия да остане в съюза.   Днес в Брюксел се провеждат технически консултации на съветника на Джонсън Дейвид Фрост с представители на Европейската комисия, която в ЕС е отговорна за развитието на условията за Брекзит.     ", "date": "2019.08.28", "title": "ЕК: Готови сме за преговори с Великобритания за Brexit със сделка"}
{"url": "https://www.actualno.com/curious/dneven-horoskop-za-29-avgust-news_812020.html", "text": "       Овен       Днес не се колебайте да изразите мнение, дори да не е искано. Така може да внесете ясно по важен въпрос. Телец Днес ще се почувствате добре, след като към вас бъде отправена покана за специално събитие. Подгответе се старателно.   Близнаци Днес ще може да проявите своите управленски умения. Дори да ви се случва за първи път не се съмнявайте в способностите си. Рак     Днес ще имате спокоен ден, изпълнен с приятни занимания. Понякога щастието е в това нищо да не се случва. Лъв    Днес ви очаква необикновен подарък. Не се колебайте дали да го приемете или не. Ако откажете може да нанесете голяма обида. Дева Днес ще получите признание от хора, които смятате за свои кумири. Имате сериозен повод да празнувате. Помислете за вашето развитие.   Везни През този ден се отдайте на забавления.  В края на работната седмица работният тонус няма да е на ниво, така че поне се повеселете качествено.    Скорпион Днес не се месете в чужди дела. Дори да искат съвет от вас се опитайте да бъдете максимално дистанцирани и да не упражнявате никаква намеса. Стрелец Днес може да си позволите нещо мъничко, което да ви зарадва, ей така - без повод. Разнообразете скучните напоследък дни с нещо цветно и свежо. Козирог    Днес ще разберете, че ще имате допълнително свободно време. Не се втурвайте да осъществявате няколко идеи, изберете само една от тях. Водолей Днес не си мислете, че ще може да се справите с всичко сами. Помощта на приятелите ви сега е от изключителна важност. Не я пренебрегвайте. Риби Това е ден, в кой да се щадите. Спирайте винаги, когато се почувствате уморени. Задължително си легнете по-рано, за да се наспите. ", "date": "2019.08.28", "title": "Дневен хороскоп за 29 август "}
{"url": "https://www.actualno.com/music/hiljadi-fenove-posreshtat-sars-na-obnovenija-stadion-unak-v-sofija-news_811930.html", "text": "      Любимата на хиляди фенове у нас, супер забавна, сръбска банда S.A.R.S. пристига утре вечер (29 август) в София за уникално двучасово шоу! То ще се състои на обновения стадион “Юнак” в центъра на столицата, който се намира в непосредствена близост до Националния стадион “Васил Левски” (на бул. “Евлоги и Христо Георгиеви” №38). Големият концерт на S.A.R.S. ще бъде първото музикално събитие, което ще се проведе на обновеното съоръжение и този път феновете ще имат възможност да се забавляват на по-широко и още по-приятно място.      Входовете на стадион “Юнак” ще бъдат отворени в 18.00 ч. с билет за ще се влиза през централния вход, а към – през отделен вход, който се намира на метри от централния. Важно уточнение за публиката е, че не се разрешава свободно преминаване от към . Но притежателите на билет за ще ИМАТ достъп до . Влизането и излизането от стадиона ще бъде еднократно, подчертават организаторите от „Строежа“. На място ще се предлагат храни и напитки за удобство на публиката. А преди началото и между сетовете на двете банди, присъстващите ще имат възможност да спечелят безплатни билети за предстоящия концерт на Dubioza Kolеktiv на 11 ноември в зала “Арена Армеец” и тениски Goloka. Наградите са осигурени от Starobrno Bulgaria Jägermeister.\r\nПреди броени дни Жарко Ковачевич, вокалист на S.A.R.S., сподели пред българските медии, че всички в бандата са много щастливи и обичат да свирят пред родната публика и не е случайно, че концертите им у нас в края на август се превърнаха в традиция. Бандата, чието име е съкращение от Sveže Amputirana Ruka Satrijanija (Прясно отрязаната ръка на (Джо) Сатриани), идва в състав Александър Лукович, Борис Тасев, Ненад Джордевич, Петър Миланович, Саня Лалич, Тихомир Хинич, Жарко Ковачевич и още седем души екип. Стилово музиката им се определя като смесица от алтернативен рок, реге, блус, джаз, хип-хоп и етно. Досега групата има издадени шест студийни албума, а клиповете и концертните им изпълнения в YouTube се радват на милиони гледания. Сред тях са - Perspektiva, Lutka, Buđav Lebac, Klinka, To Rade, Mir i ljubav и много други. Гласът на групата винаги е критичен към политиците, а текстовете им изразяват бунтарския им дух. У нас бандата ще изпълни всичките си хитове и част от новите си парчета от албума “Glava”. И в текстовете на тези песни акцент продължават да бъдат политиците и начините, по които те правят живота на хората по-лош. Но в този албум S.A.R.S. дават и рецепти как да направим живота си по-хубав.   споделя с усмивка Жарко Ковачевич.   Началото на концерта е в 19.00 ч., когато на сцената ще стъпят музикантите от ДЖАНГО ЗЕ. Те се събират на родна земя специално, за да са подгряващи на събитието. Ще можем да ги видим и в събота (31 август), като част от “Концерт-трибют в памет на Тодор Колев” в “Маймунарника”.\r\nБилети за събитието все още можете да намерите в системата на Eventim.bg или . Цената им е 25 лв. за правостоящи (терен) и 30 лв. за седящи места (трибуни).  В деня на събитието и на място билетите ще са съответно по 30 лв. за правостоящи и по 35 лв. за седящи места. Билети ще се предлагат на място и на двата входа на стадион “Юнак”.    Стадион “Юнак” в София се намира на бул.”Евлоги и Христо Георгиеви” №38 (виж схемата).\r\nПрисъединете се към събитието във фейсбук  ", "date": "2019.08.28", "title": "Хиляди фенове посрещат S.A.R.S. на обновения стадион “Юнак” в София!"}
{"url": "https://www.actualno.com/curious/8-priznaka-che-toj-otdavna-ne-e-pravil-seks-news_811328.html", "text": "      Харесвате си готиния колега от съседния отдел. Той е симпатичен, млад и със сигурност финансово по-добре от вас. Въпреки това, има някои слухове, които чувате. Това, че отдавна не е имал гадже. Или пък факта, че постоянно говори за секса, който прави. Е, има 8 признака, по които лесно може да разберете дали отдавна НЕ се е забавлявал в леглото.          Мъжът става буквално обсебен от . Всички разговори, шеги и мисли са само за него. Той чувства повишено привличане към известни личности или с нетърпение наблюдава момичетата, минаващи покрай него. Понякога без колебание обсъжда своите достойнства. Много често - в напълно нахална форма. Може да мастурбира много, но това не му дава необходимото освобождаване и удовлетворение.   Обратната реакция на сексуалната мания е липсата на реакция към женския пол и дори пълна отвращение или агресия към жените. Човек става апатичен, изцяло потопен във вътрешния си свят, търси се да се защити от другите, може да се насочи главно към работата, компютърните игри или друго хоби.    Повишената раздразнителност и непоносимост може да се дължат на липса на секс. В крайна сметка тялото не получава цял комплекс от необходими хормони, по-специално хормоните на щастието - серотонин и ендорфин. В допълнение, сексът е чудесен начин за облекчаване на стреса ( ) и релаксация. А липсата на сексуални моменти - е, те водят до раздразнителен мъж.     Когато човек преодолее постоянното вълнение и мисли за секс, няма време за сън. Но след секс получаваме не само физическа и емоционална релаксация, но и хормонален коктейл, който насърчава спокойния и сладък сън. Ако забележите мъж, който изглежда сякаш не е спал от дни, то най-вероятно не е правил скоро секс.     ", "date": "2019.08.28", "title": "8 признака, че той отдавна НЕ е правил СЕКС"}
{"url": "https://www.actualno.com/curious/rialitita-koito-shte-gledame-tazi-esen-news_811652.html", "text": "       Макар че температурите все още с нищо не загатват - есента идва. А какво означава това? Телевизиите по традиция ще стартират своите риалити предавания, борейки се за повече зрители.      И ако сте почитатели на такъв тип шоута, ето какво ви очаква през следващия телевизионен сезон:    Фермата Едно от най-очакваните предавания тази есен безспорно ще бъде петият сезон на предаването \"Фермата\". Приключенското риалити сблъсква различни типажи с живота на село - създаването и ремонтирането на къща от нулата; грижа за различни растения и животни; запомнящи се дуели и незаменими житейски уроци – именно това е идеята на телевизионния хит. Докато първите три сезона на предаването сякаш бяха с акцент върху селския живот и земеделието, то изданието от миналата година – \"Фермата – Съединението\", постави глобалния проблем за разликите между българите, които живеят зад граница, и тези, които са в България. Тази година  продуцентите на предаването залагат на примамливия лозунг \"Нов свят\", в който обещават цели две ферми и много нови изненади. \"Фермата\" започва на 6 септември и със сигурност ще ни накара да се замислим дали да не захвърлим офис работата и да не започнем да отглеждаме зеленчуци в провинцията.    \"Маскираният певец\"    За всички, които обожават шоуто \"Като две капки вода\", има голяма изненада. Продуцентите и авторите на популярното шоу подготвя нов проект с името \"Маскираният певец\". В новия формат 10 известни имена от българската музикална сцена ще бъдат скрити зад различни маски и костюми. Те в продължение на три месеца ще изпълняват различни песни, а публиката и останалите им колеги няма да знаят кой стои зад песента. Всеки, който е разкрит, ще отпада. Шоуто е изключително популярно в Америка и Германия, където всяка година се радва на милиони зрители. А специално за незабравимото преживяване продуцентите са подготвили и жури, което ще оценява участниците. Точният ден на премиерата на предаването още не е ясен, но със сигурност отново трябва да го очакваме през септември.       ", "date": "2019.08.28", "title": "Риалитита, които ще гледаме тази есен"}
{"url": "https://www.actualno.com/europe/predsedateljat-na-britanskija-parlament-vyzmuten-ot-reshenieto-na-djonsyn-news_811860.html", "text": "      Председателят на парламента на Великобритания Джон Беркоу и бившият финансов министър Филип Хамънд са възмутени от Джонсън да преустанови работата на парламента в навечерието на Brexit.      По-рано днес Джонсън обяви, че работата на парламента ще бъде преустановена до 14 октомври, което намалява съществено шансовете депутатите да попречат страната да напусне ЕС без споразумение.   Brexit трябва да стане факт на 31 октомври. На 14 октомври кралицата трябва да произнесе тронно слово, в което да бъдат изложени приоритетите на правителството, предаде БГНЕС.\r\nДжонсън обясни решението си за приключване на парламентарния сезон и да започне представянето и реализацията на новия вътрешнополитически дневен ред. Въпреки това голяма част от колегите му подозират в тази стъпка намерение да лиши парламента от правото на глас преди Brexit и да изведе страната от Евросъюза без споразумение. Самият Джонсън увери, че депутатите ще разполагат с достатъчно време да обсъдят ситуацията около Brexit и, ако бъде постигнато ново споразумение с ЕС, да го анализират и гласуват.  Според Беркоу, решението за преустановяване работата на парламента ще лиши депутатите от задължението им да определят курса на развитие на страната. Това е оскърбление за демократичния процес и правата на парламентаристите като народни избраници. „В началото на своето управление министър-председателят следва да подсигури, а не да разрушава демократичния си мандат и да демонстрира привързаност към парламентарната демокрация”, заяви Беркоу.\r\nНеотдавна той декларира, че няма да допусне парламентът да бъде лишен от глас. Политически анализатори подозират, че много скоро ще изпълни своето обещание като използва процедурни хватки в парламента.   Много категорично е мнението и на бившия финансов министър Филип Хамънд, който определя решението на Джонсън като „грубо конституционно нарушение”, което е дълбоко недемократично.    Найджъл Фарадж допусна възможността решението на правителството да доведе до гласуване на вот на доверие, което повишава вероятността от провеждане на парламентарни избори. ", "date": "2019.08.28", "title": "Председателят на британския парламент възмутен от решението на Джонсън "}
{"url": "https://www.actualno.com/starazagora/stara-zagora-domakin-na-nacionalno-systezanie-po-debati-news_811925.html", "text": "      Третото Национално състезание по дебати „Загорка Open“ 2019 г.,  което е част от веригата на независимите състезания по дебати към Асоциация „Дебати България“, ще се проведе на 31 август и 1 септември в Стара Загора. Организатор и домакин на състезанието е клуб „Дебати“ към Центъра за подкрепа за личностно развитие (ЦПЛР) към община Стара Загора.      На състезанието се събират едни от най-силните дебатьори в страната и се ръководи от най-добрите съдии. В него ще вземат участие 24 отбора от  двама състезатели - ученици и студенти, които членуват клубове по дебати от цялата страна. Главни съдии ще са Тодор Рогошев, Жанин Ал-Шаргаби и Мартин Михайлов, бивши дебатьори, ръководители на клубове и опитни съдии.   Форматът на състезанието е Британски парламентарен дебат - предполагащ разгръщането на спора в две надграждащи се линии - на две правителства и две опозиции. \r\nТемите се избират от съдиите и се съобщават преди началото на всеки кръг. За определяне на победителите ще се играят четири кръга с елиминации, полуфинал и финал.  Състезанието ще премине във формат Британски парламентарен дебат, предполагащ разгръщането на спора в две надграждащи се линии - на две правителства и две опозиции. Темите се избират от съдиите и се съобщават преди началото на всеки кръг. За определяне на победителите ще се играят четири кръга с елиминации, полуфинал и финал.\r\nДебатите ще се проведат в сградата на Гимназията с преподаване на чужди езици „Ромен Ролан”. Първият кръг започва в 10:30 часа на 31 август, а финалът ще започне в 11:30 часа на 1 септември. Дебатите са отворени и всеки, който проявява интерес, може да ги наблюдава.    ", "date": "2019.08.28", "title": "Стара Загора - домакин на национално състезание по дебати "}
{"url": "https://www.actualno.com/varna/legendarnijat-orient-ekspres-sprja-i-vyv-varna-news_811794.html", "text": "      Със 65 минути закъснение вчера в морската ни столица пристигна легендарният влак \"Ориент Експрес\", който пътува от Париж до Истанбул. Стотици варненци, сред които и много деца, посрещната луксозната композиция на централна гара, като имаха възможността да разгледат влака и да се снимат.      \"Ориент Експрес\" се състои от 15 вагона, като дължината на композицията е близо половин километър. Повече от 90 туристи от 12 държави са платили средно около 8 хиляди евро за пътешествието от френската столица до Истанбул. Най-много са американците – 48 и британците – 17. Останалите пътници са от Холандия, Франция, Белгия, Швейцария, Финландия, Полша, Канада, Япония, Австралия и дори Индонезия.   Персоналът на влака е от около 50 души, повечето от които са италианци и французи. Храната в ресторанта е разнообразна, като ястията са предимно класически френски, но на пътниците се предлагат и преработени италиански специалитети. ", "date": "2019.08.28", "title": "Легендарният \"Ориент Експрес\" спря и във Варна"}
{"url": "https://www.actualno.com/america/fejsbuk-zategna-pravilata-za-politicheska-reklama-predi-izborite-v-sasht-news_811971.html", "text": "      Компанията „Facebook” затяга правилата за публикуване на политическа реклама в американския сегмент на своите социални мрежи. Това се прави във връзка с подготовката за провеждането на президентски избори в САЩ през ноември 2020 г., пише компанията в сайта си, цитирана от РИА Новости.      Част от мерките предвиждат по-строго отношение към разрешителните за рекламодатели от САЩ, публикуване на по-подробна информация за всеки рекламодател и обявяване на списъка със „социални въпроси” в САЩ за максимално добро отразяване на обществените дискусии във Фейсбук и извън него.   Съгласно новите правила, рекламодатели, които искат да публикуват реклами с политически характер във Фейсбук и Инстаграм, от средата на септември трябва да предоставят допълнителна информация за поръчителя на рекламата. Ако до средата на октомври тези данни не са предоставени на Фейсбук, излъчването на рекламите им ще бъде прекратено.\r\nПо-рано Фейсбук въведе правила, според които рекламодателите трябва да съобщят, къде се намира организацията, за сметка на която се планира провеждането на кампании. Ако адресът е в САЩ, трябва да бъдат добавени телефонен номер, електронна поща и уебсайт.  Освен тези данни, сега вече рекламодателите са длъжни да потвърдят своята „законност” по пет допълнителни начина – например с идентификационния номер във Федералната избирателна комисия или номера на работодателя и други.\r\nСледващите президентски избори в Съединените щати ще се проведат през ноември 2020 година. Очаква се действащият президент Доналд Тръмп да се кандидатира за втори мандат.    ", "date": "2019.08.28", "title": "Фейсбук затегна правилата за политическа реклама преди изборите в САЩ "}
{"url": "https://www.actualno.com/politics/maja-manolova-otgovori-na-obvinenijata-na-pik-za-apartament-za-100-000-evro-news_811546.html", "text": "      Омбудсманът Мая Манолова коментира във \"Фейсбук\" медийните публикации за имот на дъщеря й Ралица в центъра на София, придобит през 2007 г. Тогава Ралица е била на 21 години.      \"През 2007 г. закупих адвокатска кантора от 100 кв.м в идеални части на петия етаж в сградата на ул. „Алабин“ 56 в София. Покупката е записана на дъщеря ми - Ралица Миленова, защото ми предстоеше развод. Заплатих имота с кредит, в размер на 100 000 евро.   Този кредит е деклариран през 2008 г., както изисква законът, пред Сметната палата. Изплащах този кредит в продължение на 10 години, какъвто беше и договорът ми с банката, т.е. приключих изплащането през 2018 г.\", пише Мая Манолова и допълва, че в декларациите й пред Сметната палата през годините може да бъде проследено как намалява кредитът.\r\n\"Обръщам внимание, че в тази от 2008 г., не пише 100 000 евро, а 93 000 евро, защото в декларацията се изписва дължимата сума към 31 декември, а междувременно вече бях платила вноски. Имотът не е апартамент, а адвокатска кантора, повтарям, 100 кв.м идеални части от етаж с кантори и офиси и на други лица. От 1997 г. до 2015 г. аз съм адвокат и доходи, освен като народен представител от 2005 г., имам и като адвокат, които са надлежно декларирани пред НАП, платени са данъци и са отразени в декларациите ми пред Сметната палата\", заявява още Манолова.  Тя посочва, че от 2013 г. до настоящия момент в тази кантора има наематели, които ползват една част от помещенията за офис и плащат наем.\r\nТози наем също е деклариран надлежно пред данъчната служба и са платени данъците върху него от дъщеря й, която е собственик. Част от кантората се ползвала от неправителствената организация на съпруга на Манолова – Ангел Найденов – Център за изследване на отбраната и сигурността, и той не плащал наем за това.   \"Лично аз одобрявам интереса към имотното състояние на публичните лица, каквато съм и аз от 14 години. Винаги надлежно съм декларирала имотното си състояние, доходите си и всяка една промяна в тях.    Нямам никакъв проблем с това и съм готова да предоставя всякаква информация свързана с моето и на семейството ми имотно състояние. Но не разбирам желанието на медии, близки до властта, да градят кампанията си на тази основа\", пише още Мая Манолова. ", "date": "2019.08.28", "title": "Мая Манолова отговори на обвиненията на ПИК за апартамент за 100 000 евро"}
{"url": "https://www.actualno.com/europe/sled-poveche-ot-400-dni-v-zatvora-jurnalistyt-vishinski-e-osvoboden-news_811973.html", "text": "      Апелативният съд в Киев реши да освободи ръководителя на портала РИА Новости Украйна Вишински от ареста.      Превантивната мярка е променена в лично задължение, като журналистът ще бъде задължен да се яви в съда или при следователя при поискване.\r\nОтбелязва се, че Вишински е бил в ареста повече от 400 дни. Делото по инкриминирането му е насрочено за 15 септември.   Европейската федерация на журналистите (ЕФЖ) приветства решението на съда да освободи Кирил Вишински от ареста, заяви генералният секретар на ЕФЖ Рикардо Гутиереш.  \"Днес приветстваме решението на съда да го освободи от ареста преди изтичането на официалния срок\", цитира изявлението на организацията РИА Новости.\r\nТя отбелязва, че „предварителното задържане на Кирил Вишински е трябвало да приключи на 4 ноември 2018 г. или дори по-рано“.\r\n\"Не разбираме защо украинската съдебна система неоснователно удължи срока на задържането му. Според нас е очевидно, че Вишински стана мишена в отмъщение за журналистическата му дейност\", се казва в коментара.    Организацията също така заяви, че \"украинските власти трябва да разберат, че журналистите имат право свободно да изразяват своето мнение, включително различно мнение, при отразяването на въпроси, които могат да се считат за противоречиви\".   Вишински бе задържан в Киев на 15 май 2018 г., два дни по-късно градският съд в Херсон го арестува. Журналистът беше информиран, че е заподозрян в подкрепа на Донбас и в държавна измяна.\r\nМаксималното наказание по този член предвижда до 15 години затвор. Съдът удължи превантивната мярка на Вишински осем пъти под формата на задържане.\r\nСамият Вишински нарече обвиненията срещу него лъжа и манипулация и отбеляза, че по време на работата си като главен редактор на РИА Новости Украйна, СБУ никога не е отправял оплаквания към него.\r\nРуският президент Владимир Путин нарече ситуацията безпрецедентна, като заяви, че Вишински е бил арестуван \"заради пряката си професионална дейност, за упражняване на журналистическата си функция\". Москва изпрати протестни ноти до Киев с искане за прекратяване на насилието над членове на пресата.   Представителят на ОССЕ по свободата на медиите Арлем Дезир изрази сериозна загриженост относно действията на Киев по отношение на РИА Новости Украйна. Коментирайки ситуацията с Вишински, генералният секретар на ОССЕ Томас Гремингер подчерта, че всички страни на организацията са се ангажирали да създадат условия, при които журналистите да могат да изпълняват задълженията си в друга участваща държава и следователно трябва да спазват международните стандарти и да не се намесват в работата на медиите. ", "date": "2019.08.28", "title": "След повече от 400 дни в затвора журналистът Вишински е освободен "}
{"url": "https://www.actualno.com/pleven/selsko-uchilishte-v-plevensko-specheli-zvanieto-inovativno-s-proekt-skorost-na-uma-news_811221.html", "text": "      Основно училище „Христо Ботев“ в село Божурица е първото в община Долна Митрополия, Плевенско, . То е включено в решението на Министерския съвет за приемане на списъка на иновативните училища в България. Спечелило е званието си с проект „Скорост на ума“, който предвижда изграждането на креативна класна стая за смислено използване на дигиталните технологии, съобщи  общинската управа в Долна Митрополия.      Децата в училището са предимно от етническите малцинства. Предвижда се чрез дигитализация на учебния процес те да получат възможност да разгърнат своя потенциал. Към всяко дете ще се подхожда индивидуално – съобразяване  с индивидуалната „скорост на ума“.\r\nЩе бъдат оценявани приоритетите и силните страни на всяко личност в класната стая. През първата година ще започне обучение по математика в Кан Академия (Khan Academy) - най-мащабния портал за образование в света. Платформата разполага , поясняват от Община Долна Митрополия.   ", "date": "2019.08.28", "title": "Селско училище в Плевенско спечели званието „иновативно“ с проект „Скорост на ума“"}
{"url": "https://www.actualno.com/dobrich/spad-na-noshtuvkite-v-dobrichka-oblast-prez-uni-news_811611.html", "text": "      Броят на всички регистрирани нощувки в Добричка област през юни е 417,3 хиляди, което е с 3% по-малко спрямо същия месец на миналата година, сочат данните на Териториалното статистическо бюро. Намаляват и хората, пренощували в местата за настаняване като достигат 81,1 хиляди, или спад с 1,3 на сто.      Делът на българите, ползвали хотелските бази, е 29,4%, а по-голямата част от тях – 71,1% са предпочели хотели 1, 2 или 3 звезди. Запазва се тенденцията румънските туристи да доминират сред чужденците, посетили областта. Румънците са 36,3%, следвани от немски туристи – 15%, руснаци – 8,4 на сто и украинци – 7,4%.   Заетостта на леглата в местата за настаняване през юни е 52,3% и по този показател също има спад от 3,4% спрямо същия месец година по-рано.\r\nПриходите от нощувки през разглеждания месец са в размер на 21 749,5 хил. лв., като приходите от български граждани са 19,7%, а от чужденци – 80,3 на сто.  През юни 2019 г. в Добричка са функционирали 156 места за настаняване с над 10 легла – хотели, мотели, къмпинги, хижи и други места за краткосрочно настаняване. Броят на стаите в тях е 12 хил., а на леглата – 26,8 хиляди. Наблюдава се ръст на местата за настаняване и на леглата в тях съответно с 1,3% и 1,7%, а броят на стаите намалява с 0,5 на сто. ", "date": "2019.08.28", "title": "Спад на нощувките в Добричка област през юни"}
{"url": "https://www.actualno.com/politics/obshtinata-e-vyv-fakticheski-falit-spored-gerb-asenovgrad-news_811632.html", "text": "       С такава позиция и официална декларация застанаха днес от трибуната на местния парламент в Асеновград групата общински съветници от ГЕРБ в града. С изказването си те се обърнаха към асеновградчани, за да им съобщят за „недалновидното управление на общината под ръководството на кмета доктор Емил Караиванов”. Ангел Димитров, който представи декларацията пред колегите си, посочи, че общинската администрация е поела финансови ангажименти, които ще трябва да се плащат от следващите управленци.      Позицията на ГЕРБ-Асеновград е във връзка с публикувана информация в медиите и социалните мрежи, както и от справка в интернет сайта на Министерството на финансите, за задълженията на общината в размер на близо 14 000 000 лева и санкциите от финансови корекции заради незаконосъобразност по проекти и сключени договори с изпълнители, възлизащи на около 8 000 000 лева.   Съветниците от опозицията в града призоваха кмета за основни ремонти на улици, озеленяване, сметосъбиране и транспортиране на битови отпадъци, без да е осигурено необходимото финансиране. , ”, , посочват в декларацията си от ГЕРБ-Асеновград.\r\nКметът опонира, продължавайки да твърди, че общината е в стабилно финансово състояние. „Коментарите в социалните мрежи сътвориха страховита ситуация”, заяви в отговор градоначалникът - Емил Караиванов. Той посочи, че на общинската администрация са в размер на около 16 600 000 лева, за които са сключени договори през последните пет години. „А финансовите корекции са обезпечени от кредитите и подлежат на редуцитане”, отбеляза градоначалникът. И допълни, че . Караиванов подчерта, че „работещите общини” търсят възможности за финансиране на инвестиции и предложението това да спре е нелогично.  Справка в интернет сайта на Министерството на финансите показва, че освен Асеновград, със задължения са и други повече от 100 общини. Сред тях са Поморие и Созопол с по около 22 000 000 лева, Добрич с малко над 13 000 000 лева, Пазарджик със 17 000 000 лева, Перник с близо 15 600 000 лева, Смолян с около 12 600 000 лева и други по-малки и по-големи градове. ", "date": "2019.08.28", "title": "Общината е във фактически фалит, според ГЕРБ-Асеновград"}
{"url": "https://www.actualno.com/pleven/obsyjdat-variant-za-izgrajdane-na-obhoden-pyt-na-pleven-news_811936.html", "text": "      Варианти за изграждане на обходен път на Плевен за трафика на товарните автомобили обсъждаха днес институции, които имат отношение по проблема. Срещата се проведе при плевенския областен управител Мирослав Петров. Тя бе по инициатива на АПИ. На нея присъстваха и представители на Областно пътно управление, Община Плевен, РИОСВ, камарата на архитектите и БДДР, съобщиха от областната управа.      Още през 2007 г. АПИ е възложила проучвания за изграждане на обходен път на Плевен, стана ясно на срещата.   „Тогава всички предложени и рационални от технико-икономическа и експлоатационна гледна точка варианти преминават в една или друга степен през защитената територия на Кайлъка. Това е причината проектната разработка да не е доведена до успешен край. Ето защо се спряхме на три възможни варианта, които изпратихме на РИОСВ и Община Плевен”, поясни инж. Ася Чипева, директор на дирекция „Инвестиционно проектиране и отчуждителни процедури” в пътната агенция. Тя допълни, че наличието на защитена територия с такива мащаби като Кайлъка ограничава възможностите за изграждане на обходен път на областния град.\r\nУчастниците в срещата са решили Община Плевен да посочи своите изисквания към АПИ, за да бъде дадена зелена светлина на един от вариантите и да се стартират съответните процедури.   ", "date": "2019.08.28", "title": "Обсъждат вариант за изграждане на обходен път на Плевен"}
{"url": "https://www.actualno.com/cars/hakeri-otkriha-kak-da-atakuvat-25-000-avtomobila-news_811523.html", "text": "      Специализираната в областта на киберсигурността компания Pen Test Partners откри недостатък, който поставя под заплаха от атака над 25 000 автомобила от цял свят. Проблемът е в имобилайзера на британската фирма SmarTrack, който би трябвало да блокира запалването на колата, ако то се прави с подправен ключ.      Сътрудници на Pen Test Partners успели да атакуват автомобила на свой колега, който по това време са намирал в Гърция. Те получили контрол над имобилайзера на превозното средство с помощта на команди чрез интернет-браузер. \"Операцията\" е отнела няколко секунди, след което бил установен пълен контрол над колата.   От SmarTrack веднага са наели специалисти от друга компания, които са отстранили проблема и сега системата би трябвало да е неуязвима. Експертите обаче са на мнение, че именно хакерските атаки са най-голямата заплаха за бъдещите автомобили, които ще бъдат оборудвани със системи за автономно движение.\r\nТвърде вероятно е, хакерите да могат да парализират трафика във всеки град, като за това ще им е достатъчно да манипулират всеки пети автономен автомобил чрез интернет. Ако 10% от колите спрат в час пик, това ще бъде достатъчно, за да не могат линейките да пристигнат навреме при повикване.  Засега учените само са моделирали какво ще се случи, ако хакерите получат достъп до автономните коли. При създаването на модела те не са отчели много фактори, сред които, например, е паниката. Така, за да се получи пълен хаос, хакерите ще имат нужда от достъп до по-малък брой безпилотни автомобили.    ", "date": "2019.08.28", "title": "Хакери откриха как да атакуват 25 000 автомобила"}
{"url": "https://www.actualno.com/dobrich/obshtina-dobrich-predlaga-vsichki-uslugi-za-deinstitucionalizacijata-na-deca-news_811598.html", "text": "      „Разполагаме вече с всички услуги за деинституционализацията на деца“. Това каза зам.-кметът по хуманитарни дейности на Добрич д-р Емилия Баева при представяне на дейността проект „За моето бъдеще“, който общината реализира по ОП „Региони в растеж“, а безвъзмездната помощ е в размер на 218 255 лв.      С изпълнението на проекта се цели да бъде продължен процесът на деинституционализация на деца чрез подобряване на състоянието на социалната инфраструктурата.\r\nДобрич е сред малкото общини с изграден вертикален подемник в Дневния център за деца с увреждания и чрез него е улеснен достъпът до 3-етажната сграда, каза още д-р Баева.\r\nВ рамките на проекта е ремонтиран и обзаведен общински апартамент, който е превърнат в наблюдавано жилище. В него ще бъдат настанявани 6 младежи, напуснали социалните заведения. Младите хора ще бъдат подпомагани да се реализират на трудовия пазар, както и да се справят с ежедневни житейски проблеми.  Общината подготвя нов проект за Общностен център, за чието финансиране ще кандидатства. По този начин обхванатите в действащия в момента проект ще бъдат прехвърлени към този център, за да не се прекъсва грижата за семейства, които отглеждат деца с увреждания. ", "date": "2019.08.28", "title": "Община Добрич предлага всички услуги за деинституционализацията на деца"}
{"url": "https://www.actualno.com/interview/svilen-shitov-veche-50-g-devnja-prodyljava-da-se-razviva-i-horata-namirat-tuk-realizacija-news_811555.html", "text": "                    Гордостта е, че 50 години градът продължава да се развива, а също че жителите на града имат възможност да намерят реализация, за да останат тук, а не да търсят поминък някъде другаде.     През последните четири години аз и моят екип точно това правим - да променяме града, да обновяваме нещата, свързани с подобряване качеството на живот. Става въпрос основно за промяна на инфраструктурата - създаване на паркове, детски площадки, обновяване на детски градини, читалища, училища. Всичко това е с цел създаване на едни нормални условия за живеене в един що-годен европейски град. Като цифри няма да съм абсолютно точен, но направените инвестиции - както със собствени средства, така и европейски, възлизат на повече от 10 млн. лв.    Видимата част е там, където сме асфалтирали улици. Най-бързо се усеща тази инвестиция. Най-сериозно беше в началото, тъй като заварих едно тежко наследство. Имам предвид 2,5 млн. лв. просрочени и неразплатени разходи. Работещите в администрацията не бяха получавали заплатите си 2-3 месеца. Това бяха трудните моменти, но с общи усилия се справихме максимално бързо. Всички влязоха в положение. В рамките на една година разплатихме всичко и започнахме да реализираме няколко проекти. Станахме даже водещи сред общините по строга финансова дисциплина, с добри показатели. Последната година бяхме на трето място в цяла България. Според мен един кмет трябва да изпълнява функцията си като такъв, да изпълнява ангажиментите си, да следва задачите си по своя ред и приоритет. Горд съм, че имам възможност да реализирам голяма част от поетите ангажименти. След като се изпълнят, съм доволен от свършената работа. Да. Празникът приключи, на 27-ми беше кулминацията. Занапред предстои работа. Много са. В момента сме на етап избран изпълнител за детските градини. Имаме подписан договор, започва енергийната им ефективност на стойност 1,2 млн. лв. Чакам от министерството да ми одобрят процедурата, да подпишат анекс. Това може би ще стане преди 15-ти септември. Две сгради ще се санират. Предстои рехабилитация на уличната мрежа на стойност 1,2 млн. лв. - също одобрен проект, с подписан договор с ДФ \"Земеделие\". Предстои ремонт на две читалища и едно пълномощничество. Предвиждаме изграждане на един пазарен център с доста помещения - павилиони, за отдаване под наем. Много са проектите, работим по тях един след друг. Има доста работа. До края на годината всички трябва да се реализират. ", "date": "2019.08.28", "title": "Свилен Шитов: Вече 50 г. Девня продължава да се развива и хората намират тук реализация"}
{"url": "https://www.actualno.com/politics/pravitelstvoto-otredi-nad-70-mln-lv-za-izbori-i-samo-2-mln-za-obrazovanie-news_811703.html", "text": "      Със свое постановление правителството одобри план-сметката за разходите по подготовката и произвеждането на първи и втори тур на изборите за общински съветници и за кметове през 2019 година, съобщиха от Министерски съвет.      Одобрените средства са в размер на 70,7 млн. лева. С тях ще се финансират дейностите по организационно-техническата подготовка и произвеждането на изборите, които включват: подготовка и отпечатване на избирателните списъци; закупуване и изработване на необходимите изборни книжа и материали; отпечатване на бюлетините; логистично осигуряване на областните и общинските администрации и на администрацията на Министерския съвет; възнаграждения на членовете на общинските и секционните избирателни комисии; компютърната обработка на данните от гласуването и издаването на бюлетин с резултатите от изборите; провеждане на разяснителна кампания за правата и задълженията на гражданите и начина на гласуване; организиране на места за гласуване в държавните училища и др.   Актът на правителството е в изпълнение на чл. 18 от Изборния кодекс. Част от необходимите средства за финансирането на одобрените с план-сметката разходи ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс, а останалата част — чрез преструктуриране на разходите/трансферите по централния бюджет за 2019 г.\r\nМеждувременно от решенията на МС съвет днес стана ясно, че допълнителни трансфери по бюджетите на общините в размер на 1 926 281 лв. за 2019 г. за финансово осигуряване на дейности по четири национални програми за развитие на образованието: „Обучение за ИТ кариера“, „Осигуряване на съвременна образователна среда“, „Заедно за всяко дете“ и „Иновации в действие“.   ", "date": "2019.08.28", "title": "Правителството отреди над 70 млн. лв. за избори и само 2 млн. за образование"}
{"url": "https://www.actualno.com/burgas/vyzpitanici-na-centyra-za-rabota-s-deca-na-ulicata-se-gotvjat-za-uchilishte-news_811578.html", "text": "      18 са децата, които в момента обитават Дневния център за работа с деца на улицата към община Бургас. През лятото те са участвали в различни инициативи, подпомагани от социални работници. Една от тях е свързана с придобиване на трудови умения и навици.       разговаря с Таня Колева, управител на Център за работа с деца на улицата: „16 от децата , които са при нас в момента, все още са ученици. Основно те живеят в бургаските квартали „Горно Езерово“ и „Победа“ и учат в близките училища. На 13 септември, по повод настъпването на новата учебна година, децата ще бъдат гости на Община Айтос и ще посетят зоологическата градина, паркът „Славеева река“ и Етнографският комплекс „Генгер“. Освен това предоставяме тетрадки на училищата, които посещават нашите възпитаници. Важното е, децата да имат мотивация да ходят на училище.Тази година имаме нови случи на деца, които учат в училище „Петко Росен“.“   През лятото децата са посетили много изложби, организирани от Община Бургас. Социалните работници им помагат да повишат познанията си за околния свят и природата.\r\n“Опитваме се да им покажем другата страна на живота, не само тази на ромската общност. Да променят живота си, да не останат като родителите си. Но общността е доста маргинализарана и ги дърпа надолу. Бедността е другата причина, с която не можем да се справим, въпреки, че имаме съдействие от страна на работодатели. Почистващата фирма „Титан“ взе на работа бащата на едно от децата, за което сме благодарни. Всичко което правим е с подкрепата на Община Бургас“.  В двора на центъра има опитно поле, където през лятото децата и учителите садят и отглеждат зеленчуци. След това се учат да приготвят от тях салати и други ястия. Усвояването на кулинарни умения е сред най-любимите за децата.\r\nЦРДУ подпомага деца на възраст от 6 до 18 години. В центъра те пристигат след насочването от Отдел „Закрила на детето” към Дирекция „Социално подпомагане” в Бургас. Благодарение на безплатните услугите на дневния център децата в риск могат да растат в семейна среда и в същото време да се социализират. В противен случай остават на улицата и често стават жертва на трудова експлоатация, физическо и сексуално насилие или са въвличани в престъпна дейност.    ", "date": "2019.08.28", "title": "Възпитаници на центъра за работа с деца на улицата се готвят за училище"}
{"url": "https://www.actualno.com/europe/predlojenie-v-germanija-koloezdachite-s-dopylnitelen-pochiven-den-news_811767.html", "text": "      Ако идвате на работа с , трябва да бъдете възнаградени с допълнителен почивен ден. Или според партията „Зелени“, която издигна предложението, пише германският ежедневник BILD.      Инициативата е на „зеления“ евродепутат Щефан Гелбхаар. Причината: велосипедистите биха се разболявали по-рядко поради движение. Поради тачи причина отпускането на допълнителен почивен ден за тях е „справедлив“. Освен това мярката ще „мотивира повече хора да ходят на работа с колело“, уверен е Гелбхаар.   Всъщност проучване от Нидерландия показва, че работниците, които използват велосипед за придвижване, са средно с един ден по-малко болни в годината, т.е. използват по-малко болнични, допълва агенция Фокус.\r\nЗдравноосигурителните компании все още са скептични към предложението: „Ами хората, които не карат колело, но обръщат внимание на балансираната диета? Никой не иска здравна полиция“. Експертите напомнят и за броя на ранените колоездачи: миналата година са регистрирани 90 000, т.е. с 11% повече спрямо предходната година.   ", "date": "2019.08.28", "title": "Предложение в Германия: Колоездачите с допълнителен почивен ден"}
{"url": "https://www.actualno.com/business/otpusnaha-28-mln-lv-za-obezshtetenija-za-umyrtvenite-svine-news_811646.html", "text": "      Правителството одобри допълнителни средства в размер до 28 млн. лв. по бюджета на Министерството на земеделието, храните и горите за изплащане на обезщетения и прилагане на мерките за ограничаване и ликвидиране на заболяването африканска чума по свинете на територията на България.      С тях ще се изплащат обезщетения на свинекомплексите, в които са констатирани огнища на заболяването. Част от средствата са предназначени за подпомагане на стопаните, които доброволно усвоиха месото от животните си, както и за дезинфекция и стимулиране намирането на умрели и отстрелване на диви свине.   Съгласно процедурата на Европейската комисия, се извършва частично рефинансиране на направените разходи. ", "date": "2019.08.28", "title": "Отпуснаха 28 млн. лв. за обезщетения за умъртвените свине "}
{"url": "https://www.actualno.com/europe/polsha-s-rejim-za-teroristichna-zaplaha-zaradi-poseshtenieto-na-trymp-news_811587.html", "text": "      Режим за терористична заплаха въведе Полша във връзка с предстоящото посещение на президента на САЩ , съобщи правителственият център по въпросите на сигурността.      Американският държавен глава ще посети Полша в периода 31 август – 2 септември и ще участва в мероприятията по случай 80-годишнината от началото на Втората световна война. Освен Тръмп във Варшава ще пристигнат ръководителите на още 20 държави, предаде БГНЕС.   Министър-председателят на Полша Матеуш Моравецки е подписал указ,  с който се въвежда ниво на опасност ALFA и първо ниво на опасност ALFA-CRP на територията на страната. Двете нива на опасност ще бъдат в сила от 28 август до 3 септември.\r\nУточнява се, че тази мярка е предприета заради необходимостта да бъдат обезпечени съответните нива на сигурност за участниците в мероприятията.  Първата степен на опасност се въвежда в случай, че е получена информация за възможно настъпване на събития с терористичен характер,  видът и мащабите на които са трудно предвидими, предаде БГНЕС.\r\nПо време на действието на това ниво за опасност гражданите трябва да обръщат особено внимание на всякакви нестандартни ситуации и потенциални заплахи, като неестествено поведение на хора, оставени без надзор пакети, чанти или раници, автомобили, паркирани близо до големи групи от пора и други.   Държавните институции и ръководителите на служби и учреждения налагат повишен контрол върху обектите от обществено значение, както и върху тези, които биха станали потенциална цел на терористи. Осъществява се контрол върху транспортните средства, влизащите и излизащите от обектите лица.     ", "date": "2019.08.28", "title": "Полша с режим за терористична заплаха заради посещението на Тръмп "}
{"url": "https://www.actualno.com/america/sasht-prodavat-oryjie-v-azija-i-evropa-za-4-miliarda-dolara-news_811713.html", "text": "      Държавният департамент на САЩ одобри продажба на оръжие на стойност 4 милиарда долара за Япония, Дания, Литва, Унгария и Южна Корея.      Агенцията на САЩ за сътрудничество в отбраната и сигурността съобщи, че на Япония ще бъдат продадени 73 ракети СМ-3 Блок 2А.   На Унгария ще бъдат продадени 120 ракети въздух-въздух AIM-120C.\r\nЮжна Корея ще закупи 31 леки торпеда МК-54, а Дания ще закупи 9 низкочестотни сонара и 600 сонарни шамандури. Литва ще закупи 500 леки тактически бойни машини.   ", "date": "2019.08.28", "title": "САЩ продават оръжие в Азия и Европа за 4 милиарда долара "}
{"url": "https://www.actualno.com/europe/boris-djonsyn-iska-ot-kralicata-da-prekrati-rabotata-na-parlamenta-news_811765.html", "text": "      Британската кралица ще бъде помолена от правителството да прекрати работата на парламента само дни след като британските депутати се върнат на работа през септември - и само няколко седмици преди крайния срок за Brexit (31 октомври).      Това означава, че британските депутати е малко вероятно да имат време да приемат закони, които биха могли да спрат премиера Борис Джонсън да изведе Великобритания от Европейския съюз без споразумение на 31 октомври.\r\nДепутатът от Консервативната партия и агитатор за оставане на страната в ЕС Доминик Грийв нарече действията на правителството на торите \"отвратителен акт\", като предупреди, че това би могло да доведе до вот на недоверие към Борис Джонсън. \"Това правителство ще падне\", подчерта Грийв.\r\nНо източник от \"Даунинг стрийт\" 10 защити този ход, изтъквайки: \"Време е новото правителство и новият премиер да изготвят план за страната, след като излезем от ЕС.\"     Идеята за спиране работата на парламента, или прекратяването на парламентарната сесия, предизвика спорове, като критици настояха, че това ще попречи на депутатите да изиграят своята демократична роля в процеса по Брекзит и няма да имат възможност да стопират излизането на Великобритания от ЕС без споразумение.\r\nСпоред Би Би Си само малък брой министри са знаели за плана преди неговото обявяване и той неизбежно ще предизвика огромен спор.\r\nДжонсън твърди, че иска Великобритания да излезе от ЕС на 31 октомври със споразумение, но е готов да излезе без такова, но не и да пропусне крайния сро. Тази позиция накара редица депутати от опозицията да се съюзят, за да се опитат да блокират евентуално излизане без споразумение, а вчера те обявиха, че възнамеряват да използват парламентарните процедури за това.    Ала ако сесията на британския парламент бъде прекратена на 10 септември, както се предлага от британското правителство, това ще им даде само няколко дни през следващата седмица, за да прокарат промените си.\r\nГрийв, който е бивш главен прокурор, заяви пред Би Би Си: \"Ако премиерът продължава с това и не отстъпи, тогава смятам, че има шансове правителството му да падне.\"   \"Има достатъчно време да се направи това, ако е необходимо и аз със сигурност ще гласувам за свалянето от власт на консервативното правителство, което продължава курса на действие, който е толкова противоконституционен\".\r\nЗаместник-председателят на основната опозиционна Лейбъристка партия Том Уотсън написа в \"Туитър\", че този ход е \"изключително скандална атака срещу нашата демокрация\".\r\nПървият министър на Шотландия Никола Стърджън заяви, че депутатите трябва да се съюзят, за да спрат плана следващата седмица, или \"днешният ден ще влезе в историята като черен за британската демокрация\".   От своя страна председателят на британския парламент Джон Бъркоу излезе с извънредно изявление, в което подчертава, че ако се потвърдят информациите, че правителството се опитва да прекрати сесията на парламента, това ще представлява нарушение на конституцията.\r\nНо председателят на Консервативната партия Джеймс Клевърли защити плана, изтъквайки, че \"всички нови правителства вършат това\".   Парламентът подновява работата си през следващата седмица, като още едно прекратяване на парламентарната сесия се очаква да се случи по-късно през септември, когато се провеждат конгресите на партиите, въпреки че имаше слухове, че последната може да бъде отменена или съкратена, за да продължи до Брекзит.\r\nОбикновено парламентът не работи - или е с прекратена сесия - за кратък период, преди да започне новата сесия. Това се прави от кралицата, по съвет на премиера.\r\nПарламентарните сесии обикновено траят една година, но настоящата продължава повече от две години - от парламентарните избори през юни 2017 г.\r\nКогато парламентарната сесия е прекратена, не се провеждат дебати и гласувания, като повечето закони, които не са завършили преминаването си през парламента, не се приемат.\r\nПрекратяването на сесия е различно от \"разпускане\" на парламента, когато всички депутати се отказват от местата си, за да участват в парламентарни избори. ", "date": "2019.08.28", "title": "Борис Джонсън иска от кралицата да прекрати работата на парламента"}
{"url": "https://www.actualno.com/sciencelogy/a1-alpha-promenja-predstavite-za-moderen-budjeten-telefon-news_811716.html", "text": "             Изискванията на съвременния потребител стават все по-високи и новите модели смартфони трябва да отговарят на не малко критерии като бърз процесор, добра камера, красив дизайн и издръжлива батерия. Разбира се, това са само част от характеристиките, които влизат в графата „задължителни”, и с течение на времето техният брой не спира да расте. Въпреки че сме свикнали да мислим, че колкото по-добри показатели има един смартфон, толкова по-висока е цената му, това невинаги е вярно. Примерите в това отношение стават все повече, а един от най-пресните е А1 Alpha, – който може да се похвали с перфектен баланс между цена и качество. е вторият собствен телефон на телекома след Smart N9 и следва най-новите тенденции на пазара. Смартфонът е с елегантен дизайн, а издълженият и тънък корпус го прави удобен за държане в една ръка. А1 Alpha притежава 6.26-инчов HD+ IPS LCD дисплей с капковидно изрязан ноч и съотношение на страните от 19:9.   Освен елегантен и удобен дизайн, А1 Alpha предлага и добра функционалност. Смартфонът разполага с 8-ядрен процесор, 3 GB RAM памет и работи с най-новата версия на Android - 9 Pie. Двойната камера на гърба е с изкуствен интелект (AI), като основният сензор е с 13 MP и отвор на блендата от f/2.0, а втората камера служи за сензор за дълбочина и е с 2 MP и отвор на блендата от f/2.4. Изкуственият интелект дава възможност за интелигентно разпознаване на сцени, а любителите на фотографията ще оценят и „боке” ефекта, който могат да добавят към снимките. Двойната камера поддържа и функция за HDR, която спомага цветовете на изображенията да бъдат по-прецизни и по-богати на нюанси. Под камерата на гърба се намира и силна LED светкавица, която помага при снимане в обстановка с ниска осветеност. 8-мегапикселовата селфи камера на А1 Alpha заснема изображения с изчистени детайли, добър динамичен контраст и наситени цветове.   Освен изброените характеристики, А1 Alpha разполага с 64 GB вътрешна памет и слот за microSD карта, както и с издръжлива батерия от 3200 милиампера, която също се оптимизира от изкуствения интелект. Той спомага за удължаването на живота ѝ, като предвижда и ограничава задачите с висока консумация на енергия. Важно е да се отбележи, че телефонът поддържа работа с 2 SIM карти.\r\nСмартфонът е наличен в магазинната мрежа на , както и онлайн на , като всички настоящи и нови клиенти могат да закупят модела с 50% отстъпка.     ", "date": "2019.08.28", "title": "А1 Alpha променя представите за модерен бюджетен телефон"}
{"url": "https://www.actualno.com/health/vidovete-kryvni-grupi-i-kakvo-oznachavat-te-news_810999.html", "text": "      Кръвни групи, това са антигенни с индивидуален характер и принадлежат на червените кръвни клетки. Те се определят, чрез идентифициране на специфични групи въглехидрати и протеини, включени в мембраните на кръвни клетки.       Видове кръвни групи Това правило важи, както при животни, така и при хора.\r\nКогато лекарят говори за кръвната Ви група, това означава две неща: кръвна група, според ABO системата и вашия фактор Rh.  Кръвните групи се диагностицират от антигените, в самите кръвни клетки. Антигенът е структура на повърхността на клетката. Ако тя е чужда за тялото, тогава системата за защита на човека ще отговори на това. Ето защо е необходимо да се вземат предвид кръвните групи по време на трансфузия. Донора се определя в Кръвния център, а кръвната група на пациента - преди преливане. Система AB0          Ако човек има кръвна група A, B или 0, тогава в кръвната му плазма има и антитела, които унищожават онези антигени, които човекът няма. Примери: Ако сте с кръвна група А, тогава не трябва да преливате кръв от група В, защото в този случай в кръвта ви има антитела, които се борят с В антигени. Ако имате кръвна група 0, тогава в кръвта ви има антитела, които се бият, срещу антигени A и срещу антигени B.   При носители на кръвна група AB, няма такива антитела. Следователно, може да бъде преливана кръв от всяка група. Следователно носителят на кръвната група AB е универсален пациент.\r\nНосител на кръвна група 0 е с отрицателен фактор Rh. От своя страна, се нарича и универсален донор, тъй като неговите клетки са подходящи за всички пациенти.\r\nПринадлежността към Rh фактор може да бъде положителна (+) и отрицателна (-). Зависи от наличието на D антиген. Ако присъства D антиген, притежателят му се приема за Rh-положителен, а ако D антиген липсва, тогава Rh е отрицателен.\r\nАко човек е с отрицателен резус фактор, тогава при контакт с Rh-положителна кръв (например по време на бременност или с кръвопреливане) може да се образуват антитела. Те могат да причинят проблеми при бременност на майка с отрицателен резус фактор, а се роди бебе с положителен фактор Rh.\r\nВ допълнение към системите ABO и Rh към днешна дата са отворени около тридесет други системи от кръвни групи. Клинично най-важните от тях са системите Kidd, Kell и Duffy. Системата Kell изследва и кръвта на донорите. Как се определят кръвни групи? За диагностициране на кръвна група, тя се смесва с реагент, съдържащ известни антитела.\r\nВ основата се нанасят три капки кръв, взета от едно лице: към една капка се добавя анти-А тест реагент, към друга капка анти-В тест реагент и анти-D реагент тест към третата капка, т.е. тестов реактив Rh.\r\nАко в първата капка се образуват съсиреци в кръвта, т.е. червените кръвни телца се слепват (аглутинация), тогава пациентът е с антиген А.\r\nАко кръвните клетки не се слепят на следващата капка, следователно човекът няма антиген В;\r\nИ ако в третия случаи се появи аглутинация, това показва положителен Rh фактор. В този пример донорът има кръвна група А, резус-факторът е положителен.\r\nСъвместимостта на донора и реципиента е изключително важна. Ако не се вземе под внимание, може да има опасни реакции при кръвопреливане. Наследственост и кръвни групи Всеки наследява от бащата и майката в еднаква степен. Следователно наследственото вещество има двойна структура: едната част от майката, а другата от бащата. Говорейки за наследяване на кръвни групи, трябва да се има предвид, че:\r\nПовечето от гените ни съществуват в две копия.\r\nВсеки от родителите предава на децата си (въз основа на случаен подбор) по едно от тези копия;\r\nГените се срещат в различни версии (алели);\r\nНякои от версиите на гените са по-силни от други.\r\nABO система\tRh система\r\nВ системата AB0 антигените са представени в три версии A, B и 0. Като се има предвид, че наследственото вещество включва две части, могат да се получат шест различни комбинации гени:\r\nАА\r\nA0\r\nAB\r\nB0\r\nBB\r\n00\r\nСилната част се проявява, еднакво или като комбинация от двете. В системата AB0 гените А и В са по-силни от 0, което влияе върху формирането на кръвна група, както следва: Гени\tКръвна група          Пример: Майката има комбинация от A0 гени в наследствено вещество и нейната кръвна група е обозначена А. Тогава, тя е носител на гена на кръвната група 0 и вероятността да го предаде на рожбата си е голяма.\r\nКръвната група на бащата е обозначена като 0 и в наследственото му вещество има комбинация от гени 00. Съответно той може да предаде на детето само 0, т.е. липса на антигени. По този начин детето им може да има кръвна група A (A0) или 0 (00).   В Rh системата нещата има само два варианта: антиген D или присъства (резус-фактор положителен), или отсъства (резус фактор отрицателен). Положителният резистентен фактор доминира над отрицателния. Гени\tКръвна група    Пример: майката има положителна кръв Rh и има скрита отрицателна версия, тоест алела (+/-), а бащата има същата комбинация и двамата предават отрицателния алел. Тогава може у детето да е на лице, отрицателен резус-фактор, наследен от двамата родители с положителни Rh фактори. ", "date": "2019.08.28", "title": "Видовете кръвни групи и какво означават те"}
{"url": "https://www.actualno.com/curious/4-te-naj-lojalni-zodii-news_811164.html", "text": "      Има хора, които са верни на партньорите си, независимо какво се случва. Те са много верни и предани и дори не биха си помислили за изневяра. Тези хора са представители на няколко зодиакални знака.      Тези са перфектните партньори. Те са отдадени на половинките си и може да им се има доверие. Те са последователни и искрени в своите действия. Умеят да създават силни устойчиви връзки. Впускат се с удоволствие във връзките и остават верни до край.     - Изключително чувствителни хора, които дават всичко от себе си, заради половинката си. Раците често пренебрегват себе си, за да се чувстат добре човекът до тях. Те са много лесно раними и трудно забравят неприятни случки от миналото. Представителите на този зодиакален знак много бързо обикват човека до себе си. Започват да го приемат като част от семейството си още в началото. Раците никога не биха напуснали връзката си изведнъж и без причина. Те първо ще се постараят да поправят нещата. Ще дадат всичко от себе си, за да стабилизират връзката си и чак след това ще сложат край. Колкото и обтегнати да са отношенията им с половинката им, Раците не биха изневерили за нищо на света.    - Изключително всеотдайни и добри представители на зодиака. За тях е достатъчен само един единствен човек, който да ги обича. Те не искат много, само истинска и чиста любов. Телците са изключително търпеливи. Те никога не биха прекратили връзката си без никаква основателна причина. Дори в най - трудните моменти, в които отношенията им с половинката не са розови, те не биха прибегнали към изневяра. Това според тях е изключително неприемлив начин за справяне с проблемите. Вместо това, Телците са готови да ср борят за човека, който обичат до край. Не биха предали половинката си за нищо на света. Любовта е нещо, от което Телците се нуждаят. Не биха си позволили да го изгубят, заради недообмислени постъпки.         ", "date": "2019.08.28", "title": "4-те най-лоялни ЗОДИИ"}
{"url": "https://www.actualno.com/curious/zodiite-koito-vinagi-zabravjat-za-obeshtanijata-si-news_811171.html", "text": "      Случвало ви се е някой да забрави за обещанието, което ви е дал, нали? Всъщност доста хора правят това и го смятат за напълно нормално. Доста е трудно да намерите човек, който да спазва обещанията си и да държи на думата си. Хората, които често забравят за обещанията, които са дали, са представители на няколко .           - Те доста често забравят за обещанията си, но това е заради потоянните и различни емоции, които ги връхлитат. Не ги обвинявайте, защото не го правят нарочно. Те наистина забравят какво са обещали. Ако това се случи, просто им припомнете и те възможно най - бързо ще изпълнят обещанието си. Това обаче може да се случи единствено и само при хора, на които не държат достатъчно. Ако сте близки, те никога няма да ви прецакат.    - Те обикновено дават обещания, за да се харесат на околните. Не го правят, защото ще им бъде приятно да направят услуга. Доста често не изпълняват обещанията си точно поради тази причина. Везните имат умението да се измъкват от неприятни ситуации. Ако не спазят обещанието си към вас, те със сигурност ще измислят множество добри оправдания, с които да ви заблудят. Дори да спазят обещанието си, то е напълно възможно да не го направят на време. За да запазят добрите си отношения с вас, те ще ви се извиняват наистина много.     ", "date": "2019.08.28", "title": "Зодиите, които ВИНАГИ забравят за обещанията си"}
{"url": "https://www.actualno.com/america/novi-32-km-ograda-po-granicata-s-meksiko-news_810752.html", "text": "      Пентагонът е одобрил строителството на допълнителни 32 км ограждения, пътища и осветление по границата с Мексико, съобщава „Политико”.      По-рано беше съобщено, че съдът в Калифорния е постановил, че сумата от 2,5 милиона долара от бюджета на Министерството на отбраната не могат да бъдат използвани за изграждане на стена, както искаше администрацията.   Строителството на допълнителни съоръжения стана възможно, благодарение на по-ниските от очакваното разходи по договора. В резултат на това в щатите Аризона и Калифорния ще бъдат издигнати 32 км ограда.\r\nСтроителството на стени и огради по границата беше едно от основните предизборни обещания на президента Доналд Тръмп.  В началото на 2019 г. няколко федерални учреждения и ведомства останаха затворени за повече от месец заради разногласия между държавния глава и Конгреса по повод финансирането на безопасността по границата. ", "date": "2019.08.28", "title": "Нови 32 км ограда по границата с Мексико "}
{"url": "https://www.actualno.com/america/v-kolumbija-otkriha-300-kg-marihuana-v-kovcheg-video-news_811013.html", "text": "       За конфискуване на 300 кила трева в ковчег съобщи колумбийската полиция, предаде Би Би Си.      Патрул, подсилен от армейски подразделения, се е натъкнал на странната находка при проверка на катафалка в централната провинция Сантандер.    При претърсването на колата служителите на министерствата на вътрешните работи и отбраната са намерили два ковчега. В единия от тях са били скрити над триста килограма марихуана.  Шофьорът на траурния автомобил е бил арестуван и обвинен в разпространение на наркотици в особено големи размери. ", "date": "2019.08.28", "title": "В Колумбия откриха 300 кг марихуана в ковчег (ВИДЕО)"}
{"url": "https://www.actualno.com/crime/mlad-myj-zagina-pri-katastrofa-kraj-vidin-news_811177.html", "text": "      25-годишен мъж загина при катастрофа на пътя Видин - Брегово, в близост до разклона за село Градец, предаде БГНЕС.      Инцидентът стана тази сутрин. Сигналът за пътното произшествие е подаден около 8.25 часа.   Според първоначалните данни от полицията във Видин, младият мъж, управлявайки лек автомобил, навлязъл в насрещната лента и се блъснал в идващия насреща джип.\r\nИзвършва се оглед на местопроизшествието.   ", "date": "2019.08.28", "title": "Млад мъж загина при катастрофа край Видин "}
{"url": "https://www.actualno.com/interview/kiril-velchev-vsjako-vlojeno-evro-v-kultura-v-plovdiv-se-vryshta-obratno-chetirikratno-news_811097.html", "text": "               Идеята на този празник бе да завършим летния цикъл от събития, които се случат в Пловдив. Септември месец Пловдив е традиционно наситен със събития, но конкретно \"Празник на реката\" е акцент е програмата на Европейска столица на културата. Ние замисляхме това събитие още миналата година, дори преди откриващото събитие. Интересното в случая е, че е на малко по-странична локация, правим го на бул. \"Марица юг\". От сутринта ще има различни спортни активности – скокове върху една много голяма надуваема възглавница, ходене по въже, през деня ще видим летене с балон във въздуха, летене с делтапланер и др. Вечерта от 19:00 часа ще започне концерт с участието на Deep Zone, Графа, Михаела Филева и Любо. Във 22:30 ч. ще започне светлинно-огнено шоу с много пиротехника, лазари и звук. Хората от едната страна на река Марица ще могат да наблюдават шоуто от другата страна.    Предизвикателствата са много, наистина. С колегите все по-често се връщаме назад в подготовката. Голямото предизвикателство беше да може европейска столица на културата в тази една година да даде необходимия тласък на града. За нас беше много важно да генерира публики, да генерира туристически поток и много хора да се докоснат до град Пловдив и неговата културна програма. Европейска столица на културата е само началото на нещо хубаво, което търпи своя развой още от спечелването. 2014-та година, когато Пловдив спечели титлата – това бе един признак на добавена стойност към реномето на града. Той оживя, разви се културно, туристически, дори икономически. Това е тласъка, който проекта носи, така че наистина се надявам 2019-та година освен всичко, което се случи в града и оставащото от програмата – 2020-та, 2021-ва – това да бъде едно надграждане на тласъка, който даде Европейска столица на културата.      Разбира се, твърдо съм убеден в това – има нови публики, много млади хора посещават града. Ще дам пример с оперния фестивал – изключителен акцент в програмата на Пловдив – Европейска столица на културата. Във всичките му спектакли е постен от над 2500 души. Ако отидете ще се убедите колко много млади хора има. Преди това беше странно, сега не е така. Говорим за разчупени спектакли, примерите са много. Вижте какво стана с \"Капана\" – родиха се много фестивали там и това се случи благодарение на \"Пловдив 2019\". Това са фестивали с над 20 000 души публика. Това беше една инициатива на Община Пловдив и на Европейска столица на културата, която беше абсолютно успешна. Това е нивото, което всяки град търси. Една забравена зона, една язва в центъра на града, забравен паркинг в центъра, който в момента е прекрасна пешеходна зона, в която има концерти през уикенда, различни изложби, в която човек може да изпие по питие с приятели, да се разходи. Това е една притегателна зона, както за развитие на културата, както и приятно място за разходка.    Това са няколко отворени покани от 2017 г. до средата на миналата. Отворените покани в \"Капана\" продължават – това е своеобразен признак, че има много на брой проекти, които са дошли, кандидатствали са, приети са в програмата и развиват своя потенциал. Важно е да отбележем, че проектът Европейска столица на културата дофинансира такива проекти, ако ние говорим за няколко милиона, инвестирани в културно съдържание, представете си самите проекти колко много финансова възвръщаемост вкарват в града. Оказа се, че всяко инвестирано евро в културата връща в града по 4. Европейска столица на културата дава само на началото на нещо, което тепърва ще се развива. Трудно да го кажа аз, не знам дали е уместно, но мисля, че се справи поради простата причина, че много хора имаха възможност да кандидастват, да направят своите фестивали, да развият своя потенциал и като артисти, и като културни оператори, така че това е успехът на Европейска столица на културата – над 450 проекта, хиляди хора, които са кандидатствали – от Централен, Среден регион, Смолян, целият регион около Пловдив, кандидати от цяла Европа. Наистина, това е успеха на Европейска столица на културата, това което успя тя да направи.\r\nКаним всички на 1 септември да се докоснат до този хубав празник, да продължават да следят програмата със събития през сайта и печатните издания. Предстоят още акценти и хубави фестивали, заповядайте и се насладете на програмата.  ", "date": "2019.08.28", "title": "Кирил Велчев: Всяко вложено евро в култура в Пловдив се връща обратно четирикратно"}
{"url": "https://www.actualno.com/asia/ujna-koreja-privika-poslanika-na-japonija-news_811189.html", "text": "      Южна Корея е привикала посланика на Япония, за да протестира срещу решението за премахването на специалния търговски статут на Сеул, което влиза в сила от днес, в контекста на задълбочаващата се политическа и икономическа вражда между двете страни, съобщава \"Ройтерс\".      Япония извади Южна Корея от т. нар. \"бял списък\" на предпочитаните търговски партньори по-рано този месец, което може да означава повече документи и проверки на място за някои японски износители и потенциално забавени доставки на редица стоки   Този ход накара Южна Корея да извади Япония от своя списък с предпочитани търговски партньори и да скъса договора за споделяне на разузнавателна информация между двете страни.\r\nЮжна Корея е привикала посланика на Япония, за да му връчи официална жалба и да изиска решението за \"белия списък\" да бъде ревизирано, уточни служител от южнокорейското външно ведомство.  Отношенията между двете страни се влошиха в края на миналата година, след като Върховният съд на Южна Корея постанови изплащането на компенсации на някои корейци, принудени да работят в японски фирми по време на окупацията на Корея от Япония в периода 1910-1945 година.\r\nЕскалиращият спор предизвика тревога у САЩ във връзка с тристранното сътрудничество в областта на сигурността с двата им най-близки съюзника в региона пред нарастващите ядрени и ракетни дейности на Северна Корея.    ", "date": "2019.08.28", "title": "Южна Корея привика посланика на Япония"}
{"url": "https://www.actualno.com/asia/rusija-predloji-na-erdogan-da-izprati-turski-astronavt-na-mks-news_811049.html", "text": "      Руската държавна корпорация „Роскосмос“ във вторник е предложила на турския президент Реджеп Таийп Ердоган да изпрати турски космонавт на Международната космическа станция (МКС), пише електронното издание на турския ежедневник Yeni Safak, цитирано от агенция \"Фокус\".      „Имаме предложение към вас – да изпратим турски космонавт в околоземната орбита, за да отпразнува годишнината на Републиката. Центърът за обучение на космонавти е готов да работи за това“, заяви ръководителят на „Роскосмос“ Дмитрий Рогозин, визирайки 100-годшнината на Турската Република, която ще бъде отбелязана на 29 октомври 2023 година.   Предложението бе отправено по време на посещението на Ердоган и руския му колега Владимир Путин на Международното авиокосмическо изложение МАКС-2019.\r\n„Ще участваме във вашата уважавана работа. Благодаря ви от името на нашата страна, благодаря ви за свършената работа“, каза Ердоган.     ", "date": "2019.08.28", "title": "Русия предложи на Ердоган да изпрати турски астронавт на МКС"}
{"url": "https://www.actualno.com/curious/ot-sozopol-do-santjago-de-kompostela-s-kolelo-news_811352.html", "text": "      Определям се като мечтател- , „freelancer”, преводач, запален триатлонист ( IronmanиIronman 70.3 Finisher ). В живота си правя всичко, за да мога да пътувам и да спортувам, за да се чувствам свободен. Мисля за колелото като за абсолютната свобода. С него можеш да отидеш навсякъде, без да си зависим от други хора, ресурси, или технологии. Това разказва за себе си Крум Крумов допълва подробности за приключенията си:      \"През 2011 изминах Камино де Сантяго пеша. Тогава още нямаше много информация в България. Това бяха най-щастливите 30 дни в живота ми. Оттогава непрестанно мисля за Камино и за подходящия момент ( като с „истинската любов“ ). И мисля че той дойде миналата година, докато записвах пътуването си около Исландия с колело. Апетитът идва с яденето и след Исландия се размечтах по-смело. Разбрах че е дошло време да се върна, но не исках да го направя просто така. Исках да помогна и да свържа Камино с България, директно. Бих го направил пеша, както подобава традицията, но нямам времето да го направя. Затова взех решение да тръгна за Сантяго де Компостела с колело.\"   По думите му не му е било трудно да избере мястото:\r\n\"Винаги, когато съм в Созопол се чувствам сякаш винаги съм живял в това вълшебно кътче. Освен това символиката ми се стори достатъчно силна. От Св. Йоан Кръстител до Св. Яков. От една голяма вода до друга. От Изток на Запад, като дедите ни. Ходил съм тук и там с колелото, не ми е за първи път. Последното ми пътуване беше обиколка на Исландия с колело през юли 2017, оттогава насам планирам Камино от Созопол.\"   ", "date": "2019.08.28", "title": "От Созопол до Сантяго де Компостела с колело"}
{"url": "https://www.actualno.com/balkani/mnogo-seriozni-ikonomicheski-zagubi-za-syrbija-zaradi-kosovskite-mita-news_811083.html", "text": "      Вицепремиерът на Сърбия и министър на търговията Расим Ляич заяви, че загубите за сръбската икономика вследствие въведените от Косово 100% мита възлизат на 300 милиона евро. В тях не са калкулирани съпътстващите загуби на производители и превозвачи, съобщава БГНЕС, позовавайки се на РИА Новости.      През ноември 2018 година Косово въведе облагане със 100% мита за всички произведени от Сърбия стоки.   За 9 месеца в Косово са доставени сръбски стоки за 298 млн. евро по-малко на годишна загуба. Ежедневните загуби се изчисляват на 1,78 милиона евро.\r\nМинистърът подчертава, че съпътстващите загуби са много по-големи. Транспортните фирми, които доставят стоките в Косово и тези, които обезпечават логистиката, или са без работа, или са принудени да търсят други направления. От загубите са ощетени и много сръбски производители и доставчици.  Голяма част от всички 2,6 хиляди малки и средни предприятия са се сблъскали с проблеми, свързани с тяхното оцеляване. Отделно стои въпросът за сърбите в Северно Косово, които са принудени да купуват стоки с друго производство или да се снабдяват със сръбски стоки по алтернативни пътища. Това води допълнително до увеличаване на разходите им.\r\nВ резултат на митническите промени основните стоки в Косово са поскъпнали средно с 5%, например хлебната пшеница. Допълнително са се увеличили и разходите на производителите, които до неотдавна са получавали до 65% от суровините от Сърбия.   Ляич подчерта, че митата са се превърнали в тема на предсрочните избори в Косово и всички политически сили ще я експлоатират, за да получат повече гласове. До сформирането на ново правителство не може да се очаква промяна в режима на внос от Сърбия, затова ще се чакат бъдещите решения на новото правителство.     ", "date": "2019.08.28", "title": "Много сериозни икономически загуби за Сърбия заради косовските мита"}
{"url": "https://www.actualno.com/society/na-jivo-desislava-ivancheva-i-biljana-petrova-otgovarjat-na-aleksandyr-vaklin-news_811412.html", "text": "      В 13:30 часа днес, 28 септември, пред камерата на ще застанат бившата кметица на район \"Младост\" в София Десислава Иванчева и нейната заместничка Биляна Петрова. Двете бяха осъдени на първа инстанция съответно на 20 години затвор и 15 години затвор - заради искане за подкуп.      С г-жа Иванчева и г-жа Петрова ще коментираме някои тези от на г-н Александър Ваклин от 15 август тази година. Става въпрос за тезите, изказани от г-н Ваклин относно мотивите по присъдата срещу г-жа Иванчева и г-жа Петрова на първа инстанция. И двете смятат, че представянето на мотивите е едностранчиво и искат да изложат своята гледна точка.\r\nСледете разговора на живо във ВИДЕО в тази статия, както и на .     ", "date": "2019.08.28", "title": "НА ЖИВО: Десислава Иванчева и Биляна Петрова отговарят на Александър Ваклин"}
{"url": "https://www.actualno.com/analysis/kak-syrbija-razpyva-chervenija-kilim-za-kitaj-kym-evropa-news_811030.html", "text": "             Склонността на държавния глава на Сърбия към патос за пореден път въздейства – при това безплатно. „Повече от 70 години имахме тази мечта“, обяви Вучич при откриването на 62-километровата отсечка на новата магистрала „Милош Велики“ през уикенда: Е-763 скъсява пътя от столицата Белград до град Чачак с около час и е част от Паневропейския коридор 11, след като свързва столицата на Сърбия с разположения на 445 километра пристанищен град Бар в Черна гора.\r\nНа церемонията по откриването на отсечката Вучич изказа специални благодарности на китайския си колега Си Дзинпин за проекта новия „Път на коприната“, който – съгласно думите му, „допринесе много за развитието на Сърбия“. На събитието присъства посланикът на Пекин в Белград, както и представителите на китайската строителна група Shandong Hi-Speed Group\r\nНезависимо дали става въпрос за разширяването на железопътната и пътната мрежа, изграждането на мостове, ремонта на остарели електроцентрали или поглъщането на проблемни държавни компании: освен Гърция, почти никоя друга държава в Югоизточна Европа не се възползва толкова много от глобалната логистична офанзива на Китай и щедро отпусканите от Пекин кредити.      Западните критици виждат новия „Път на коприната“ като еднопосочна улица. Разширявайки търговските си пътища, Пекин не само иска да насърчава продажбите на собствените си продукти, но също така иска да създаде политически партньори, които отслабват, ако не и разделят ЕС. Почти нищо, освен похвала за престижния проект, с който Пекин иска да ускори разширяването на транспортните маршрути до Европа, Африка и Азия, не може да бъде чуто в чакалня за членство в Общността – страните от . През последните години Сърбия се превърна в любимия и ключов партньор на Китай в Югоизточна Европа.\r\nОт 2012 г. страната кандидат за ЕС е участник във формата „16+1“, чрез който Китай ежегодно обгръща държавите от Югоизточна и Източна Европа с нови предложения за задълбочаване на икономическото сътрудничество. Към форума по-рано тази година се присъедини и Гърция, така че в бъдеще той ще се нарича „17+1“.    Сърбия е получила около една трета от 30 милиарда евро, отпуснати под формата на кредити от Пекин, за страните от Източна и Югоизточна Европа по проекта „Един пояс, един път“. От една страна, с около седем милиона души население, Сърбия е най-населената държава от бившата югославска многонационална империя. От друга страна, Сърбяи е идеална за ролята си на плацдарм на Китай, тъй като през територията й преминават няколко паневропейски транспортни коридора.    Със своя проект „Пътят на коприната“ Пекин се насочи главно към пазарите в Западна Европа. Но съседите в Югоизточна Европа са портата към Европа. Новото пристанище в Пирея, построено благодарение на китайските инвестиции, има за цел да увеличи търговските потоци от Китай по железопътния и шосеен път през Северна Македония, Сърбия и Унгария към Централна Европа. Изграждането на високоскоростна железопътна връзка между Белград и Будапеща, договорена през 2014 г., но малко забавена, се счита за един от най-важните мащабни проекти, финансирани с евтини китайски заеми. Независимо дали за разширяване на железопътната линия от Белград до южния град Ниш, изграждане на мостове над река Дунав, магистрали или модернизация на електроцентрали: Китай, за разлика от ЕС, отпуска заеми сравнително лесно, бързо и без преки политически условия. В същото време финансираните проекти почти винаги се изпълняват докрай от китайски компании с работници от азиатската държава. Новият „Път на коприната“ има за цел не само да увеличи обмена на стоки с Китай, но вече се оказа много ефективна експортна субсидия за строителната индустрия на Китай.   В страните от Пекин се проявява най-вече като заемодател. Като инвеститор и търговски партньор Китай играе сравнително скромна роля в региона в сравнение със страните членки на ЕС. Но за разлика от повечето други държави в региона, Сърбия се е превърнала в цел за по-преки инвестиции от Китай.\r\nСближаването на Сърбия с ЕС несъмнено е плюс за Китай. В същото време осакатената балканска държава е лесен за управление преговарящ партньор. Досадни въпроси или задължения не трябва да притесняват китайските инвеститори в Сърбия. Независимо дали при поглъщането на губещата стоманодобивна фабрика в Смедерево от индустриалния гигант HBIS или закупуването на металургичния завод в Бор от Zijin Mining Group: Пекин гледа на Сърбия в дългосрочен план като на плацдарм за разширяване на китайската промишленост в Югоизточна Европа. ", "date": "2019.08.28", "title": "Как Сърбия разпъва червения килим за Китай към Европа?"}
{"url": "https://www.actualno.com/education/blizo-2-miliona-lv-odobri-pravitelstvoto-za-razvitie-na-obrazovanieto-news_811420.html", "text": "      Правителството одобри допълнителни трансфери по бюджетите на общините в размер на 1 926 281 лв. за 2019 г. за финансово осигуряване на дейности по четири национални програми за развитие на образованието: „Обучение за ИТ кариера“, „Осигуряване на съвременна образователна среда“, „Заедно за всяко дете“ и „Иновации в действие“.      По НП „Обучение за ИТ кариера“ се предоставят общо 87 846 лв. за две общински училища. През учебната 2018-2019 г. броят на обучаваните е надвишил значително прогнозния брой ученици. Така общинските училища ще бъдат компенсирани за извършените разходи. Целта е да се увеличи броят на учениците с професионална квалификация по професия от „Компютърни науки“, а в гимназиите да бъде изграден капацитет за съвременно софтуерно образование. Също така трябва да се засили връзката с университетите и с ИТ бизнеса. Част от учениците ще могат да започват работа в софтуерни компании.   За финансиране на дейности по модул „Модернизиране на системата на професионалното образование“ на НП „Осигуряване на съвременна образователна среда“ се предоставят 493 992 лв. на 12 общински училища. С тях ще се авансират 65% от стойността на одобрените проекти. Целта е да бъде осигурена съвременна материална база с най-новото техническо оборудване.\r\nС Постановлението се предоставят и 136 443 лв. за 71 общински училища и детски градини по модул „Добри практики за взаимодействие с родителите на институциите от предучилищното и училищното образование“ от НП „Заедно за всяко дете“. Средствата са за финансиране на дейности за привличането и ангажирането на всички заинтересовани страни към процеса на обхващане на децата и учениците в образователната система.  По НП „Иновации в действие“ се предоставят 1 208 000 лв. за 466 училища в 144 общини. Списъкът на иновативните училища за учебната 2018/2019 г. включва 290 училища. Те ще извършват двустранно сътрудничество за обмен на иновационни практики помежду си. Училища, които не са в Списъка на иновативните училища също могат да избират по едно иновативно училище за посещение. Целта е изграждане на мрежа на иновациите.\r\nПредложеният акт не води до въздействие върху държавния бюджет, тъй като необходимите средства за изпълнението му се осигуряват от бюджета на Министерството на образованието и науката за 2019 г.    ", "date": "2019.08.28", "title": "Близо 2 милиона лв. одобри правителството за развитие на образованието"}
{"url": "https://www.actualno.com/politics/taneva-njama-registrirano-ognishte-na-afrikanska-chuma-ot-2-sedmici-news_811333.html", "text": "      През последните две седмици няма нито едно новорегистрирано огнище на африканска чума при . Това обяви земеделският министър Десислава Танева пред медиите след заседанието на Министерския съвет, съобщи Нова телевизия.      Кабинетът одобри постановление за отпускане на 28 млн. лв. за компенсации и разходи по предприетите мерки в борбата със заразата от страна на ветеринарните власти.   Танева уточни, че изплащането започва след 1 септември по вече изготвените списъци на стопаните по места, като се отпускат по 300 лв. за дезинфекция на двор. В отговор на поисканата от ЕС финансова помощ за справяне с африканската чума, имаме уверението, че Брюксел ще ни съфинансира до 75%, съобщи министърът на земеделието.\r\nЕвропейски експерти вече са пристигнали у нас от снощи и тръгват на проверки в Северна България относно предприетите от държавата мерки. Инспекцията ще продължи три дни и ще се съобразим с всички препоръки на експертите, добави Танева. Тя отчете, че към момента има убити 2000 диви свине от ловците, а общо са регистрирани 52 случая на АЧС при тях в 43 инфектирани зони, които са разположени в 10 области на страната.   ", "date": "2019.08.28", "title": "Танева: Няма регистрирано огнище на африканска чума от 2 седмици"}
{"url": "https://www.actualno.com/crime/gdbop-i-specprokuraturata-vljazoha-v-babh-v-burgas-news_811481.html", "text": "      Специализирана акция се провежда в сградата на в Бургас, предаде БГНЕС от морския град.      Акцията тече от няколко часа. По неофициална информация става дума за рекет от страна на служебни лица.   Все още полицията не потвърждава информацията дали е задържан директорът на БАХБ-Бургас д-р Георги Митев. ", "date": "2019.08.28", "title": "ГДБОП и Спецпрокуратурата влязоха в БАБХ в Бургас "}
{"url": "https://www.actualno.com/burgas/dariha-cenen-aparat-za-detsko-otdelenie-v-burgaskata-bolnica-news_811048.html", "text": "      Малките пациенти на Второ детско отделение в Бургаската многопрофилна болница ще понасят по-лесно времето, през което са на системи. С новия апарат ще се вливат едновременно два медикамента , което съкращава времето, през което децата трябва да стоят неподвижно. Помпата и новият триканален ЕКГ апарат са дарени от фондация „Арусяк Чакърян”.      „Досега не разполагахме с подобна помпа и се радваме, че тя ще улесни както нашата работа, така и комфорта на пациентите ни. Всеки родител знае колко е тежко за детето да стои мирно, особено ако е болно. Благодарим на дарителите за този жест“, обясни д-р Хрипсиме Каспарян, началник на отделението. Фондация \"Арусяк Чакърян\" е учредена през 2007 година и носи името на детска лекарка, която е живяла и работила в Германия. И до днес мисията на фондацията е да подпомага обществената педиатрия в България.   ", "date": "2019.08.28", "title": "Дариха ценен апарат за детско отделение в бургаската болница"}
{"url": "https://www.actualno.com/society/koga-i-kolko-shte-pochivame-prez-septemvri-news_811247.html", "text": "       В края на август и отиващото си лято е време да погледнем към предстоящия месец септември и почивните дни, които ни предстоят.       С измененията в Кодекса на труда отдавна отпадна практиката за разместване и сливане на почивни дни във връзка с официалните празници, за да се получат дълги уикенди . Според настоящата схема, на официалните празници не се работи, а ако някой от тях се пада в събота или неделя, за почивен се обявява и следващия го понеделник.   Без допълнителни почивни ще е празничният и почивен 6 септември – Съединението на България, който се пада в петък. Но за сметка на това той води след себе си цял уикенд. Така първите почивни дни през септември стават три – петък, събота и неделя (6, 7 и 8 септември). Един допълнителен ден почивка, обаче, ще получим за Деня на Независимостта на България – 22 септември. Празничният ден се пада в неделя, затова се отпуска почивка и в следващия го понеделник. По този начин се очертава още една чудесна тройка от почивни дни – събота, неделя и понеделник (21, 22 и 23 септември).     ", "date": "2019.08.28", "title": "Кога и колко ще почиваме през СЕПТЕМВРИ"}
{"url": "https://www.actualno.com/politics/pravitelstvoto-naliva-pari-v-oshte-edin-stadion-news_811466.html", "text": "      Правителството одобри допълнителни разходи по бюджета на Министерството на младежта и спорта за 2019 г. Средствата в размер на 2 500 000 лв. са предназначени за модернизирането на стадион „Арена Арда“ в гр. Кърджали, съобщиха от Министерски съвет (МС).      Осъществяването на проекта ще бъде стъпка към изпълнението на Националната програма за развитие на България 2020, подприоритет 1.6. „Развитие на спорта и повишаване на физическата култура на населението“.   Изграждането на добре функционираща система за физическа култура и спорт в общините спомага за възпитание на съвременна ценностна система на личността - обществени, образователни и културни ценности, и има превантивна роля срещу ранно отказване от образование, асоциални прояви, престъпност, наркомания, обясняват от МС.\r\nПрипомняме, че стадионът в Кърджали бе обновен точно преди година, но изграденото осветление не отговаря на изискванията за провеждане на домакински мачове от А група. Заради липсата на такова осветление \"Арда\" играе домакинските си мачове на стадион \"Локомотив\" в Пловдив.   ", "date": "2019.08.28", "title": "Правителството налива пари в още един стадион"}
{"url": "https://www.actualno.com/balkani/nad-40-pojarnikari-se-borjat-s-pojarite-do-atina-news_811812.html", "text": "      Според гръцката пожарна служба, край град Виронас, в югозападната част на Атина, с пожар се борят 32 пожарникари с 15 превозни средства, един хеликоптер и доброволчески средства, а гръцката полиция затваря няколко улици.      Втори пожар е по-малко интензивен, в квартал Галаци, където 12 пожарникари се намесват с четири превозни средства, предаде БГНЕС.   Генералната служба за гражданска защита на Гърция заяви, че днес и утре в много части на страната има много висок риск от пожари.\r\nПрез последните 24 часа, от 19:00 в понеделник до 19:00 часа вчера, гръцката пожарна служба се е намесвала с 515 пожарникари, 222 превозни средства, самолети и хеликоптери при гасенето на 53 горски пожара.   ", "date": "2019.08.28", "title": "Над 40 пожарникари се борят с пожарите до Атина"}
{"url": "https://www.actualno.com/asia/bivsh-premier-na-malajzija-e-s-obvinenie-za-krajba-na-milioni-di-kaprio-syshto-e-v-aferata-news_811222.html", "text": "      Бившият премиер на Малайзия Наджиб Разак е обвинен за присвояване на средства от сметките на държавния инвестиционен фонд 1MDB. С помощта на личния си представител там е отклонил стотици милиони долари, които е превел в личните си сметки, съобщава The Star.      Делото за отклоняване на средства от фонд 1MDB, създаден от  правителството на Наджиб Разак в началото на управлението му, се  разследва едновременно в Малайзия, Сингапур, САЩ, Швейцария и няколко  други страни. Според обвинението, Джо Лоу е фактическият ръководител  на фонда и е отклонил в своя полза и в полза на бившия премиер до 4  милиарда долара чрез подставени компании и сметки в различни държави. Твърди се, че с част от тези пари са финансирани филмови продукции в Холивуд, в това число , където главната роля се играе от Леонардо Ди Каприо, а режисьор е Мартин Скорсезе.\r\nФинансистът Лоу Тек Джо, известен като Джо Лоу, е разработил и осъществил схемата за източване на средства от фонда и разпределянето им в личните сметки на участниците в схемата, смята обвинението. Според малайзийската прокуратура, \"тези двама души (бившият премиер и финансистът) са действали като един\", пише БГНЕС.\r\nПо делото за кражба на средства от фонд 1MDB са повдигнати обвинения на бившия министър-председател Наджиб Разак, на финансиста Джо Лоу и на близки до бившия премиер сътрудници. В момента Джо Лоу се укрива от правосъдието.  Джо Лоу, който е етнически китаец, вероятно се укрива на територията на Китай. Бившият министър-председател Наджиб Разак и съпругата му Росма Мансор бяха арестувани миналата година и в момента са освободени под гаранция.\r\nСкандалът с кражбата на средства от фонда 1MDB стана една от главните причини за загубата на управляващата коалиция по време на изборите в Малайзия през 2018 година.\r\nМеждувременно прокуратурата връчи на съда материали по друго дело на  Наджиб Разак, свързано с присвояване на средства от инвестиционната  компания SRC, занимаваща се с инвестиции вътре в страната и в чужбина, в  това число Монголия и Индонезия.     ", "date": "2019.08.28", "title": "Бивш премиер на Малайзия е с обвинение за кражба на милиони, Ди Каприо също е в аферата"}
{"url": "https://www.actualno.com/society/api-otkri-celi-120-narushenija-pri-pytni-syoryjenija-no-naloji-samo-2-sankcii-news_811729.html", "text": "      120 пътни съоръжения от 3808 проверени от АПИ се използват нерегламентирано и засега са наложени 2 наказателни акта – за нерегламентиран паркинг на магистрала „Струма“ и нерегламентирани кошари за добитък.      Това съобщи председателят на Управителния съвет на  АПИ Георги Терзийски на брифинг в пътната агенция по повод инцидента с изгорелия склад за отпадъци под моста на автомагистрала \"Струма\" и увреждането на колоните на съоръжението.\r\nПредстои установяване на нарушителите и където не могат да бъдат открити, АПИ ще премахне неправомерно струпаните отпадъци, съобщи Терзийски. Акцията за почистването на пространствата под мостове и прилежащия сервитут на съоръженията ще струва според Терзийски не по-малко от половин милион лева.\r\n„Вместо да бъдат използвани за текущ ремонт и поддръжка на пътищата, изкъртване на настилки и подмяна на маркировката ще се наложи да ги хвърлим за почистване на боклуци, които недобросъвестни граждани, фирми и организации са депонирали или са допуснали изхвърлянето им в сервитута на мостовите съоръжения“, подчерта Терзийски. Той отправи апел гражданите да не изхвърлят боклуци на нерегламентирани места, защото за да се предотвратят последиците се бърка и в техния джоб.  Най-често под мостовите съоръжения АПИ установява струпване на битови и строителни отпадъци, гуми, селскостопански продукти като сено, често гражданите в летните месеци използват съоръженията като място за отглеждане на животни.\r\n„Установени са случаи за отглеждане на рогат добитък и на пернат такъв“, посочи Терзийски и увери, че пътната агенция е взела всички мерки – „премахнати са тези заграждения, установени са собствениците на животните и те ще понесат наказателна отговорност по Закона за административните нарушения и наказания“. \r\n4 са установените от АПИ случаи със съхраняване на сено и изградени временни ограждения за животни на територията на Ловеч, Сливен, Търговище и Русе. Вчера зам.-кметът на община Тетевен е уверил, че са премахнати от община Ловеч. Именно в областно пътно Ловеч е случаят за неправомерно ползване на съоръженията на АПИ за временни летни кошари, за което е наложено наказание, посочи Терзийски.    Голям проблем е депонирането на автомобилни гуми. Със съдействието на община Варна е започнато извозване на гумите на друг годен за това терен, отчете още шефът на АПИ и добави, че в подобен случай по пътя Провадия – Дългопол съвместно с община Провадия започва премахването на натрупаните отпадъци.\r\nЗа случая със съоръжението на автомагистрала Струма, под което имаше нерегламентиран паркинг на автомобили на една компания, Терзийски отчете, че са изведени всички автомобили и е освободено пространството под съоръжението, а наложената глоба е по Закона за пътищата и административното производство ще продължи с глоба.\r\nОсвен че депонираните строителни и други отпадъци в сервитутите на съоръженията са пожароопасни, те са заплаха и за наводнения, защото намаляват оттока, съобщи още Терзийски.\r\nПроверени са всички съоръжения на територията на областните пътни управления, независимо от типа на републиканския път, т.е. не само магистрали, а и второкласни и третокласни пътища, изтъкна още шефът на АПИ и призна, че в много случаи агенцията е затруднена да установи виновниците.\r\nГлобите по Закона за пътищата  за физически лица  са от 200 до 500 лева, а за юридически - от 1000 до 3000 лева.   Амбицията на АПИ е до средата на септември да бъдат премахнати нерегламентираните сметища.    Все още се чакат допълнителни резултати от взетите проби. „Изпитването, направено в петък дава основания да се счита че увреждането на моста не е толкова силно, че да не мислим за качване на лекото движение до края на седмицата в платното за София“, съобщи Терзийски и уточни, че АПИ възнамерява да организираме риверсивно движение. Резултатите ще са готови до края на седмицата. „Имаме амбицията да разтоварим максимално движението в направлението Кулата и София в различните дни. Ще пуснем по-малко пострадалото платно, а по отношение на другото платно АПИ възложи на изпълнителя ремонтни дейности в рамките на 4 месеца“, съобщи Терзийски. В хода на ремонта ще има организация, така че да бъдат ремонтирани и двете платна в долно строене и да бъдат готови за експлоатация в рамките на 4-месеца, увери той.\r\nПредставителите на АПИ са категорични, че те не прехвърлят отговорността. „Всички дейности по поддържане на пътищата се възлагат на фирми с договори по Закона за обществените поръчки, с договори за текущи ремонти и зимно поддържане“, подчерта инж. Досев от Управителния съвет на пътната агенция и изтъкна, че още от 2001 – 2004 г. държавните предприятия  за поддържане на пътища бяха раздържавени и нещата минават по ЗОП. „Ние след ежемесечните обходи им възлагаме задания за следващия месец и когато се установят вторични суровини или други материали, които не са свързани с нуждите на пътя им възлагаме те да ги почистват“, добави Досев в уверение, че е тяхна отговорност поддържането на пътищата. „По принцип е тяхна отговорност, но ние с изрични задания трябва да им даваме допълнителни указания и това става не само писмено“, каза още той. „Имаме клаузи, които позволяват устно възлагане и в момента, в който се установи нещо да им се поръча веднага да го изчистят и до 3 дни това да бъде оформено като задание за възлагане на някаква дейност“, уточни Досев. Обходите са съвместни – на колеги от регионалните пътни управления и от пътноподдържащите фирми, всички съвместно отговаряме“, добави той.\r\nПреди пожара в АПИ имало постъпил един единствен сигнал - от 4 април от община Дупница, подчертаха още от Агенцията.\r\nЗа планините от отпадъци на рециклиращата фирма терзийски поясни, че АПИ има разрешение за депониране под съоръженията на стоки с други кодове и че по указанията и на други органи АПИ са изчистили частта от нейния сервитут като са  възстановили материалите на „Феникс“-Дупница. По думите му РИОСВ – Перник дават указанията и разпорежданията не само по това съоръжение. „Указали са докога да бъдат премахнати отпадъците. Нашият срок беше 2 септември и днес ние пускаме уведомление до РИОСВ - Перник, че под съоръжението няма отпадъци или суровини“, съобщи шефът на пътната агенция. За случващото се в близост до съоръжението на АПИ той изрази притеснения, че може отново да попаднат отпадъци и съобщи, че затова .    Приключили са първоначалните дейности по укрепването на лявото платно, което е по-леко засегнато – това в посока София и по него беше пуснато движението двупосочно в натоварената посока. От петък тази седмица ще се въведе нова организация на движението. От 14 ч. на 30 август ще бъдат пуснати две летни в натоварената посока и една лента в по-леко натоварената.\r\nТова означава от 14 часа в петък – две ленти в посока Кулата за лекия трафик и една лента в посока София, което ще продължи до 10 ч. в неделя, когато се обръща и стават две ленти в посока София и една лента в посока Кулата. Това е възможно, защото резултатите от проверките и експертизите показват, че има засягане на две от колоните, които сме укрепили и в момента могат да понесат това натоварване, но те също се нуждаят от ремонт, който ще бъде изпълнен в тези 4 месеца с ремонтите по дясното платно.\r\nЗа ремонтите по дясното платно са установени малко повече конструктивни елементи, които се нуждаят от усилване, което ще бъде извършено в 4-месечен срок след като бъде изготвен надлежно проект какви точно мерки трябва да се предприемат спрямо тях, но първоначалното укрепване е изпълнено и няма никаква опасност за лекото движение.\r\nВ момента се движат две ленти в посока София и това ще продължи до петък 14 ч., когато ще станат 3 ленти – две в посока Кулата и една в посока София.\r\nНад 1,8 милиона лева ще струва ремонта на колоните, съобщи още Терзийски. ", "date": "2019.08.28", "title": "АПИ откри цели 120 нарушения при пътни съоръжения, но наложи само 2 санкции"}
{"url": "https://www.actualno.com/crime/mvr-burgas-izdirva-krasimir-tropotanov-news_811869.html", "text": "      ОДМВР–Бургас продължава да издирва 54-годишния Красимир Димитров Тропотанов, избягал от Университетската болница за активно лечение в Бургас на 17 май 2018 год.      За последно Красимир Тропотанов е заснет от видеокамерите на лечебното заведение, като вече издирването му е популяризирано, чрез две нарочни съобщения.   Висок е 170 см. с бяла къса коса и слабо телосложение. В деня, в който е напуснал болницата, е бил облечен с раирана риза и тъмен панталон.\r\nОДМВР – Бургас призовава гражданите, разполагащи с някаква информация относно местонахождението на Красимир Димитров Тропотанов да съобщят незабавно на тел. 112 или в най - близкото Районно управление на МВР.   ", "date": "2019.08.28", "title": "МВР-Бургас издирва Красимир Тропотанов"}
{"url": "https://www.actualno.com/society/ot-10-uli-dosega-v-rusensko-sa-ustanoveni-23-sluchaja-na-hepatit-a-news_811846.html", "text": "      23 случая на вирусен хепатит А са установили от Регионалната здравна инспекция в Русе на територията на областта от 10 юли досега.      Повечето от заболелите са млади хора и деца от квартал „Средна кула“, предаде БГНЕС.   Хепатит А, известен още като болест на мръсните ръце, е остро инфекциозно заболяване, което засяга черния дроб.\r\nПри профилактиката от хепатит А е много важно да се поддържа  висока обществена и лична хигиена, съветват епидемиолозите.  През миналата година по това време не е имало нито един случай на вирусен хепатит тип А в Русенско, съобщи \tд-р Маргарита Големанова - началник отдел \"Противоепидемичен контрол\" в Регионална здравна инспекция - Русе. ", "date": "2019.08.28", "title": "От 10 юли досега в Русенско са установени 23 случая на хепатит А"}
{"url": "https://www.actualno.com/business/nad-40-hil-bylgari-poluchavat-pensii-ot-chujbina-news_809399.html", "text": "      Близо 42 хил. са българите, получили право на пенсия от чужбина. Броят им е нараснал почти двойно за последните 4 години. Повечето от тях си гледат старините у нас. Отделно 9000 чужденци получават пенсиите си в България с посредничеството на НОИ, от тях 5426 са руснаци, пише \" \".      12 хил. наши пенсионери пък живеят зад границата и парите им се изплащат там. Българите получават пенсии от 40 държави. Най-често това са хора, работили в Германия, Испания и Италия.   През 2014 г. работилите навън и добили право на чужда пенсия български граждани са били 25 793 души, а през миналата вече са 41 963, показва статистиката на Националния осигурителен институт.\r\n7449 души са взели немски пенсии през 2018 г., на около 7000 българи е признат стаж от Гърция. Средната пенсия на гурбетчиите по данните на НОИ е 235,43 лв. Но това е само сумата, която се изплаща от българския институт. Останалите пари, натрупани от осигуровки в чужбина, се изплащат от местния.  На този фон, от Нова телевизия съобщиха, че според проучване на Агенцията по заетостта в България работодателите най-вече предпочитат служителите им да могат да говорят чужд език. 30% от запитаните работодатели казват това, а следващото най-предпочитано качество е верността към компанията. Инициативността не намира място в челото на изискванията.\r\n\"Всъщност почти не се сещам за професия, която не изисква някакви комуникативни умения да се изразяват, разбира се повече в писмена форма - с тази дигитализация на процесите\", сподели Кремена Калчева от Агенцията по заетостта    ", "date": "2019.08.28", "title": "Над 40 хил. българи получават пенсии от чужбина"}
{"url": "https://www.actualno.com/crime/oficialno-objasnenie-kujovich-bil-vyv-vakancija-zashtoto-mnogo-rabotel-news_810731.html", "text": "      Будимир Куйович лежи в общежитие от открит тип (Казичене) от 2017 година, защото така били решили експерти – тъй като много работел, 2500 дни. Това значи намаляване на присъдата с 3 години – а тя беше 16 години. Остава му да излежи още 2,5 години – при лек режим. Това стана ясно от обяснение на администрацията на затворите, след като да кара най-спокойно по АМ \"Тракия\" с фалшива португалска книжка.      Сега Куйович имал право на годишна почивка, пак защото работел много – изработил над 200 дни. От 5-6 години няма дисциплинарни санкции, бил многократно награждаван заради трудовата си дейност. А какво работи – хигиенист и поддържащ тревните площи пред общежитието.   Куйович е подписал инструктаж какво може и какво не може да прави по време на почивката си, увериха пред Нова телевизия от администрацията. Освен това било \"абсурд\" фалшивата шофьорска книжка да бъде дадена на наркобоса в Казичене – защото имало щателно претърсване. А генерал Валентин Петров, който беше главен секретар на МВР по времето на присъдата на черногореца, заяви, че Куйович е хващан с фалшиви документи поне още три пъти - включително два пъти от Стара Загора, като единият път става въпрос за лична карта, с позволението на тогавашния шеф на старозагорската полиция Илия Илиев.\r\nЛюбопитно е, че в началото на август миналата година стана ясно, че по системата на анализ на риска първоначалната оценка за това колко опасен е Куйович от 51 пункта е намалена на 44, после на 39, а в момента е 33 точки, \"което на практика означава, че рискът е в ниски стойности\" - потвърдено и от Софийския градски съд (СГС).  Какво следва сега – ще има промяна на режима, при който лежи и ще има предложение да бъде преместен в друг затвор. Засега Куйович е в Централния затвор в София.\r\nПрипомняме, че Куйович е сочен за човека на Сретен Йосич в България. По време на делото срещу него, Куйович обвини вътрешния министър от времето на Тройната коалиция Румен Петков, че вземал подкупи от него, а Петков подаде оставка. Сега Валентин Петров защити Петков и обяви, че Куйович е бил използван, за да бъде отстранен Петков. Нека разсекретят всички документи и ще се види, добави Петров и обяви, че тези, които подкрепяли Куйович, претърпели \"кариерно развитие\" - например Ваньо Танов оглавил митниците, а Илия Илиев минал през \"Информационно обслужване\" и сега вземал заплата заради проекта \"Южен поток\" .   Всъщност целият случай стана много популярен с репликата на Румен Петков: \"Куйович, Муйович, Уйович\".     ", "date": "2019.08.28", "title": "Официално обяснение: Куйович бил във ваканция, защото много работел"}
{"url": "https://www.actualno.com/business/i-nsi-kategorichno-pokaza-che-rodnoto-more-e-demode-news_810430.html", "text": "      И Националният статистически институт (НСИ) попари всякакви вяли опити на министъра на туризма и на подопечните ѝ да обяснят как този летен сезон не е катастрофа. Според данните, през юли идващите в България чужди туристи са намалели, като тенденцията се запазва от юни.      На фона на скъпотията, презастрояването и честите скандали с лошо обслужване не е чудно, че чуждите летовници и екскурзианти в България са с над 6% по-малко от юли 2018 година. Много е показателно, че и все повече българи изневеряват на родните курорти и предпочитат да отдъхват в Турция и Гърция, коментира в. \" \".   Интересът на чужденците към България се топи, като особено осезаем е отливът на руснаците - те са с почти 16% по-малко  в сравнение с юли 2018 година. Негативната тенденция е обхванала и гостите от ЕС - те са намалели с над 5 на сто спрямо предишния юли. България губи туристите от Германия, Полша, Чехия, Гърция, като сривът е от порядъка на 12-14%, показват данните на НСИ за юли.\r\nНай-верни на българските курорти, природа и забележителности остават румънците, за които статистиката отчита 314 хиляди посещения през юли, което е с 6% повече от резултата преди година. В същото време руските гости през юли са наброявали само 115 хиляди. Любопитно е, че дори украинците са били повече - статистиката отчита над 127 хиляди посетители оттам.  Припомняме, че под туризъм НСИ води всякакъв вид пътувания - почивка, екскурзия, командировка, гостуване на роднини или приятели, учение, лечение, участие в състезание и пр. Числата разкриват, че екскурзиантите и летовниците у нас намаляват, а растат пътуванията по служба. Данните за броя на пътуванията на граждани от ЕС са оценки на базата на информация от МВР и от летищата. Данните за влезлите у нас граждани на страни извън ЕС се получават директно от МВР. Информацията за целите на пътуванията се събира чрез редовна извадкова анкета, която НСИ провежда всеки месец сред български и чужди граждани, преминаващи през граничните пунктове на страната Като цяло посещенията на чужденци у нас през юли са били малко над 2 милиона, или с 3,2% по-малко от юли 2018 година. Но спадът специално при гостуванията с цел почивка и екскурзия е двойно по-голям - 6,2%. А командировките и другите пътувания са с леко увеличение .   Спадът на руските туристи например може да се обяснява с много фактори, но е факт, че държавата само обещава, но не облекчава визовия режим за тях. Същото важи и за други чужденци -  като от Китай например. Вместо да възложи ясна задача на подчинените си, премиерът Борисов измисли как да похарчи 15 млн. лева, като финансира чартърни полети към България - защото така правели в Турция, което е спорно дали е възможно в ЕС.    На този фон в. \" \" коментира, че пътуванията на българи в чужбина бележат рекорд. Пътуванията през юли са 779,5 хиляди, което е исторически връх. Само 39,7% от тях обаче са с цел \"почивка или екскурзия\", а най-много български граждани пътуват към Турция, Гърция, Германия, Румъния, Сърбия и Северна Македония и други близки дестинации. Сред почиващите най-предпочитаната чужда дестинация е съседна Гърция. ", "date": "2019.08.28", "title": "И НСИ категорично показа, че родното море е демоде"}
{"url": "https://www.actualno.com/america/amerikanskijat-kongres-poiska-ot-trymp-da-naloji-sankcii-na-turcija-zaradi-s-400-news_809745.html", "text": "      Президентът Доналд Тръмп трябва да наложи санкции срещу Турция, съгласно мандата на американското законодателство в отговор на закупуването на Анкара на руската ракетна система С-400. Това съобщи Комитетът по външни работи на Камарата на представителите на Американския Конгрес      \"Президентът Тръмп, трябва да санкционира Турция заради закупуването на системата за ПВО С-400, както се изисква от американското законодателство\", заяви Комитетът по външни работи в съобщение в Twitter, цитирано от БГНЕС. \"Интересите на Турция са най-добре обслужвани от партньорство със САЩ, а не с Кремъл\", се казва в съобщението.   По-рано във вторник турското министерство на отбраната заяви, че е започнало вторият етап от доставките на С-400. Турският президент Реджеп Тайип Ердоган заяви, че вторият етап на доставките ще продължи до края на септември.\r\nСъединените щати многократно възразяваха срещу закупуването от Турция на С-400, заявявайки, че оръжейната система е несъвместима със стандартите за сигурност на НАТО и би могла да компрометира работата на новите изтребители F-35 от пето поколение.  През юли САЩ прекратиха участието на Турция в програмата F-35 в резултат на решението на Анкара да закупи С-400. ", "date": "2019.08.28", "title": "Американският Конгрес поиска от Тръмп да наложи санкции на Турция заради С-400"}
{"url": "https://www.actualno.com/asia/japonija-evakuira-stotici-hiljadi-zaradi-losho-vreme-news_810359.html", "text": "      Японските власти издадоха заповед за евакуация за 240 000 души в югозападната част на страната заради наводнения и свлачища, след като служители потвърдиха, че човек е загинал поради силните дъждове, предаде БГНЕС.      Заповедите за евакуация дойдоха, след като Японската метеорологична агенция издаде сигнал за най-високо ниво за опасност в няколко части на северния регион Кюшу. Сигналът се издава, \"ако има голяма вероятност от катастрофи\" и се активира след обявяване на бедствие, като се нарежда на хората да предприемат мерки за защита на живота си.   Близо милион и повече души са посъветвани да се евакуират, тъй като се намират на по-ниско ниво при силните дъждове. Заповедите за евакуация и консултации се издават от местните власти, но не са задължителни, въпреки че служителите призовават жителите да ги следват.\r\nАгенцията за управление на пожарите и бедствията на Япония заяви, че вече е получила множество съобщения за наводнени къщи в префектура Сага и служителите работят за потвърждаване на подробности за щетите.  \"Ние наблюдаваме безпрецедентни нива на силни дъждове в градовете, където издадохме специални предупреждения\", добави Японската метеорологична агенция на организирана пресконференция.\r\n\"Това е ситуация, в която трябва да направите всичко възможно, за да защитите живота си\", заяви служителят на метеорологичната агенция Ясуши Кадживара. \"Моля, не чакайте\", каза той.   Лошото време наруши транспорта, като влаковите услуги бяха частично спрени в части от северна Кюшу и някои пътища. В някои части на засегнатия район вече има съобщения за малки свлачища.    Японските власти редовно призовават хората да приемат сериозно заповедите за евакуация, особено след катастрофалните обилни дъждове миналото лято в западната част на Япония, при които загинаха над 200 души. ", "date": "2019.08.28", "title": "Япония евакуира стотици хиляди заради лошо време"}
{"url": "https://www.actualno.com/asenovgrad/5-te-naj-golemi-problema-v-asenovgrad-snimki-news_809469.html", "text": "      Асеновград е немалък град, в който се развива бизнес в различни сфери. Населението на общината надхвърля 55 000 души. Природата и местоположението му привлича хиляди туристи годишно. Но Асеновград страда и от множество , за които години наред не може да бъде намерено решение. Популацията на бездомните кучета, качеството на сметопочистването и чистотата, състоянието на озеленяването, възможностите за спортуване и не на последно място - комуникацията между граждани и администрация , са само част от основните проблематични теми в града. А за нерегламентираното паркиране по зелени площи, тротоари, вътре в кръгови кръстовища и къде ли още не , няма смисъл да коментирам.       Че липсва контрол е очеизвадно. Но, че някъде се е затрило гражданското самосъзнание е още по-ясно. За всички тези проблеми се изписаха немалко статии по различни медии. Адекватно и трайно решение обаче засега не е предложено на гражданите.    Броят на безстопанствените кучета расте сякаш с всеки час. Само в рамките на кратък период от време вече са налице няколко случая на пострадали хора, вследствие от нахапвания от бездомните четириноги. Сред потърпевшите има и деца. При последния случай първокласник се отърва на косъм от смъртта, след жестоко нахапване от улично куче. Към момента детето все още се възстановява, но и се страхува да излиза на улицата само, казват близки на семейството. Община Асеновград категорично отказва да изгради кучешки приют, обосновавайки се,, че ще струва скъпо, и се задоволява с услугите на Зооветеринарен комплекс-Пловдив. От там прибират бездомните кучета за кастрация и обезпаразитяване и ги връщат обратно от мястото, от което са ги взели. Това е изискването на закона. Глутници бездомни кучета обикалят из целия град. Често могат да се видят такива, със сложена ушна марка, което означава, че са обработени. Но нерядко се срещат и кучета без маркировка. От началото на годината до средата на месец юли са уловени и обработени над 30 от четириногите. Може би, както обичайно се случва в България, и сега се чака смъртен случай, за да се предприемат трайни мерки по решаване на проблема.  Сметопочистването е друга наболяла тема в Асеновград, особено дискутирана в летните жеги. Десетки контейнера са с изпочупени части. От някои липсват капаци, от други - гуми. А на места са недостатъчно, като брой, спрямо живеещите в конкретен район. Доста често се случва и контейнери да преливат от отпадъци. Броят на незаконните сметища в града все повече нараства и когато се почистват то е за сметка на редовните данъкоплатци.     Според последните данни, които са от преди доста време, заловените и глобени да изхвърлят отпадъци на нерегламентирани места се броят на пръстите на двете ни ръце. Проблем е и фактът, че липсата на контролен орган, който да наблюдава метачите на улици, казва влияние на качеството на почистването. От община Асеновград обещаха преди месец, че ще бъде извършена дезинфекция на съдовете за смет и ще бъдат подменени повредените контейнери. Засега чакаме да видим резултата. Предстои да бъде изградена и нова площадка, на която граждани ще могат да изхвърлят безплатно едрогабаритни и строителни отпадъци. Самосъзнанието на асеновградчанина, относно този казус, също е от изключително значение. Ако всеки започне да използва кошчетата за боклук по предназначение, обликът на града би се променил.    Асеновград разполага с няколко паркови пространства, които са различни по големина. Най-големият, който местните познават като Градския парк е разположен непосредствено до центъра на града. За неговата поддръжка и залесяване се отделиха хиляди левове. Изградена бе поливна система, засадени бяха и дръвчета в така наречената \"Паисиева гора\". Част от тях изсъхнаха. В най-благоприятния сезон, в който растителността в парка следва да е избуяла, той по-скоро прилича на пустиня и изсъхналите зелени площи се ползват от недобросъвестни асеновградчани за \"преки пътеки\". Служители от фирмата по озеленяването не правят разлика между плевели и растения. Неведнъж се е случвало да косят цветя в градинки на междублокови пространства. Зелените площи почти из целия град съвсем не приличат на такива, докато тротоари и спортни обекти потъват в тревисти морета. Наскоро бе обявена нова обществена поръчка за озеленяване на територията на община Асеновград. На по-късен етап ще стане ясно кой е спечелилият конкурса и как ще се справи с озеленителните процедури.  В Асеновград живеят стотици младежи, голяма част от които обаче пътуват до Пловдив, за да спортуват. Или просто се включват в спорт, който не се провежда на общински спортен обект. Стадион \"Шипка\" в града е занемарен до състояние на земеделска нива. Високи треви се издигат над седалките, пистата почти липсва заради кал и плевели, а тънката телена ограда на места е разпокъсана като паяжина. Пейките на трибуните отдавна не приличат на места за сядане, а дървената стълба, имитираща \"вход\" към игрището е потрошена и дори опасна за ползване. Новият президент на ФК \"Асеновец\" - Борислав Велков е с амбиции да подобри състоянието на стадион \"Шипка\". Дали и кога това ще се случи, ще покаже времето. Спортна зала \"Асеновец\" пък е оставена на доизживяване. В нея има възможности за тренировки по баскетбол, волейбол, гребане и други спортове. Сградата обаче е неприветлива, нуждаеща се от спешен ремонт вътре и отвън. Трябва да се отремонтират баните и тоалетните, фоайето, стълбището, съблекалните, да се подмени дограмата и други. Над 1 000 000 лева ще са необходими за целта, каза преди около месец кметът на Асеновград - доктор Емил Караиванов, който съобщи, че се търси финансиране. В града преди години имаше и два по-малки стадиона. Единият в края на Асеновград - посока село Боянци, а другият над квартал \"Баделема\". Към днешна дата, първият е занемарен. Никой не може да предположи, че там съществува спортен обект. Измежду високо избуялите треви, се подава самотната ръждясала метална конструкция, някога служила за врата в турнири по футбол. Другият малък стадион, който се ползваше за спортуване от живеещите в кварталите \"Изток\" и \"Баделема\" вече представлява една огромна застроена площ с жилищни сгради. Вътрешен басейн за тренировки по плуване бе обещаван неколкократно, но така и не бе изграден. Така, през зимата се налага плувците да пътуват до Пловдив и Пазараджик, за да тренират.  Не на последно място е комуникацията между администрацията и гражданите на Асеновград. Не са един и два случаите, в които асеновградчани са подавали писмени запитвания и сигнали и не са получавали отговор. Нито реакция. Хора се оплакват, че типично по чиновнически, биват препращани от кабинет в кабинет. На телефонните обаждания нерядко се случва никой да не отговаря. А в същото време, община Асеновград работи само след подаден сигнал. Граждани твърдят също, че за да се срещнат с кмета в приемния му ден, както е по етикет и правило, почти никога не могат да се вредят. Единици пък, сред над 160 служители в асеновградската администрация, са органите, оторизирани да предоставят информация на журналисти. Тези и още много други проблемни теми често намират място във фейсбук групите за Асеновград и предизвикват ожесточени дискусии.  Но, всъщност най-големият проблем на българина и в частност на асеновградчанина са не материалните казуси, а бездействието му , липсата на реакция да възроптае срещу неправдите, нежеланието да отдели от времето си, за да обяви позицията си публично, заставайки с името си лице в лице срещу отговорните, чийто ангажимент е възможността за разрешаване на проблематичните казуси. ", "date": "2019.08.28", "title": "5-те най-големи проблема в Асеновград (СНИМКИ)"}
{"url": "https://www.actualno.com/politics/tatjana-doncheva-za-izbora-na-glaven-prokuror-tepyrva-shte-zapochnat-nezakonnite-aresti-news_810835.html", "text": "      Предстоящото излъчване на главен прокурор предвещава бури. Иван Гешев е възпитаник на полицейската школа в България. Издигането на полицаи във висши магистрати до сега е дало само негативни резултати. Тепърва ще започнат незаконни арести и това ще бъде през целия мандат. Това прогнозира политикът Татяна Дончева във връзка с единствената кандидатура за главен прокурор в лицето на .      Дончева използва поговорката \"Нагоре лази, надолу гази\" и допълни, че такива хора, , имат своите особености и те нямат нищо общо с магистратския манталитет, нито могат да го придобият.   \"Това нещо как си го представяте, че по различен начин ще се държи, ако го направите главен прокурор\", попита Дончева в интервю за bTV.\r\nЛидерът на \"Движение 21\" напомни как цялата е била поставена да се подпише под кандидатурата на Гешев: \"Мислите ли, че някой ще си ритне трудовата книжка?\", попита Татяна Дончева.  Според нея реформата в Прокуратурата е необходима, \"но реформата трябва да се прави от позицията на законодателната власт, от позицията на партиите, от президентската институция.\" ", "date": "2019.08.28", "title": "Татяна Дончева за избора на главен прокурор: Тепърва ще започнат незаконните арести"}
{"url": "https://www.actualno.com/america/amerikanski-senatori-trymp-da-se-otkaje-ot-g-8-news_809724.html", "text": "      Американски сенатори-демократи изпратиха писмо до американския президент Доналд Тръмп, в което изразиха несъгласието си с идеята да се върне във формат Г-8 с участието на Русия. Текстът на писмото е публикуван на уебсайта на Сената за демократично малцинство на Конгреса на САЩ, предаде БГНЕС.      \"Пишем, за да изразим силното си несъгласие с възстановяването на [руския президент Владимир] Путин и Руската федерация [като член на] групата на седемте ", "date": "2019.08.28", "title": "Американски сенатори: Тръмп да се откаже от Г-8"}
{"url": "https://www.actualno.com/plovdiv/sagata-vojvodinovo-55-romi-sa-podali-jalbi-v-strasburg-news_810691.html", "text": "      Дела в Страсбург – това е резултатът от цялата сага „Войводиново”. Според Красимир Кънев, председател на Българския хелзинкски комитет (БХК), става въпрос за 55 души, които БХК представлява пред съда в Страсбург.      Кънев уточни, че делата в Страсбург не касаят бутането на къщите на ромите, които масово са незаконни, а защото хората били прогонени и им е отказано да се върнат във Войводиново – по средата на зимата. Той добави пред Нова телевизия, че всички жалбоподатели са подали молби пред общинските власти да им бъде намерено алтернативно жилище, след като къщите им са били бутнати.   В крайна сметка обаче Кънев призна, че жалбите имат и друг аспект – отказ тези хора да бъдат пуснати обратно във вече бутнатите си къщи. Освен това има дискриминация – защото се търси колективна вина, а не индивидуална, само от извършителите на побоя срещу ефрейтор Валентин Димов.\r\nПрипомняме, че , които бяха осъдени условно. Асен Пакетов има присъда от 3 години затвор условно, при 5 години изпитателен срок, а за 3 години трябва да ходи при пробационен служител. Борис Пакетов, който е непълнолетен, има присъда от 1 година затвор условно и също трябва да ходи в пробационната служба.  Всеки има право да си търси законовите права, приемаме го нормално. Нашата позиция е, че беззаконие от Община Марица и от кмета на село Войводиново няма, заяви кметът на Община Марица Димитър Иванов. А кметът на Войводиново Димитър Тосев отрече някой да е възпрепятствал ромите да се върнат в къщите си и да си вземат необходимото. Той отрече и да е имало унизително отношение към ромското малцинство. Може да е имало обидни думи по време на протестите, но не и от официални лица, уточни той.\r\nЩо се отнася до узаконяване на къщите, Иванов обясни, че проблемът бил от 40 години, а на парцел от декар и малко имало 40 къщи и не можело те да се узаконят. Урегулирахме парцели, за да могат да си построят там къщите, но те не се съгласиха, каза Иванов.   Те не изпълняват това, което им се предлага. Достатъчно се направи, заявиха събрали се с двамата кметове хора.     ", "date": "2019.08.28", "title": "Сагата \"Войводиново\" - 55 роми са подали жалби в Страсбург"}
{"url": "https://www.actualno.com/chronicles/rodena-e-dora-gabe-news_808057.html", "text": "      Дора Габе е дъщеря на Петър Габе, преселник от Русия, публицист и общественик. Завършва гимназия във Варна, записва естествени науки в Софийския университет (1904) и следва френска филология в Женева и Гренобъл (1905 – 1906). Учителка по френски език в Добрич (1907).      От 1911 до 1932 г. пребивава многократно (със съпруга си проф. Боян Пенев и самостоятелно, във връзка с преводаческата си дейност) в чужбина: Полша, Германия, Швейцария, Австрия, Чехия, Франция, Великобритания. През 20-те и 30-те години изнася в България и зад граница сказки по проблеми на българската литература и за съдбата на Добруджа. През 1925 г. Министерството на народната просвета ѝ възлага да редактира (съвместно със С. Андреев) библ. поредица „Библиотека за най-малките“. По-късно е редактор (1939 – 1941) на детското списание „Прозорче“.   Дора Габе е сред учредителите на Българо-полския комитет (1922), на Българския ПЕН-клуб (1927) и негова дългогодишна председателка. Съветничка по културните въпроси в Българското посолство във Варшава (1947 – 1950), представителка на България в международните конгреси на ПЕН-клубовете, в международното сътрудничество.\r\nПрез 1968 г. е удостоена със званието „Почетен гражданин на град Толбухин“.  За пръв път в Шумен публикува стихотворението „Пролет“ в сп. „Младина“ (1900).\r\nИстинският ѝ творчески дебют са стихотворните цикли, поместени в списанията „Мисъл“, „Демократически преглед“ и „Ново общество“ през 1905 – 1906 г.   От началото на второто десетилетие до края на 30-те години обнародва поезия за възрастни и деца, пътеписи, разкази, есеистична проза, импресии, отзиви за театрални статии по въпроси на чуждестранната и българската литература, спомени за поети и писатели в списанията „Съвременна мисъл“, „Златорог, „Полско-български преглед“, „Демократически преглед“, „Листопад“, „Добруджански преглед“, „Изкуство и критика“ и др., във вестниците „Слово“, „Епоха“, „Вестник на жената“, „Свободна реч“, „Зора“, „Женски глас“, „Мисъл“, „Съвременник“, „Вестник на вестниците“, „Дневник“, „Заря“ и др., в детските периодични издания „Светулка“, „Детска радост“, „Детски свят“, „Другарче“, „Детски живот“, „Росица“, „Славейче“, „Весела дружина“, „Прозорче“ и др.    След 1944 г. публикува в литературния и периодичния печат, в детските списания „Славейче“, „Дружинка“, „Деца, изкуство, книги“ и др. Първата лирична стихосбирка на Дора Габе „Теменуги“ е в духа на модния в началото на века сецесионен сантиментализъм и отчасти – на налагащата се поетична конвенция на символизма. Създадена е с редакторската намеса на Пейо Яворов (стигаща до съавторство) и при съставителството на проф. Боян Пенев, чиито образи поетесата съхранява трайно в емоционалната си памет, вплита имплицитно и чрез посвещения в късното си творчество.\r\nДора Габе разгръща дарованието си и в областта на детската литература. Дебютира в „Златна книга на нашите деца“ на Александър Божинов през 1921 г. Книгите ѝ за деца от 20-те до 60-те години са настолно четиво на няколко поколения български деца, принадлежат към класиката на детското литературно наследство. Особено място в творчеството на Дора Габе за деца (осъществено и в прозаични жанрови форми) заемат мемоарните импресии, събрани в книжката „Някога“. ", "date": "2019.08.28", "title": "Родена е Дора Габе"}
{"url": "https://www.actualno.com/curious/interesni-fakti-za-zimnoto-slyncestoene-news_811153.html", "text": "      Нашият свят зависи от светлината на огромна звезда, наречена Слънцето. Ако не обичате да се събуждате и да заспите в тъмнина, зимното слънцестоене е за вас!        Интересни факта за зимното слънцестоене В деня на зимно слънцестоене не се препоръчват шумни тържества, прием на алкохол, вредни и мазни храни.  Най-късият ден и най-дълга нощ в годината традиционно се падат на 21 или 22 декември. Още от времето на примитивните хора този астрологичен феномен има голямо символично значение.\r\nАктивността на Слънцето в този ден е минимална, а енергията му - изключително мощна. Езотериците предупреждават, че енергията в тези дни оказва голям натиск върху хората.\r\nПредлагаме да разберем, какво представлява зимното слънцестоене от гледна позиция на Астрономията, какво историческо и културно значение има този ден, както и какво може и какво не трябва да се прави на този ден.    В допълнение към това ще ви напомним за основните обреди и ритуали, както и за основните знаци, които се предават от поколение на поколение. Зимно слънцестоене като астрономическо явление Зимното слънцестоене, на първо място, е астрономично явление, което се случва, когато наклонът на оста на въртене на Земята в посока от Слънцето придобие най-голяма стойност. Сезонното значение на слънцестоенето през зимата е, в това че постепенното удължава нощта и скъсява деня Земята тръгва „в обратна посока“. В зависимост от смяната на календара зимното слънцестоене настъпва на 21 или 22 декември в Северното полукълбо, а на 20 или 21 юни в Южното полукълбо. Историческото и културното значение на зимното слънцестоене Историците отбелязват важната роля на зимното слънцестоене в живота на една примитивна общност. Още във времето, когато хората не били сигурни в добрата подготовка за зимата и възможността да я оцелеят. В историята периодът от януари до април наричан още гладни месеци. Голямата част от добитъка, по това време е заклан, защото в зимата нямало, с какво да го хранят. Ето защо зимното слънцестоене било единственият период от годината, когато най-много се консумирало прясно месо. Оттогава, на зимното слънцестоене започна да се обръща специално внимание. Много нации, базирани на зимното слънцестоене, са разработили циклични календари. В гръцката митология се споменават и зимните и летните слънцестоенета, с които били свързвани боговете.   Как се чества зимното слънцестоене по света Древните римляни от 17 до 23 декември почитали бога на земеделието - Сатурн. Тези дни хората спирали всичките си дела, а ученици излизали във ваканция.\r\nДревните германци вярвали, че именно на този ден се е преродил Царят на дъба, който затопля замръзналата земя и дава живот на семената в почвата. В знак на уважение хората правели огньове, тъкали кошници с растения и ушивали жито.\r\nИндийците нарекли зимното слънцестоене Санкранти. На този ден те палили огньове, пламъкът на които наподобявал лъчите на Слънцето.\r\nКитайците също така вярвали, че зимното слънцестоене поражда нов цикъл, така че на този ден те си почивали и сервирали големи маси и софри.\r\nВ Шотландия има традиция да се пуска горящо „колело“, символизиращо слънцестоенето. Шотландците мажели цевта с катран, подпалвали и пускали от хълм, от който приличал на огнена звезда. Какво не можете да направите на зимното слънцестоене В деня на зимното слънцестоене се препоръчва да се въздържате от шумни тържества, прием на алкохол, вредни и мазни храни. Астролозите също препоръчват да не бъдете алчни, но и да изплатите всичките си дългове, преди зимното слънцестоене.\r\nОтделно място в най-краткия ден от годината е отделено за почистване на къщата. Астролозите съветват да не посрещате този ден в мръсен дом, в противен случай проблемите ще преследват през цяла година. Време е да се отървете от стари, счупени и ненужни неща. Същото се отнася и за отношенията с хора, с които общуването не с радост. Какво мога да направя на зимното слънцестоене Астролозите съветват този ден да вземете важни решения и обещания или да започнете нов бизнес. Ако търсите работа - направете резюме; Ако искате да отслабнете, изберете меню за седмицата, което ще отговаря на вашите цели. Съществува и поверие, според което енигмата в зимното слънцестоене ще бъде изпълнена.\r\nОсвен това в този ден те съветват да облечете коледното дърво, като изберете играчки, които въплъщават вашите мечти. Късметите също няма да ви навредят. Също така е препоръчва да видите рано слънцето. Обреди и ритуали в деня на зимното слънцестоене  Желанието се поражда, преди зори. Необходимо е да се обърнете на изток и да погледнете в посоката, където изгрява Слънцето. Благодарете на Слънцето за всички хубави неща в живота, помолете за помощ догодина. Направете желанията, опитайте се да споменете възможно най-много подробности. След това си представете, че желанието вече е изпълнено, след което се настройте на положителното. На този празник е добре да отправите желания, които включват обновяване на живота, привличане на нещо ново. Напълнете ваната с топла вода, добавяйки морска сол. Поставете няколко свещи (нечетно число), като изключите електрическата светлина. Пригответе приятна музика за релакс - например звуците на природата или етническата музика. Легнете във вана в банята и си представете, че тялото ви е тежко, натоварено пт грижите през изминалата година. След това си представете, че водата и солта отнемат всичките ви проблеми. Потопете се във водата, като си представите, че с нея всичко зло ви напуска. Интересни факти за зимното слънцестоене На този ден слънцето изгрява най-ниско над хоризонта.\r\nЗимното слънцестоене е най-краткият ден в годината, който продължава малко повече от 8 часа.\r\nОт деня на зимното слънцестоене и чак до 21 юни, когато денят ще се увеличава, а нощта ще намалява.\r\nВ различни години зимното слънцестоене може да настъпи в различни дни.\r\nПо време на слънцестоенето небесното светило почти не променя курса си. Визуално се появява във всеки ден на едно място, както е и името „слънцестоене“.\r\nЗа много нации, в които зимното слънцестоене е празник, който отбелязват началото на нов живот. Зимно слънцестоене: знаци Вали дъжд във влажната пролет.\r\nСлънцето е ясно, сияещо - Новата година е мразовита, мрачна и има слана по дърветата - в новогодишния ден е облачно, но с размразяване.\r\nАко отрязаните черешови клонки цъфтят до Коледа, ще има много плодове.\r\nСпокоен, безветрен ден е вещание за добра реколта от овошки.\r\nАко има мраз по дърветата - през следващия сезон си струва. Ще има много зърно.\r\nЗимно слънцестоене - напомняне колко сме благодарни на Коперник\r\nАнглийската дума \"solstice\" (слънцестоене) идва от латинската  solstitium , което означава \"точката, когато слънцето е неподвижно\". Преди астрономията на Ренесанса Николай Коперник, бил първият, който обявил хелиоцентричната система на света.\r\nХората вярвали, че Земята е неподвижна и Слънцето се върти около нея. Използване на думата „слънцестоене“ е красиво напомня за това как нашите познания за света са напреднали благодарение на средновековните мислители, които безспорно допринесли статукво.  ", "date": "2019.08.28", "title": "Интересни факти за зимното слънцестоене"}
{"url": "https://www.actualno.com/cite/hodi-s-pishtov-na-krysta-kak-si-go-predstavjate-che-shte-promeni-neshto-news_810913.html", "text": "                    Рейтинг: от .\n            Гласували общо: потребители                 ", "date": "2019.08.28", "title": "Ходи с пищов на кръста. Как си го представяте, че ще промени нещо? "}
{"url": "https://www.actualno.com/blagoevgrad/obshtinskijat-syvet-aktualizira-budjeta-na-bansko-i-vze-vajni-reshenija-news_810800.html", "text": "      На вчерашното заседание Общинският съвет гласува предложението на „ТОПЛОСНАБДЯВАНЕ БАНСКО” ЕООД да придобие , чрез дарение, в полза на дружеството от страна на „ТЕВНО” ЕООД.      По случай 10 годишнината на танцова формация „Бански фукли” и техният юбилеен концерт, Общински съвет Банско отпусна финансови средства за . Танцова формация „Бански фукли“ са една от групите популяризиращи местното културно богатство в България и в чужбина.\r\nКметът Георги Икономов представи и отчет за изпълнението на бюджета на Община Банско към 31 декември 2018 г., както и текущото му изпълнение към 30 юни 2019 г. Съветниците приеха отчета и гласуваха актуализацията на бюджета.   По предложение на кмета Икономов, бяха актуализирани нормите за пълняемост на групите в ДГ „Здравец” – Банско. Приет бе Годишен план на дейностите за подкрепа за личностното развитие на децата и учениците на територията на Общината за 2019 г.\r\nВ допълнение бяха отпуснати и средства за участие на ученици от Банско в „Космически лагер Турция 2019“. Финансово подпомогнат бе и биатлонистът Благой Тодев.\r\nОтпуснаха се и финансови средства за участие на Радостина Кехайова и Иван Джолев на фестивала „Детски Пирин фолк” в Сандански. Сред приетите решения са и точките за светещи рекламни кутии на уличните стълбове и отдаване под наем на терени – общинска собственост, за разполагане на рекламни съоръжения.    Общинският съвет гласува погасяване на такса „Битови отпадъци” на стадион „Свети Петър”, както и продължаване на договора за ползване на стадиона „Свети Петър” от Общината. ", "date": "2019.08.28", "title": "Общинският съвет актуализира бюджета на Банско и взе важни решения"}
{"url": "https://www.actualno.com/asenovgrad/zaravjat-kapsula-na-vremeto-v-asenovgrad-pusnete-svoeto-poslanie-news_809388.html", "text": "       Тази година се навършват 30 г. от обявяването на Етнографската къща в града за музей. Това е повод да бъде създадено събитие, което по някакъв начин да упомене годишнината. Идеята се е родила съвсем спонтанно сред музейните служители в Асеновград. Те са решили капсулата да бъде заровена на 10-ти ноември - денят, в който Етнографската къща е била обявена за музей - и след 30 години да бъде изровена и отворена.      Всеки асеновградчанин или гост на града може да се включи в инициативата, без ограничение във възрастта. Всичко необходимо, като консумативи е осигурено от Етнографската къща в Асеновград. \"Няма да поставяме ограничения за темата. Нека посетителите сами да си решат какво искат да остане от тяхно име за бъдещето. Но ще е нещо в стила да предадем най-важните ценности на бъдещите поколения. Да посочим кои са най-големите проблеми, пред които сме изправени в съвременния свят и как бихме могли да ги решим или дори да ги предотвратим\", обясни за Надя Янкова - уредник в Етнографската къща на Асеновград.   Целта е посланията да достигнат и да докоснат следващото поколение. За да бъде реализирана инициативата ще бъде направен специален малък изкоп точно по люляковото дърво в музейния двор. Той ще бъде изолиран, за да не влиза влага в него и да се запази с годините. Освен посланията на хората, в . В него ще бъдат вписани имената на изготвилите капсулата музейни служители и техните подписи. Ще бъде вписана и датата на заравянето. Вероятно е да бъдат сложени и статии от вестници, пари от днешното време. А желаещите да оставят послание могат да си донесат и малък ценен предмет, който искат да остане за спомен.\r\nКапсулата е с вместимост около 2 литра, така че би могла да побере дребни изделия. За да бъде подсказано на бъдещите поколения, че точно на това място има капсула, която очаква да бъде отворена, ще бъде поръчана мраморна плоча. На нея ще бъде изписана датата, на която е заровена капсулата и с послание \"Отворете след 30 г.\".  Във вечерта на честването на юбилея от обявяването на Етнографската къща в Асеновград за музей е планирано да бъде прожектиран филмът от откриването й преди три десетилетия. До деня на празника се очаква да приключи и реставрацията на музейната сграда и посетителите да бъдат посрещнати с реновирания й облик. А от 08:30 ч. до 17:00 ч. в делничните дни своето послание може да остави всеки желаещ. ", "date": "2019.08.28", "title": "Заравят капсула на времето в Асеновград. Пуснете своето послание"}
{"url": "https://www.actualno.com/society/76-godini-ot-smyrtta-na-car-boris-iii-news_810296.html", "text": "      28 август, 1943 година е един от най-трагичните моменти в историята на България. На този ден почива цар Борис III.      Цар Борис III е изключително обичан от българското общество и е изпратен от стотици хиляди в последния си път. Траурната процесия е на 5 септември 1943 година.\r\nБГНЕС публикува отново част от анализа на историка академик Георги Марков, направен специално за агенцията преди 2 години, когато за пръв път бе показана фотосесията, запечатала траурната процесия.\r\nСмъртта на цар Борис III е изненада за нас, българите, защото в разгара на Втората световна война ние сме разчитали на държавния глава, че ще извади този път България от войната, без да претърпим национална катастрофа. Като имаме предвид, че той умира на 49 години и преди това е бил в добро здравословно състояние, като изключим ишиаса, който е лекувал от времето на Първата световна война, това е една драма за нас българите, за нашата национална съдба.  Цар Борис III умира на Голяма Богородица, а поклонението пред неговите тленни останки е цели 5 дни в храма \"Свети Александър Невски\". За това време 379 000 души са свели глава пред ковчега му. Опашката започвала от храма \"Свети Александър Невски\", минавала покрай Академията на науките, после – по бул. \"Цар Освободител\", по улица \"Раковски\" и стигала чак до площад \"Славейков\".\r\nНяма такова грандиозно поклонение не само в българската, но и в балканската история. Това са били хора, дошли не само от София, но и от цялата страна. Българите са наричали своя цар \"Г-на с меката шапка\", защото често са го виждали по различни краища на България да ходи така облечен.\r\nСлед поклонението на 5 септември 1943 г. се е състояло и траурното шествие. То започнало от храма \"Свети Александър Невски\" и минавало по \"Цар Освободител\". След това то продължавало до вече несъществуващата улица \"Търговска\", \"Княгиня Мария-Луиза\" и чак до Централна гара. От там с влак тленните останки на монарха са транспортирани до Кочериново и до любимия му Рилски манастир, където Борис III е погребан по негово желание, без да е оставил писмено завещание.    Едно от най-впечатляващите неща е съставът на процесията. След оръдейния лафет с ковчега на царя са били царица Йоанна и княз Кирил, сестрите княгини Надежда и Евдокия, забулени в черно, а също и сестрата на царица Йоанна – принцеса Мафалда Савойска. Малко след погребението тя става жертва на Хитлер и Гьобелс, които я обвиняват, че нейният баща, италианският крал Виктор Емануил III, който само преди един месец е свалил от власт Мусолини, този път е отровил зет си цар Борис III. Това, естествено, не е вярно. Самата Мафалда има трагична съдба – загива в концентрационния лагер Дахау от британските бомби.   След представителите на царската фамилия следват останалите официални лица, които са гости на погребението. Това са представителите на Тристранния пакт. От името на фюрера присъства великият адмирал Ерих Редер, до него е фелдмаршал Вилхелм Кайтел, който е началник-щаб на действащата германска армия Вермахта, следват представителя на Японската империя и на Мусолини, който въпреки че е свален от власт с помощта на Хитлер, се е окопал в Северна Италия. Най-общо – това са представителите на силите на Оста Рим-Берлин-Токио. След тях на траурната церемония са представителите на по-малките съюзници на Райха – Финландия, Словакия, Унгария, Румъния и Хърватия.\r\nНа съюзниците е отредено видно място, за да се подчертае, че, въпреки смъртта на Борис III, Царство България ще остане в състава на Тристранния пакт. Следващата група са военните аташета.\r\nИма многобройни представители на българското духовенство, което е много тясно свързано с царя. Всеизвестно е, че монархът е покровител на Българската православна църква. Той редовно се е застъпвал за нея, когато са се правели бюджетите на Царство България, първо – за армията, а след това - за бюджета на Светия Синод. По тази причина той е бил много уважаван от духовенството и миряните.\r\nТрагедията на цар Борис III е била в това, че той не е вярвал в победата на германското оръжие. Вече е имал горчивия опит от фронтовете на Първата световна война и казвал: да, германците са най-добрата армия, организирана и обучена, но Германия няма ресурс да води война срещу останалия свят. Българският монарх не е вярвал в победата на Германия, особено след като Хитлер напада Съветския съюз. Борис III е държал да бъде Цар Обединител, както го нарича народът, след като в периода 1940-1941 г. си връщаме не само Южна Добруджа, но и Западните покрайнини, Вардарска Македония и Беломорска Тракия. Но той е бил реалист и също е казвал: по-добре да запазим малкото, отколкото както баща ми се хвърляше наведнъж да осъществи националния идеал за обединение.   Цар Борис III е много различен от своя баща – бил е разумен. Още през 1943 г. той вече разбира, че България попада в съветска зона. Малко по-рано, през май 1942 г. народният комисар по външните работи Вячеслав Молотов подписва с Уинстън Чърчил съюзен договор в Лондон, в който се дава правото на санитарен кордон на Сталин спрямо Германия. Този санитарен кордон включва Финландия, Прибалтика, Полша, Чехословакия, Унгария, Румъния и България. Без Гърция, защото на последната Чърчил много държи заради морските комуникации на Британската империя в Средиземно море и Суецкия канал за Индия и Австралия. Царят е знаел, че ние ще бъдем предадени в съветската зона, това е бил неговият кошмар.   Когато Борис III се завръща от срещата си с Хитлер във Вълчата бърлога, състояла се на 14-15 август 1943 г., при кацането на самолета на летище „Враждебна“ казва на брат си Кирил: \"Моето представление свърши. Някога ние спасихме царството, но този път няма да го спасим\".\r\nДори със сърдечна криза цар Борис III изкачва връх Мусала. Но вече усеща своята обреченост. Монархът вижда края на България, не само на династията, но и на царството.\r\nБорис е българският цар, който е роден в България, възпитан е в България, воюва по фронтовете на България и умира в България. Той чувства България като свое отечество и е виждал, че тя ще попадне в съветската зона, ще бъде болшевизирана, което и става през 1944 г. На 9 октомври на Московската конференция Чърчил отстъпва на Сталин 80% съветско господство в Царство България, което ние преживяхме 45 години.\r\nСлед смъртта на цар Борис III Регентският съвет не е в състояние пълноценно да изпълнява функциите си. Същото важи и за правителството на Добри Божилов.\r\nОт една страна цар Борис III си отива рано, на 49 години, но от друга - това бе една достойна смърт и остави добър спомен сред народа си. ", "date": "2019.08.28", "title": "76 години от смъртта на цар Борис III "}
{"url": "https://www.actualno.com/actualno/alo-banov-news_807873.html", "text": "      Боил Банов, министър на културата. Така се казва истинският проблем, който наднича зад скандала между оперната певица Дарина Такова и директорката на Националното музикално училище \"Любомир Пипков\" Столина Добрева.      Такова има право да изрази позиция, Добрева - също. Примата настоява да бъде назначена, без да пее пред комисия, на база световната си известност. Директорката обяснява, че не може да заобиколи правилата за подбор на кадри.\r\nКоя е права - всеки има своята истина. Безспорно е обаче, че България има проблем със спазването на правила за каквото и да било. За конкурси, например.\r\nОчевидно . А би трябвало да е обратното, защото той представлява институцията, която да разрешава конфликти като този. Не да ги утежнява.  Не стана ясно на какво законово основание министърът си позволи да и така, вместо да постави финал, въведе ново действие в пиесата. Той явно не познава правилата, които би трябвало да настоява подчинените му (в случая - Добрева) да спазват. Би трябвало, казвам, но... не би, защото призова директорката да освободи поста си, макар че тя следва тези правила.   Обявен е конкурс. За да бъде той легитимен, се провежда по смисъла на закона. Столина Добрева го спазва. Банов - не.\r\nПевицата Дарина Такова ще бъде поканена като гост лектор в училището. Възможно ли е да не е знаела за подобна възможност и затова да се е явила на конкурс? Няма как да отговорим на въпроса, но е факт, че след срещата между Банов и директорката на училището примата все пак ще преподава на учениците. Добрева няма да подава оставка. Компромис беше намерен, но с цената на унижение. \"Благодарение\" на Министерство на културата.    \"Директорката на музикалното училище сгреши\", обяви със самочувствие министърът. Ало, Банов, а ти? Прав ли беше? Автор:  ", "date": "2019.08.28", "title": "Ало, Банов?"}
{"url": "https://www.actualno.com/society/ekstremalen-indeks-za-pojaroopasnost-za-21-oblasti-news_809543.html", "text": "      Екстремален индекс за пожароопасност е в сила на места в 21 области на страната. Това сочи справка в сайта на Националния институт по метеорология и хидрология (НИМХ).      Индексът обхваща територии от областите София, София-град, Видин, Монтана, Враца, Плевен, Ловеч, Велико Търново, Русе, Силистра, Добрич, Варна, Бургас, Ямбол, Хасково, Сливен, Стара Загора, Пазарджик, Благоевград, Кюстендил и Перник.   Екстремалният индекс означава, че са възможни бързо разпространяващи се много силни пожари с въвличане на дървесните корони.\r\nМного голям индекс за пожароопасност има в други участъци от същите региони, както и в части от областите София, София - град, Перник, Плевен, Благоевград. Този индекс означава, че са възможни много силни пожари с частично или пълно въвличане на дървесните корони.   ", "date": "2019.08.28", "title": "Екстремален индекс за пожароопасност за 21 области "}
{"url": "https://www.actualno.com/sofia/incident-na-stochna-gara-s-cisterna-ochakvat-se-zadrystvanija-news_810567.html", "text": "      Разлив на течност, вероятно масло или мазут, от аварирала цистерна затруднява движението при Сточна гара в София, съобщиха БНТ и Нова телевизия.      Инцидентът с цистерната е станал през нощта. Затворен изцяло е булевард \"Данаил Николаев\" – от Сточна гара в посока \"Подуене\". Отворен е бул. \"Владимир Вазов\", отворена е и ул. \"Резбарска\". В момента върви почистване на пътното платно.\r\nСпоред кмета на София Йорданка Фандъкова на пътното платно са се излели 8 тона течност - обработено масло. \"Ще остане опесъчено\", предупреди тя, казвайки, че е имало няколко леки катастрофи. Фандъкова заяви и, че цистерната не е била обезопасена правилно, а не е катастрофирала.\r\nЗасега няма проблеми с движението на градския транспорт, но вероятно след около 30-тина минути ще има сериозни затруднения, макар че Фандъкова обеща скоро да бъде изцяло отворен и \"Данаил Николаев\".   ", "date": "2019.08.28", "title": "Инцидент на Сточна гара с цистерна, очакват се задръствания"}
{"url": "https://www.actualno.com/society/prognoza-za-vremeto-28-avgust-srjada-news_809405.html", "text": "      Днес отново ще бъде слънчево. Това съобщи за „Агенция Фокус\" дежурният синоптик Георги Цеков от Националния институт по метеорология и хидрология (НИМХ) . През деня ще духа слаб, в Източна България - до умерен, предимно източен вятър. След обяд ще е горещо с максимални температури между 30° и 35°, в крайните югозападни райони и малко по-високи. Над Черноморието ще е предимно слънчево. Ще духа умерен североизточен вятър. Максимални температури на въздуха: 27-30°. Температурата на морската вода е 26-27°. Вълнението на морето ще е 2-3 бала.      Над планините ще е предимно слънчево, след обяд с незначителна купеста облачност. Ще духа слаб до умерен изток-североизточен вятър. Максимална температура на височина 1200 метра около 25°, на 2000 метра – около 17°. През следващите три дни времето ще се задържи без съществена промяна - предимно слънчево, в следобедните часове в петък и събота с временни увеличения на облачността, но с много малка вероятност за превалявания. Ще остане горещо, с максимални температури над 30°, на места ще достигат 35°-36°. Вятърът от изток-североизток ще се запази, ще е слаб до умерен, в Източна България - по-често умерен и с него в събота температурите временно и слабо ще се понижат. ", "date": "2019.08.28", "title": "Прогноза за времето - 28 август (сряда)"}
{"url": "https://www.actualno.com/viewpoint/ednolichnata-vlast-nachin-na-upotreba-news_787460.html", "text": "      В последните седмици кипят различни идеи, свързани с държавното устройство, като се почне от това, че разделението на властите се оказа менте за \"десни екстремисти (Гeшeв) и се стигне до мажоритарни избори и по-малко депутати (Трифонов). Преди години пък постоянно някой биеше тъпана за свикване на Велико народно събрание и нова конституция, референдуми по всички въпроси, от атомни централи до образование и определени намаления в супермаркетите. Личи си, че са настанали разделни времена, които изискват радикални преобразувания - затова нека се включим с идеята за Единната власт.      Единната власт трябва да започне от избори, на които да се дадат две възможности на избирателите - те да гласуват за Единна власт или за Еднолична власт. На евентуалните плахи съображения, че става дума за едно и също, старателни политолози могат да обяснят, че Единната власт предполага единство на властта, докато Едноличната власт, противоположно на нея, предполага, от друга страна, за сметка на това, единство на властта. Така че всеки би могъл да избере между двете, тъй като гласуването, за да не стават сакатлъци и за да обхване целият народ, ще бъде задължително.\r\nЕдинната власт ще започва, разбира се, от премиер, който ще има само трима министри - министър на парламента, министър на справедливостта и министър на медиите. Всички те ще бъдат и вицепремиери и тяхната задача ще бъде правилно да пренасят в подопечното си звено мисълта и действията на премиера и да ги превръщат в парламентарен закон, съдебно действие и медийно разяснение.\r\nТе, за да не кажете, че става дума за нещо като тоталитаризъм - няма нищо такова - ще могат да се контролират едни други и ще имат пълна свобода на действие. Така например прокурорите ще могат да избират последователността на хората, които да се ударят и да ги пренареждат така, както е удобно, за да допринесат върху цялата система чрез своя свободен наказателен избор и представа за справедливост. Десните екстремисти в държавата са цели стотина души и само прокурорът ще може да реши кой кога да изгори, по собствена преценка и самостоятелна инициатива. Парламентът пък ще може да определи тавана, с който да се спонсорират партиите от определени обръчи от фирми и да кажем в един момент да отсече: не, не може безкрайни дарения, нека сложим лимит на даренията на партиите и те да бъдат до 4 милиарда. След няколко ловки изказвания в парламента ще се окаже, че това е максималната сума, от която насетне вече би могло да става дума за откровена корупция, а парламентът служи за това, за да я предотвратява - 4 милиарда дарения и нито стотинка повече. Медиите пък от своя страна ще имат право да изберат кой точно от единствената власт да интервюират и какъв точно неубоден въпрос да му зададат. Максимумът на неудобството се измерва с въпроса: \"Остава ли ви време за футбол\", на което човек от едноличната власт по правило отговаря, че не, не му остава и че не е почивал от 17 години и живее сам като куче в къщата си за гости, в която няма гости, тоест, краднатото от европейските фондове го е дарило единствено с повече самота и повече печал: той я трупа като Еклесиаст, но с леки добавки на трупания и в разплащателната си сметка.  Тук все още са валидни и съмненията, че например не виждаме никакъв опозиционен глас срещу едноличната власт. Това също е обмислено и при определени струпвания на гражданско недоволство би могло да се добави и министерство на опозицията. Министерството на опозицията е хем опозиция, хем е министерство, което на вашите възражения за демократичен оксиморон ние бихме могли да цитираме известни имена на протестъри от лятото на 2013-та, които по-късно станаха медийни съветници на вътрешни министри: тоест, дори в най-размирните времена, тези неща са ставали и няма причина да не продължат да не стават. Та министерството на опозицията ще има привилегията да организира протест срещу едноличната власт, за да обере спорадичните недоволства и обществен задух от едноличността на едноличната власт. Това ще служи за отпускане на клапана и няколко репортажа, които да бъдат старателно, за ваше ползване и телевизионно удобство, отразени подобаващо и шумно. От време на време различни хора ще бъдат командировани в министерството на опозицията, за да може да има ротационен принцип и евентуална мярка срещу тяхното медийно изтъркване, за да може всеки носител на промяната да излъчва свежест и готовност да променя из основи системата, която го е назначила. Тя ще се рестартира от време на време, за да изглежда малко по-нова и малко по-малко същата. Така биха могли да се сменят няколко поколения, сред които, ако имате късмета да попаднете, ще разказвате на следващите, които да не повторят вашите грешки. Те няма да ги повторят, разбира се.       ", "date": "2019.08.28", "title": "Едноличната власт - начин на употреба"}
{"url": "https://www.actualno.com/books/realna-jena-ot-xi-v-se-bori-za-lubov-i-shtastie-v-naj-znachimija-flamandski-roman-na-veka-news_808050.html", "text": "      Истинската история на една необикновена жена от XI век разказва най-големият съвременен фламандски писател Стефан Хертманс в романа „Вечно чужда“ (издание на „Персей“, превод Анета Данчева-Манолова). Той ни пренася от малко градче в Прованс до Кайро и поречието на Нил, за да разкаже за тази необикновена жена, бореща се за любовта си в свят на омраза и смърт. Вдъхновен от реални исторически факти и старинен ръкопис, авторът реконструира съдбата й, като хвърля мост между епохи и култури, отдалечени на хиляда години една от друга.      Прованс, Франция, XI век. Дъщерята на високопоставено християнско благородническо семейство напуска тайно дома си, за да последва млад евреин, в който е влюбена. Преследвани от рицари, разбойници по пътищата и от мъже, полакомени от обещаната от родителите й награда да я върнат обратно при семейството й, двамата преминават огромни разстояния, за да намерят накрая убежище в мирна еврейска общност в малко градче. Но щастието им е помрачено от кръстоносците на Първия кръстоносен поход, които ограбват и опожаряват всичко по пътя си, възползвайки се от папската благословия „Бог иска това“.   Необикновено ярка и жива, изпълнена с драматични обрати и съдбоносни решения, романтична с бушуващите чувства и страсти, мистериозна с легендите за изчезнали съкровища, жестока заради погромите и сблъсъка на религии, тази история звучи изключително актуално в нашия свят, опасяващ се от насилие и надигаща се нетърпимост към всичко чуждо.\r\nГероинята от „Вечно чужда” е смела млада жена с чиста душа, дръзнала заради забранена любов да захвърли целия си предишен живот и да поеме на необикновено пътешествие през цялата пъстра, красива и опасна действителност на средновековна Европа.  Със своите романи, есета и стихове Стефан Хертманс (р. 1951) е известен и високо ценен далеч извън пределите на Фландрия. Автор-ерудит, литературен естет, интелектуалец, мислител и изследовател, той пресъздава по виртуозен и достъпен за широки читателски кръгове начин реални исторически събития от края на XI век в романа си. Реконструира съдбата на героинята, тръгвайки по дирите й – от местни легенди за погром и скрито съкровище от незапомнени времена, през следите в стряскаща колекция от старинни еврейски документи. Именно в ръкопис от тази колекция ­- препоръчително писмо, написано от равин върху пергамент преди хиляда години, Стефан Хертманс открива следите на знатна християнска благородничка от единадесети век, която изоставя бляскавия си живот заради любовта си към еврейско момче. Той следва по стъпките тази жена, докато тя бяга със забранената си любов и предприема главозамайващо пътешествие, пълно с мъки и преследвания от всички и всичко. Хертманс основава сюжета на „Вечно чужда“ върху исторически факти, като пресъздава Средновековието с изключителен белетристичен талант. - Het belang van Limburg    - Humo     - de Standaard - de Tijd ", "date": "2019.08.28", "title": "Реална жена от XI в. се бори за любов и щастие в най-значимия фламандски роман на века"}
{"url": "https://www.actualno.com/europe/znamenit-kompozitor-i-semejstvoto-mu-zaginaha-v-samoletna-katastrofa-news_809918.html", "text": "      Британският композитор Джонатан Голдщайн и семейството му загинаха при самолетна катастрофа в Швейцария, предаде БГНЕС.      Джонатан Голдщайн, саксофонистката Хана Марчинович и седеммесечната им дъщеричка Саска са загинали при катастрофа с частен самолет в Алпите.   Голдщайн ръководи компания, специализирана в създаването на музика за телевизионни реклами, както и композирането на музика филми и театрални постановки, съобщи АФП.\r\nСамолетът е излетял от Западна Швейцария, като е пътувал за Западна Италия, но се е разбил в близост до границата.  Говорител на семейството каза: \"Всички сме опустошени от новината за смъртта на Джонатан, Хана и Саска. Ние ги обичахме толкова много. Те бяха толкова щастливи заедно и това е голяма загуба за нас.”\r\nГолдщайн започва като музикален директор и композитор за Royal Shakespeare Company и National Theatre, като работи върху продукции, включително „Отело” с участието на сър Иън МакКелън през 1989 г. След като работи като композитор и оркестратор за филми, телевизия и реклама, той създава музикалната група „Голдщайн“ през 2008 г. Издава дебютния си класически албум „Циклорама“ през 2013 г.   Започнато е разследване на причината за самолетната катастрофа.     ", "date": "2019.08.28", "title": "Знаменит композитор и семейството му загинаха в самолетна катастрофа "}
{"url": "https://www.actualno.com/europe/pojar-v-goljama-jilishtna-sgrada-v-moskva-naloji-evakuacija-news_809629.html", "text": "      В Москва избухна пожар в 24-етажна жилищна сграда, предаде БГНЕС.      Според версията до момента, причината са запалили се кабели, заради които се е наложила евакуация на жителите на сградата, намираща се на \"Каширское шосе\" в Москва. Информацията е от пресслужбата на централата на Министерството на извънредните ситуации на Русия.   \"В дом номер 94, сграда 1 на Каширско шосе, са се запалили кабели между 12 и 15 етаж. Хората от по-високите етажи са изведени по аварийно стълбище\", заяви говорител на агенцията пред РИА новости.\r\nДо момента няма съобщения за пострадали.   ", "date": "2019.08.28", "title": "Пожар в голяма жилищна сграда в Москва наложи евакуация"}
{"url": "https://www.actualno.com/sofia/v-jk-iztok-se-nalaga-spirane-na-vodopodavaneto-news_808168.html", "text": "      „Софийска вода” временно ще прекъсне водоснабдяването в някои части на столицата на 28 август, съобщиха от пресцентъра на дружеството.      На 28 август 2019 г. (сряда), във връзка с ремонт на уличен водопровод на ул. „Акад. Методи Попов“ жк. „Изток“, се налага спиране на водоподаването от 09.30 до 16.30 часа на клиентите на „Софийска вода”, живеещи в района на:   жк. „Изток“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Райко Алексиев“ ъгъла с ул. „Тарас Шевченко“.  На 28 август 2019 г. (сряда), във връзка с пресвързване на уличен водопровод на ул. „Киевска“ кв. „Овча купел“, се налага спиране на водоподаването от 08.00 до 20.00 часа на клиентите на „Софийска вода”, живеещи в района на:\r\nул. „Киевска“\r\nС понижено налягане на водата ще бъде районът между ул. „Народен герой“, река Владайска, ул. „Житница“, ул. „Земляне“, бул. „Президент Линкълн“, ул. „Кукуряк“, ул. „Иван Радоев“, ул. „Проф. Михайло Парашчук“       При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ ъгъла с ул. „Киевска“.\r\nНа 28 август 2019 г. (сряда), във връзка с подмяна на спирателен кран на ул. „Минзухар“ кв. „Лозенец“, се налага спиране на водоподаването от 09.30 до 19.30 часа на клиентите на „Софийска вода”, живеещи в района на:\r\nул. „Минзухар“\r\nул. „Плачковица“ от ул. „Кораб планина“ до ул. „Минзухар“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Минзухар“ ъгъла с ул. „Плачковица“.      Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . ", "date": "2019.08.28", "title": "В ж.к. \"Изток\" се налага спиране на водоподаването"}
{"url": "https://www.actualno.com/asia/isljamska-dyrjava-ubi-oficeri-na-hamas-v-gaza-ima-izvynredno-polojenie-news_810456.html", "text": "      Атентаторите-самоубийци, за които се смята, че са част от \"Ислямска държава\" (ИД), нападнаха два полицейски контролно-пропускателни пункта в Газа, убивайки трима палестински офицери, предаде BBC.      Атаките са след скорошна операция на \"Хамас\", която контролира Газа, срещу бойци, свързани с ИД. Един от атентаторите, извършили атаките, преди това е бил задържан, твърди BBC, предаде БГНЕС.   След атаките беше обявено извънредно положение.\r\nДвама полицаи са убити, а трети палестинец е ранен при първата бомба, която е избухнала от мотоциклет в близост до полицейски контролен пункт.  Втората експлозия, по-малко от час по-късно, е убила друг служител и е ранила няколко души на друг контролен пункт, съобщиха от палестинското вътрешно министерство.\r\nСилите за сигурност разположиха стотици военни по основните пътища в ивицата Газа след атаките.   \"Хамас\" се сблъсква с периодично вътрешно противопоставяне от по-твърди ислямистки бойци - включително тези, свързани с ИД - и наскоро освободи членове на екстремистки фракции като жест на добра воля.    \"Хамас\" иззе контрола над Газа от президента на Палестинската администрация Махмуд Абас по време на гражданска война през 2007 година. ", "date": "2019.08.28", "title": "\"Ислямска държава\" уби офицери на \"Хамас\" в Газа, има извънредно положение"}
{"url": "https://www.actualno.com/society/novini-ili-novini-kartinata-na-pechata-za-28-avgust-news_809363.html", "text": "               Новите статистически данни за туризма разбиват всякакви илюзии за успешен летен сезон. Напук на оптимизма на министър Николина Ангелкова гостуванията на чужденци у нас са намалели и през юли, показва информацията на НСИ. Подобни бяха данните и за юни. На фона на скъпотията, презастрояването и честите скандали с лошо обслужване не е чудно, че летовниците и екскурзиантите в България са с цели 6 процента по-малко от юли 2018 година. Много е показателно, че и все повече българи изневеряват на родните курорти и предпочитат да отдъхват в Турция и Гърция, пише изданието.     Близо 42 хил. са българите, получили право на пенсия от чужбина. Броят им е нараснал почти двойно за последните 4 години. Повечето от тях си гледат старините у нас, пише \"24 часа\". Отделно 9000 чужденци получават пенсиите си в България с посредничеството на НОИ, от тях 5426 са руснаци.    12 хил. наши пенсионери пък живеят зад границата и парите им се изплащат там. Българите получават пенсии от 40 държави. Най-често това са хора, работили в Германия, Испания и Италия.  Вестникът обръща внимание на производителите на мед, които искат субсидии заради по думите им \"обидно ниската цена на меда\". Друг акцент са предстоящите местни избори и по-конкретно новината, че в София изборните материали ще трябва да се приемат на три места.    Румъния прави верига за стоки от местни производители. Държавното агропредприятие Unirea планира да създаде национална мрежа от над 60 магазина за търговия на дребно на плодове и зеленчуци от местни производители, за да бъде конкурент на големите вериги, които са чужда собственост, пише порталът Ziarul Financiar, цитиран от в. \"Монитор\". ", "date": "2019.08.28", "title": "Новини или Novini – картината на печата за 28 август"}
{"url": "https://www.actualno.com/sofia/rumen-hristov-vajnoto-e-golemite-gradove-da-ostanat-s-desni-kmetove-news_810928.html", "text": "      \"Очакванията на избирателите са да се обедини десния вот. Успешна беше взаимната работа за европарламента, успяхме да вкараме евродепутат от СДС\", това коментира лидерът на сините Румен Христов в интервю за bTV по повод споразумението с ГЕРБ за взаимна подкрепа на тази есен.      Това е рамково споразумение, а не коалиционно, на много места ще имаме общ кандидат и общи листи, но на места ще има и отделни кандидати за кметове, обясни още Румен Христов. По думите му засега със сигурност има забрана кандидатите на СДС да се коалират с БСП и ДПС за местния вот.   Според него важното е големите градове да останат с десни кметове, в градове като Пловдив и София, вероятно няма да има кандидати на СДС.\r\nКъдето имаме изявени кандидати от двете партии, ще ги оставим да се състезават благородно, но имаме споразумение с ГЕРБ на втори тур да се подкрепяме, посочи още Румен Христов.  \"По-малкият играч има по-малко влияние, но смятам че СДС се държи достойно и има своята електорална подкрепа\", категоричен беше той и отбеляза, че СДС не е поемал ангажимент да не се регистрира в ЦИК за местните избори.\r\nНямам притеснение от проверка за финансирането на СДС , каза още Румен Христов.    ", "date": "2019.08.28", "title": "Румен Христов: Важното е големите градове да останат с десни кметове"}
{"url": "https://www.actualno.com/asia/pekin-syobshtenieto-za-puskaneto-na-kriptovaluta-e-dogadka-news_810806.html", "text": "      Народната банка на Китай определи като „неточни предположения” появилите се в медиите съобщения, че през ноември страната ще пусне своя криптовалута, предаде РИА Новости.      Заместник-ръководителят на департамента за клиринг на Централната банка Му Чанчун заяви, че Китай е „близо” до пускането на своя цифрова валута.   Според него, националната криптовалута ще замени паричния агрегат М0 (монети и банкноти) и ще бъде контролирана от Народната банка.\r\nСписание „Форбс” публикува информация, че пускането на китайската криптовалута може да бъде факт на 11 ноември, когато в Китай се отбелязва „Деня на ергена” и се извършват големи разпродажби в онлайн платформите, на първо място на сайта „Alibaba”. Според изданието, технологията, необходима за пускането на криптовалутата, е била готова още миналата година.  Финансовият анализатор Пол Шулте, който е работил в най-голямата китайска банка ICBC, заяви, че Централната банка ще пусне криптовалута в близките месеци.\r\nОчаква се тя да бъде получена едновременно от Народната банка на Китай, банка ICBC, Селскостопанската банка (Agricultural Bank of China, ABC), China Construction Bank (ССВ), компаниите „Alibaba” и „Tencent”, които притежават най-големите платформи за онлайн-обслужване, както и националната разплащателна система на Китай Union Pay. ", "date": "2019.08.28", "title": "Пекин: Съобщението за пускането на криптовалута е „догадка” "}
{"url": "https://www.actualno.com/asia/damask-otkriva-mejdunarodno-izlojenie-a-vashington-nedovolstva-news_810947.html", "text": "      Международно изложение с участието на различни държави ще бъде открито в Дамаск. Това става въпреки предупрежденията на САЩ за санкции срещу участниците в събитието, съобщава РИА Новости, цитирана от БГНЕС.      Международното изложение се провежда всяка година от 1954 г. до началото на сирийската криза през 2011 г. и се е превърнало в едно от най-мащабните прояви в Близкия Изток.   До момента е потвърдено участието на поне 38 страни, като първият ден е предвиден за посещения на официалните делегации.\r\nОбщата площ на павилионите е 100 000 квадратни метра, а заявилите участие фирми са 1500. Увеличил се е броят и на местните компании, което се възприема като признак за съживяването на сирийската икономика.  От името на закритото преди 7 години американско посолство в Сирия е публикувано предупреждение в социалните мрежи, според което „всеки, който има общо с режима на Асад и неговите партньори, рискува да попадне под ударите на санкциите на САЩ”. Участието на чуждестранни компании и бизнесмени е определено като „неприемливо”.\r\nЕдин от най-големите павилиони е иранският. Предвижда се в изложението да участват около 60 ирански компании. Успоредно с това ще се проведе заседание на съвместната иранско-сирийска търговска палата, учредена в началото на годината.   Неотдавна са били подписани споразумения с ирански бизнесмени за строителството на два завода в Сирия – за производство на детски млека и за лекарство против рак. Има планове за изграждане на завод за производство на зехтин и на други хранителни стоки, като детайлите ще бъдат обсъдени в хода на изложението.    За първи път след 2011 г. в изложението ще участват делегации от Оман, Обединените арабски емирства (ОАЕ) и Саудитска Арабия. Делегацията на ОАЕ наброява 40 души, а тази на Оман – 32-ма. Свои павилиони имат Абхазия, Армения, Алжир, Беларус, Северна Корея, Македония, ЮАР и други.\r\nОчаква се изложението да бъде посетено от група френски депутати, част от които са представители на фракцията на евроскептиците. В същото време няма да участва нито една френска компания заради санкциите срещу Сирия. ", "date": "2019.08.28", "title": "Дамаск открива международно изложение, а Вашингтон недоволства"}
{"url": "https://www.actualno.com/education/spored-grada-nedostig-i-napliv-za-uchiteli-news_809155.html", "text": "      20 дни преди началото на учебната година се търсят 1000 учители за цялата страна, 600 не достигат само в София.      Най-търсени са началните учители. Следват тези в детските градини, преподавателите по чужди езици - най-вече по английски, но има обявени места и за по-екзотични - китайски и японски, съобщава БНТ. Дефицитни са и учителите по математика и информационни технологии.   Стартовата заплата на учител е 920 лева, а средната за София - 1300 лева. А Бургаски училища предлагат и до 2000 лева на месец. От Министерството на образованието са категорични: свободните бройки ще бъдат попълнени навреме и няма да има класове без учител.\r\nНа този фон - рекорден интерес към учителската професия в Бургас - 48 души се борят за едно учителско място. Кандидатите се увеличават.  От Министерството на образованието казват, че проблем няма и учебната година ще започне спокойно.\r\n\"Това реално погледнато е една ситуация, която е системна. Всяко лято има подновяване на педагогическите екипи, има движение на педагогическите специалисти, защото колегите ми - особено в големите градове - имат възможност и за избор и при обявяването на свободни работни места съответно - те предприемат и такива стъпки\", каза  Ваня Кастрева - началник на РУО - София-град.   За да има повече млади преподаватели - стартира още една национална програма - \"Мотивирани учители\", която ще осигурява финансова подкрепа.    Много училища предлагат на учителите да работят на граждански договор или да преподават едва по няколко часа - липсата на щатно назначение и финансова сигурност при тези случаи обаче демотивира някои учители. ", "date": "2019.08.28", "title": "Според града - недостиг и наплив за учители"}
{"url": "https://www.actualno.com/burgas/policijata-v-burgas-razkri-publichen-dom-news_810907.html", "text": "      Акция на отдел „Криминална полиция” при ОДМВР Бургас и Специализирани полицейски сили е открила десет момичета в еротик-бар. Той се намира в центъра на курорта Слънчев бряг.      При проверката полицаите са установили, че жените са над 18 годишна възраст и са дошли в курорта от различни градове на страната. Някои от тях са подписали трудови договори, че работят като танцьорки в заведението. При проведените процесуално-следствени действия разследващите са констатирали, че основната цел на момичетата и заведението е да се предоставят сексуални услуги срещу заплащане.\r\nПолицаите са намерили помещения, които били оборудвани за тази цел.\r\nПо време на специализираната полицейска акция са установени и клиенти, ползващи сексуални услуги. Минималната сума за сексуална услуга е 100 лева, по данни на разследващите.  Полицията е задържала за едно денонощие 50 годишен мъж от Пловдив, който, според обясненията на потърпевшите от трафика, е съдържател на заведението и набира момичета, предоставящи сексуални услуги. По-късно срокът на задържането му е удължен на 72 часа. Задържана е и 33 годишна жена от Поморие, която официално е работила, като барман в заведението. Тя обаче, също се е занимавала с набиране и приемане на момичета за сексуални услуги. Работещите в еротик-бара момичета са разпитани пред съдия от Несебърския районен съд, като пострадали от трафик.\r\nНа 50 годишния пловдивчанин е повдигнато обвинение за трафик на хора по чл. 159 А ал. 2 т. 6 от НК. Той предвижда от 3 до 10 години лишаване от свобода и глоба в размер от 10 000 до 20 000 лева.     ", "date": "2019.08.28", "title": "Полицията в Бургас разкри публичен дом"}
{"url": "https://www.actualno.com/sofia/politicheskite-mnenija-za-i-protiv-maja-manolova-za-kmet-na-sofija-news_810872.html", "text": "      Очаквам Мая Манолова да се включи в кампанията, от известно време тя е в нескрита кампания. Като десен човек се радвам, че всеки път, когато на социалистите, те не печелят.\" Това каза политологът Георги Харизанов в коментар за предстоящата борба за в интервю за bTV.      Според Харизанов не трябва да се забравя, че Мая Манолова е избрана за \"изключително комфортната позиция\" омбудсман с подкрепата на ГЕРБ и на Реформаторския блок. Той напомни, че бившия депутат от БСП наричаше протестите срещу Пламен Орешарски \"форма на временна заетост\", както и че същата е получила най-много номинации за президент в БСП.   Според лидера на \"Движение\" 21 всички изброи са подли, но трябва да се направи пробив в мутренското статукво в София.\r\nПо думите ѝ Мая Манолова има шанс да направи този пробив и това ще е краят на ГЕРБ.  \"Бих заложила на Мая, защото в момента от наличните възможности това е възможността и смятам, че десните също трябва да дадат сериозно рамо. Нека да използват кандидата си на първи тур, но генералната задача трябва да бъде измитането на мутрите. Няма как да кажете, че служителите на бившата номенклатура са десни. Това, което се е натрупало в София - зависимости от поръчки трябва да бъде прекъснато, трябва да влязат нови хора.\", каза още Дончева. ", "date": "2019.08.28", "title": "Политическите мнения за и против Мая Манолова за кмет на София "}
{"url": "https://www.actualno.com/analysis/18-iznasilvanijata-se-ignorirat-kato-prestyplenija-v-cjal-svjat-news_811409.html", "text": "      Лауреатът на Нобелова награда за мир Денис Муквеге обвинява международната общност за това, че си затваря очите за проблема от световен мащаб - изнасилванията.  Днес той оперира жени, пострадали от в своята клиника. По думите му престъпниците стават все по-жестоки, а жертвите все по-млади, пише германското издание  Die Welt.      Според Муквеге изнасилванията са като оръжие за масово унищожение. По думите му те унищожат жертвите , морално и за дълго време разрушават социалните структури. Муквеге е считан за най-добрият специалист в света по травми и увреждания на гениталиите, отбелязва журналистката Мартина Майстер.   През 1999 година в Букава в Демократична република Конго той открива собствена клиника, болницата Панзи. От тогава екипът му е оперирал повече от 50 хил. жени.\r\n\"Когато започнах да работя жертвите бяха на възраст от 15 до 80  години, днес насилват бебета и увреждат половите им органи. Най-малкото дете, което съм оперирал беше на 6 месеца. Насилието е все по-зловещо и не познава граници\", казва Муквеге.  Работейки като хирург вече две десетилетия Муквете знае, че се извършват \"преднамерено, систематично, колективно и публично.\" Не е възможно да се изнасилят 300 жени от едно село без предварителен план.\r\nВ продължение на две десетилетия въоръжените групи на бойците създават хаос в Конго. Сексуалното насилие е част от тяхната стратегия, насочена към изтребването на села и на хората към бягство. Регионът е богат на полезни изкопаеми. Особено силно е търсенето на колтан, необходим за производството на мобилни телефони. в тази гнусна борба за ресурси женското тяло се превърна във военна цел.\r\nИ до днес липсва политическа воля от страна на международната общност, необходима да се спре насилието. Да се затварят очите пред тази драма означава да се поеме вината, казва Муквеге. По данни на благотворителни организации в страната са били изнасилени около 200 хил. жени.       Муквеге използва известността си, за да излиза пред ООН, представители на правителства на конгреси, за да говори дори с Папата и да привлича обществеността към драмата, която засята не само Конго, но и всички въоръжени конфликти - продължителното унищожение на етнически групи чрез сексуално насилие.\r\nПубличното изнасилване на жени води след себе си драматични последици. Мъжете се отказват от тях. Често те отиват в големите градове, където не могат да оцелеят сами. По този начин се разрушават социалните структури, намалява раждаемостта. Друг проблем са децата, заченати след изнасилване. Муквеге ги нарича \"истински бомби със отложено действие\", тъй като тези деца са без род. В Конго ги наричат \"змийски деца.\"\r\nКогато питат Муквеге как биват изнасилвани бебетата неговият глас става тих. По думите му в телата на децата вкарват пръчки, оръжие, понякога ножове или нагорещени предмети. Той разделя по категории - от повърхностни рани и наранявания на сфинктера до разкъсване на дъгласовото пространство, което разделя половите органи от червата.\r\n\"Често съм се питал как човешко същество е способно на такова насилие\", казва Муквеге. По думите му често медиците, видели много в практиката си, след преглед на изнасилено дете, имат нужда от психологическа помощ.\r\nДнес Муквеге успя да постигне това Международния съд по правата на човека да признава изнасилванията за военно престъпление. Но засега не е успял извършителите да се преследват и да бъдат наказани.       ", "date": "2019.08.28", "title": "(+18) Изнасилванията се игнорират като престъпления в цял свят"}
{"url": "https://www.actualno.com/europe/amerikanski-bombardirovachi-pak-otidoha-vyv-velikobritanija-zaradi-rusija-news_810454.html", "text": "      Три тежки стратегически американски стелт-бомбардировачи Northrop B-2А Spirit са на разположение на Кралските военновъздушни силина Великобритания за изпълнение на задачи в Европа и конкретно за симулация на ракетно-бомбови удари край границите на Русия, предава агенция EA Daily.      Spirit of Mississippi, Spirit of Georgia и Spirit of New York – това са имената на трите бомбардировача B-2A, които пристигнаха в британската база \"Феърфорд\", отбелязва руското издание \"Оперативная линия\", цитирано от Агенция \"Фокус\".   Съобщава се също, че преди това наетият от ВВС на САЩ B-747 Jumbo Jet е докарал във \"Феърфорд\" последната част от американския инженерно-технически състав на американската база \"Уайтман\" (от там са и стелт-бомбардировачите), тъй като самолетът B-2A е със скъпа и сложна поддръжка.\r\nОчаква се, че през тази седмица към трите B-2A във Великобритания ще бъдат разположени още не по-малко от два стратегически бомбардировача Boeing B-52H Stratofortress.  \"С оглед вече намиращият се там от 17 юни един B-52H с непълна техническа готовност, защото му бяха сменени закрепванията на два двигателя към равнината на крилото и бе извършена работа по замяна на изгорял двигател, броя на ударните сили на ВВС на САЩ, разположени във Великобритания ще възлиза на шест единици\", отбелязва \"Оперативная линия\".\r\nРуската агенция добавя, че от средата на август командването на ВВС на САЩ е пристъпило към практическа реализация на подготвителните мероприятия за поредно разполагане (започвайки от края на август) на стратегически бомбардировачи във Великобритания. B-2A в предназначен за пробиване на плътна противовъздушна отбрана и нанасяне на удар с конвенционално или ядрено оръжие.   По-рано EADaily многократно е съобщавала за полети през март до западните граници на Русия от разположените шест американски стратегически бомбардировачи Boeing B-52H Stratofortress в британската авиобаза \"Феърфорд\". B-52H достигна условните граници на изстрелванията, получи информация за потенциални цели, въведе съответните данни в прицелните комплекси (системи) на ракетите - и симулира условни изстрелвания върху тях. И тези цели бяха най-важните военни съоръжения на Русия - летища, командни пунктове, позиции за изстрелване на ракети и т.н., категорично гласи материалът.    Освен това редовните полети на B-52H край руските граници представляват своего рода отработване на излизане на границата на ракетен удар и нанасянето му извън зоната на идентифициране на радиолокационните средства на ПВО, както и извън пределите на бойния радиус на изтребителите от руските ПВО МиГ-31. Тогава командването на руските Военнокосмически сили (ВКС) прехвърли от авиобазата в Енгелс (Саратовска област) на едно от летищата зад полярния кръг четири стратегически ракетоносеца Ту-160 и един самолет за далечно радиолокационно идентифициране.\r\nВ началото на април американските бомбардировачи B-52H се върнаха от авиобазата \"Феърфорд\" у дома в \"Барксдейл\" (в южната част на САЩ). ", "date": "2019.08.28", "title": "Американски бомбардировачи пак отидоха във Великобритания - заради Русия"}
{"url": "https://www.actualno.com/europe/mejdunarodna-banda-za-nelegalen-trafik-na-migranti-zaloviha-v-slovenija-news_812046.html", "text": "      Словенската полиция съобщи, че в близост до Копар са арестувани три лица за нелегален трафик на 21 мигранти.      Те са били задържани по сигнал на граждани при транспортирането на мигрантите, съобщи Хина   Задържаните са граждани на Словения, Босна и Херцеговина и Румъния.\r\nЧужденците, които са влезли нелегално в Словения, са главно мигранти от Сирия, Турция и Афганистан и са открити близо до граничния град Козина.   ", "date": "2019.08.28", "title": "Международна банда за нелегален трафик на мигранти заловиха в Словения "}
{"url": "https://www.actualno.com/business/uspeshno-preminava-planovijat-godishen-remont-na-pyrvi-blok-na-tec-ej-i-es-gylybovo-news_812166.html", "text": "      В Първи блок на ТЕЦ „ЕЙ И ЕС Гълъбово“ успешно преминава плановият годишен ремонт. Ремонтните работи в най-модерната въглищна централа в България започнаха на 11 август 2019 г. Дейностите се извършват в срок. В рамките на ремонтната кампания се извършва профилактика на оборудването и системите на Първи блок за осигуряване на надеждната и безаварийна експлоатация през предстоящия есенно-зимен сезон. Очаква се ремонтът да приключи на 30 август 2019 г.   От 1 септември ремонтната кампания на ТЕЦ „ЕЙ И ЕС Гълъбово“ ще продължи с Втори блок. Мощността ще бъде изведена от експлоатация за периода до 28 септември 2019 г. Ремонтните дейности и на двата енергоблока са част от подготовката на ТЕЦ „ЕЙ И ЕС Гълъбово“ за зимния сезон. ТЕЦ „ЕЙ И ЕС Гълъбово“ е най-новата въглищна централа в България и осигурява около 10% от електричеството в страната.  Централата е в пълно съответствие с екологичните норми и условията на комплексното разрешително. Благодарение на технологичната си гъвкавост през миналата година централата е използвана 8200 часа в режим за първично регулиране, а средногодишната продължителност на работа във вторично регулиране е 13 700 часа. Това за пореден път показва ключовото значение, което ТЕЦ „ЕЙ И ЕС Гълъбово” има за енергийната система на страната. ЕЙ И ЕС присъства от 2001 г. в България и е най-големият инвеститор в енергийния сектор за последните 30 години с вложения, надхвърлящи 3,2 млрд. лева. ЕЙ И ЕС България е собственик на най-новата и модерна топлоелектрическа централа в Югоизточна Европа – ТЕЦ „ЕЙ И ЕС Гълъбово”, на Съоръжението за депониране на отпадъци от експлоатацията на централата край село Обручище, както и е мажоритарен собственик на ЕЙ И ЕС Гео Енерджи, която оперира най-големия в страната ветроенергиен парк – „Свети Никола”, край Каварна.\r\nЗа да научите повече, посетете . Последвайте ЕЙ И ЕС България във Facebook: и Youtube: .   Корпорацията ЕЙ И ЕС (NYSE:AES) е световна енергийна компания, която е включена в списъка Fortune 500. Ние осигуряваме достъпна и устойчива енергия в 14 страни чрез разнообразен портфейл от разпределителни компании, както и чрез топлоелектрически централи и проекти за възобновяеми енергийни източници. Нашите служители са отдадени на идеята да постигат високи оперативни резултати и да отговарят на променящите се нужди от енергия в света.\r\nЗа да научите повече, посетете . Последвайте ЕЙ И ЕС в Twitter тук: . ", "date": "2019.08.28", "title": "Успешно преминава плановият годишен ремонт на Първи блок на ТЕЦ „ЕЙ И ЕС Гълъбово“ "}
{"url": "https://www.actualno.com/america/puerto-riko-e-v-izvynredno-polojenie-news_810538.html", "text": "      Президентът на САЩ Доналд Тръмп обяви извънредно положение в Пуерто Рико заради наближаващата буря „Дориан”, съобщи РИА Новости.      \"Днес президентът Доналд Тръмп обяви, че в е обявена извънредна ситуация и нареди федерална помощ за укрепване на общността и усилията за реагиране при извънредни ситуации, причинени от тропическата буря „Дориан” на 26 август\" , се казва в официално съобщение, допълва БГНЕС.   По-рано губернаторът на контролирания от САЩ Пуерто Рико Ванда Васкес Гарсед обяви официално въвеждането на извънредното положение на острова. ", "date": "2019.08.28", "title": "Пуерто Рико е в извънредно положение "}
{"url": "https://www.actualno.com/celebrate/sv-prepodobni-mojsej-murin-news_629963.html", "text": "      Животът на преподобни Мойсей Мурин (египтянин), който отначало бил разбойник, а после просиял с добродетели в Скитската пустиня (Египет), ни дава висок пример на Божието милосърдие.      През ІV в. живял в Египет един разбойник Мойсей, който със своите злодеяния всявал ужас в цялата страна. Родом етиопянин (абисинец), в ранната си младост бил роб при един знатен човек, който го бил изгонил от своя дом заради лошото му поведение. Мойсей не пожелал да си изкарва прехраната с честен труд, а се събрал с група разбойници. Неговият викос ръст, необикновено сила, смелост и безстрашие му спечелили скоро уважението на разбойниците и той им станал главатар. Не знаел ни страх, ни жалост. Бил готов на всичко, за да отмъсти на врага или да извърши замислено злодеяние. Веднъж поискал да отмъсти на един беден овчар, задето кучетата на тоя овчар му попречили на една работа. Като узнал, че овчарят пасе стадото си на другата страна на река Нил, той решил да го убие. По това време Нил бил в пълен разлив, обаче явната опастност не задържала отмъстителния Мойсей. Той се съблякъл, превързал дрехата си на главата, взел ножа си в зъбите и преплувал реката. Овчарят го видял отдалеч и се скрил. Мойсей убил четири от най-добрите му овни и като ги вързал за себе си, преплувал обратно реката. Яли и пили всички разбойници.\r\nДълго Мойсей злодействал и всявал страх в цялата околност. Но Господ, Който не желае гибелта на грешника, в Своята милост му пратил светла минута на покаяние. Злодеят веднага разбрал колко е грешен пред Бога. В душата му се пробудило чувство на дълбоко разкаяние. Мойсей напуснал другарите си и проливайки сълзи на съкрушение, се затекъл в монашеската обител гдето изповядал греховете си и молил братята да го приемат в числото на иноците. Те дълго не се съгласявали, понеже знаели неговия грешен живот. Но Мойсей не мръднал от манастирските врати и не преставал да се моли и плаче. Най-после игуменът повярвал на искреното му разкаяние, приел го, но му наложил строго послушание. Мойсей тогава бил на около 30 години. Той напълно се покорил на волята на своя наставник. Хранел се с хляб и вода, прекарвал цели нощи в молитва, със смирение изпълнявал всичко, що му заповядали, и непрестанно проливал сълзи за предишния си живот.\r\nСлед известно време манастирският игумен му позволил да живее отделно в отшелническа килия в пустинята. Там веднъж го нападнали четирима разбойници. Мойсей ги надвил, като ги вързал, довел ги при игумена и му казал: \"Ето, тия четирима разбойници ме нападнаха. Аз ги вързах, но не на мене се пада да ги наказвам. Какво ще заповядаш да правя с тях?”  - Пусни ги! – казал игуменът. – Ние не трябва да убиваме никого.\r\nРазбойниците останали много учудени от такова милосърдие. И когато узнали, че този, който ги е вързал, е чутовният Мойсей, сами дошли в сърдечно умиление и се разкаяли. Те оставили разбойничеството и постъпили в манастир.\r\nТежки били първите години пустинен живот за Моесей. Нему се случвало да издържи силна вътрешна борба. Спомените за предишния свободен и грешен живот смущавали душата му. Често се явявало в него почти непреодолимо желание да остави пустинята и да се върне на предишната си дейност. Със сълзи падал Мойсей на колене, молейки Господ да му дарува Своята помощ. \"Не падай духом! – казал му един от подвижниците. – Това се още следи от твоя греховен живот.” И Мойсей засилвал поста. Цял ден стоял на молитва. Но някога и насън го мъчели спомените от предишния живот. Тогава той решил да победи съня чрез постоянни трудове и молитва. По цели нощи се молел Богу и обхождал килиите на подвижниците, на които носел вода от далечно място. След много тежки години на изпитание и борба Господ пратил на подвижника по-спокойно състояние на духа. Пламенно благодарил Мойсей на Господа за такава милост. Намирайки утеха и сила в молитвата, той смирено съзнавал своята немощ. Мойсей разбирал вече, че Бог, по Своята милост, му дарува разкаяние и обръщане към доброто. Веднъж един брат го запитал:    - Що помага на човека във всеки негов труд?\r\n- Един Бог му помага – отговорил Мойсей. – Бог ни е прибежище и сила, бърз помощник в беди.\r\n- В такъв случай за какво са постите и бденията? – запитал братът.\r\n- Това смирява душата – отговорил Мойсей. – Защото е писано: Погледни моето страдание и меото безсилие и прости всичките ми грехове. Ако душата принесе тия плодове, Бог за това ще прояви към нея Своето милосърдие.\r\nСветият живот на Мойсей го прославил. Веднъж управителят на областта пристигнал в Скитската пустиня нарочно, за да види покаялия се разбойник. Мойсей узнал за това, оставил килията си, за да се скрие, но случайно срещнал управителя, който го запитал:   - Къде е килията а отец Мойсей?\r\n- Защо ти е той? – запитал на свой ред Мойсей. – Той е човек недостоен и глупав.\r\n Управителят се почудил. Той дошъл в манастира и казал на иноците това, което чул за Мойсей. Иноците се огорчили, защото всички дълбоко уважавали подвижника.\r\n- Какъв бе инокът, когото ти срещна? – запитали те управителя.   - Висок ръст, с черно лице, във вехта дреха – отговорил управителят.\r\n- Та това е бил сам Мойсей. Той избягва човешка слава и не желае да го хвалят и превъзнасят – казали иноците.\r\nДокато скитските иноци се чудели на строгия и свет живот на Мойсей, той сам продължавал да пази дълбоко смирение, скърбял за греховете си, считайки се недостоен за Божията милост. Ръкоположили го за свещеник. Когато при ръкоположението го облекли в бяла дреха, епископът казал:\r\n- Ето, Моисее, ти сега цял стана бял!\r\n- Владико, отвън аз съм такъв. Дай Боже да бъда такъв и отвътре – отговорил смиреният подвижник.   Епископът пожелал да го изпита, затова заповядал на църковните служители да го изгонят от олтара. \"Вън от олтара, чернокожи негре!” – му рекли. Мойсей приел това оскърбление с най-голямо смирение и безропотно се оттеглил. \"Добре постъпиха с тебе! Щом не си човек, защо се намираш в събранието на човеци?” – си казал Мойсей.\r\nГоспод прославил подвижника чрез дарове на Своята благодат. Много ученици се събрали около него. Той ги наставлявал с любов и им внушавал преди всичко да бъдат смирени и снизходителни към ближните. \"Пръв наш дълг е да не осъждаме ближния” – казал той. \"Който чувства тежестта на греховете си, той не гледа греховете на ближния”. \"Не прави никому зло и против никого не мисли зло в сърцето си”. \"Не презирай тогова, който върши зло, не общувай с човек, който вреди на своя ближен, и не се радвай с оногова, който прави зло другиму. Не укорявай никого, но казвай: Бог знае всекиго! Не се съгласявай с клеветника, не се забавлявай с неговото злоречие, но и не питай омраза към оногова, който хули ближния! Ето що значи да не осъждаме, според Писанието: Не съдете, за да не бъдете съдени!”\r\nМойсей сам давал пример за това, на което поучавал. Винаги помнел собствените си грехове, не осъждал никого и горещата любов към ближните била негова главна добродетел. Той ласкаво и приветливо приемал идващите при него и охотно беседвал с тях за божествени неща. Сам спазвал най-строг пост, но радушно угощавал посетителите си. Веднъж било определено в скитската пустиня да се пости цяла седмица – да се яде само сух хляб. В това време при Мойсей дошли братя от Египет. За да ги угости, той приготвил вариво, от което сам ял с тях, смятайки това дело на братска християнска любов. Някои братя видели, че от килията му излиза дим, и казали на игумена, че Мойсей престъпил заповедта. \"Когато той в събота дойде в събранието на братята, ще го изоблича” – казал игуменът. Но когато Мойсей влязъл в църква, игуменът му казал: \"Отче Моисее, ти си нарушил човешката заповед, но си изпълнил Божията заповед.”\r\nКато станал на 75 години, Мойсей предузнал времето и начина на своята смърт. Веднъж той казал на учениците: \"бягайте оттук и се скрийте, защото днес ще ни нападнат варвари!”\r\n- А ти, свети отче, няма ли да се скриеш с нас? – казали учениците.   - Не – отговорил Мойсей, - аз съм твърде стар. А към мене трябва да се изпълнят думите: Които са залавят за нож, от нож ще погинат.\r\n- И ние няма да бягаме, а ще умрем с тебе – казали учениците.\r\nНо Мойсей ги убедил най-после да се скрият. Само 7 ученици останали с него, като желаели да споделят неговата участ. А когато, наистина, варварите нападнали, то един от останалите ученици побягнал и се скрил. Варварите убили преподобни Мойсей и шестимата негови ученици.\r\nТъй свършил живот си тоя свет подвижник, като чрез искрено разкаяние, усърдна молитва, непрестанни трудове, любов към ближния и мъченическа кончина загладил предишните си престъпления.  ", "date": "2019.08.28", "title": "Св. преподобни Мойсей Мурин"}
{"url": "https://www.actualno.com/america/uolstrijt-potyva-a-strahyt-ot-recesija-raste-news_812156.html", "text": "      Уолстрийт потъна при отварянето си днес, когато доходността на американските облигации спадна още повече, подхранвайки страховете от рецесия,      Същевременно британският премиер замрази парламента, като направи хаотичния Brexit по-вероятен и потопи лирата.   За около пет минути референтният Dow Jones Industrial Average се понижи с 0,3 процента до 25 689,00.\r\nS&P 500 загуби 0,4 процента до 2 857,87, а технологичният Nasdaq спадна с 0,7 процента до 7,775.89.   ", "date": "2019.08.28", "title": "Уолстрийт потъва, а страхът от рецесия расте "}
{"url": "https://www.actualno.com/crime/stana-jasno-koi-sa-ubitite-kraj-negovan-myjyt-e-izvestno-ime-ot-sporta-news_812044.html", "text": "      Изяснена е самоличността на двамата убити, открити във водоема до с. Негован преди 10 дни.      МВР провежда от вчера операция по изясняване и събиране на доказателства по случая в апартамент на столичния бул. „Витоша“, където се предполага, че на семейни начала са живели .   Съседи споделиха пред БНР, че мъжът е известно име от миналото в спортните ни среди. Той е бил част от националния отбор по един от олимпийските спортове.\r\nРадиото цитира източници на \"Хоризонт\", че намереният мъж се казва Йордан Атанасов - бивш треньор по борба, който е работил както в български отбори, така и в Саудитска Арабия. Другата жертва е неговата приятелка.  По непотвърдена информация е установена и самоличността на извършителите на тежкото престъпление.\r\nПолицията официално не дава подробности по случая. Работата на разследващите продължава.    ", "date": "2019.08.28", "title": "Стана ясно кои са убитите край Негован, мъжът е известно име от спорта"}
{"url": "https://www.actualno.com/europe/vulkanyt-stromboli-v-italija-se-aktivizira-video-news_812076.html", "text": "      Вулканът Стромболи на едноименния италиански остров на север от Сицилия се активизира, съобщава Националният институт по геофизика и вулканология на Италия.      Новото изригване на вулкана е било съпроводено с изхвърляне на големи количества пепел, пясък и вулканични материали. Учените са регистрирали и „взрив с висока интензивност”, който е предизвикал сеизмични реакции.\r\nЗасега не се съобщава за жертви и разрушения. По склоновете на вулкана са избухнали силни пожари, с които пожарникарите се опитват да се преборят, предаде БГНЕС.\r\nВулканът е предизвикал паника сред туристите на острова. Когато върху главите на хората се посипали пепел и малки камъни, те побързали да се скрият в църквата „Сан Винченцо”. Местните жители реагирали значително по-спокойно, тъй като вече били свикнали с активността на вулкана.    Последното изригване на Стромболи беше на 3 юли, когато загина член на екскурзионната група, намираща се в непосредствена близост до вулкана.\r\nПреди дни директорът на центъра за наблюдение в Сицилия предупреди, че Стромболи е в състояние на явна нестабилност и подчерта, че не може да се предскаже точното време на изригване на вулкана.    Вулканът Стромболи е активен през последните 20 хиляди години. Той е известен с това, че неговите неголеми изригвания може да се наблюдават от близките острови. Висок е 926 метра и се извисява на 2 км над морското дъно. Има три активни кратера, а изтичането на лава е сравнително рядко явление. ", "date": "2019.08.28", "title": "Вулканът Стромболи в Италия се активизира (ВИДЕО)"}
{"url": "https://www.actualno.com/politics/ursula-fon-der-lajen-na-poseshtenie-u-nas-news_812135.html", "text": "      Министър-председателят Бойко Борисов ще се срещне с новоизбрания председател на Европейската комисия Урсула фон дер Лайен, която ще бъде на посещение в България. В рамките на работната им среща в Министерския съвет двамата ще обсъдят различни теми от европейския дневен ред и от световната политика, съобщиха от правителствената пресслужба.      Посещението, което ще се състои на 29 август, четвъртък, е част от консултациите, които Урсула фон дер Лайен провежда с лидерите на държавите членки на ЕС преди представянето на пълния състав на новата Комисия за одобрение пред Европейския парламент.    ", "date": "2019.08.28", "title": "Урсула фон дер Лайен на посещение у нас "}
