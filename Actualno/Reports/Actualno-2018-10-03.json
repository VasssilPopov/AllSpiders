{"url": "https://www.actualno.com/burgas/rok-shou-v-burgas-news_697894.html", "text": "  Остават само два дни до началото на тазгодишното издание на Фестивала на рибата и бирата в Бургас, който ще се проведе от 5-ти до 7-ми октомври на площад \"Тройката\". За настроението и празничната атмосфера ще се погрижат музикантите от най-култовите български рок банди - \"Щурците\", \"Тангра\", \"Сигнал\" и \"Диана Експрес\".     Програмата на кулинарния фест предлага на бургазлии и гости на града да се насладят на невероятни рибни ястия, приготвени от най-добрите майстори и за първи път впечатляващ гурме щанд с Камелия Воче. Уникална селекция на най-добрите вина от цял свят, над 10 от най-популярните рецепти за греяно вино и Сангрия по рецепта на шеф Петров са само част от изненадите, които ви очакват.   Мини лунапарк с огромни стрелбища, томболи и сладки изкушения ще радват най-малките гости на събитието.\r\nВ комбинация с кулинарните изкушения и ароматните вина за доброто ви настроение ще се погрижат и едни от любимите гласове на българската рок сцена. В петък от 19.00 часа фестивалът ще открият Валди Тотев с вечните хитове на \" Щурците\" и бандата на Фънки и Стенли, в събота на сцената ще бъдат изпяти едни от любимите песни на българската естрада от дует \" Шик\" и Илия Ангелов от \"Диана Експрес\", а рок динозаврите от \"Сигнал\" ще зарадват своите фенове в неделя.  Всеки ден на сцената на Фестивала на рибата и виното ще се изявяват и самодейни таланти от град Бургас.   Посетителите ще могат да се забавляват с дневните турнири по белот и по табла, а също и да научат интересни факти в т.нар. \"училище за вино\", където всеки ден ще има събеседване и открити уроци по винарство с най-добрите сомелиери, а в събота на 06.10 от 12:00 часа  най-добрият хоби готвач Станислав Райчев ще направи открит урок по готвене на рибни вкусотии.\r\nВ неделния ден преди обяд ще има конкурс за снимка с най-голям морски улов, а за победителят ще има и голяма награда.    ", "date": "2018.10.03", "title": "Рок шоу в Бургас"}
{"url": "https://www.actualno.com/crime/kola-padna-v-perlovskata-reka-v-sofija-news_697907.html", "text": "        В инцидента са участвали две коли, които са се движели по бул. „Владимир Вазов” в посока кв. „Левски”. Шофьорът на единия автомобил решил в последния момент да направи ляв завой и засякъл другата кола, съобщи Нова телевизия.   Вследствие на удара тя е паднала в Перловската река. При инцидента няма пострадали. И на двамата шофьори са взети проби за алкохол. Те са отрицателни.", "date": "2018.10.03", "title": "Кола падна в Перловската река в София"}
{"url": "https://www.actualno.com/analysis/shte-se-otkaje-li-rusija-ot-dolara-news_697817.html", "text": "  Руското правителство обяви, че работи върху план за дедоларизация на икономиката на Русия в размер на 1,6 трилиона долара и отказ от най-големите отрасли в промишлеността от сделки в американска валута.     Сенатът на САЩ разглежда предложения, насочени към въвеждането на антируски санкции заради намесата в американските избори и международна агресия. Тези санкции биха „отрязали” най-големите руски банки от долара и биха лишили Москва от достъп до възможността за получаването на външни заеми. Това пише в свой анализ Financial Times.   Санкциите на САЩ фактически забраниха на руската отбранителна промишлена и редица големи корпорации да използват долара, а така също рядко съкратиха способността на големи нефтени и газови играчи на страната да взимат заеми в долари. \r\nПланът на председателя на руската банка ВТБ Андрей Костин по конвертирането на доларовите сметки от банки и компании в друга валута получи подкрепа от министерство на финансите, Централната банка,  и както твърди самият Костин  - на Владимир Путин.  Освен това Кремъл се стреми да сключи сделки с големи търговски партньори за използването на руската рубла за внос и износ. Тази идея получи одобрение в такива страни, като Китай и Турция, които са в напрегнати отношения със САЩ.\r\n\"Все повече страни, не само на Изток, но и в Европа, започват да се замислт за това как да минимизират зависимостта от американския долар.\", заяви говорителят на руския президент Дмитрий Песков. \"Те изведнъж разбират, че а) това е възмжно, б) това трябва да се направи и в) може да се спасите, ако го направите по-рано\", допълни още той.   Но риториката е по-лесна от реалността. Русия в значителна степен зависи от износа на суровини и енергоносители - пазари, на които доларът е предпочитана валута. И едва ли Кремъл ще убеди западните си партньори да използват рубли.    Ще съумее ли Русия наистина да се откаже от долара? Анализаторите са на различно мнение по въпроса затова до колко болезнени бяха четирите години санкции за руската икономика, но тяхното влияние върху валутните пазари и пазара на облигации беше значително. \r\nСлед като през април министерството на финансите в САЩ обяви своите най-решителни мерки, които \"отрязаха\" големите предприятия, в това число и алуминиевата промишленост на Русия от долара и от бизнеса в САЩ, рублата падна на 18% към американската валута.\r\nЗаплахите от страна на Вашингтон да разпространи аналогични ограничения за държавните банки на страната и да забрани закупуването на руския дълг също предизвикаха разпродажба на руски облигации за 7,5 милиарда долара.   Русия е е най-големият износител, с положително салдо в размер на 115 милиарда долара годишно за 2017 година. Руските метали, зърно, нефт и газ се използват в цял свят и са търсени на Запад, независимо от влошаването на отношенията с много от западните държави.\r\nРазширяването на търговията между Русия и Китай и други азиатски партньори през последните години помогна да се съкрати общото вложение на долара във валутните разчети, но през миналата година на долара се падаха 68% от разчетите.   \"Подкрепям насоката по увеличаването на разчетите в национална валута, но безусловно това трябва да бъде съобразено с икономическата целесъобразност\", каза председателят на Централната банка на Русия Елвира Набиулина.", "date": "2018.10.03", "title": "Ще се откаже ли Русия от долара?"}
{"url": "https://www.actualno.com/curious/dneven-horoskop-za-4-oktomvri-news_697910.html", "text": "        Денят обещава сбъдването на мечтания. Някои от тях дори сте забравили. Може да се почувствате като в сън, но най-вероятно ще осъзнаете, че вече не желаете това и сте преминали на едно друго ниво През този ден е добре да се обърнете към специалист ако имате желание да промените нещо във външността ви и особено ако по лицето. Не си правете експерименти, няма да може да предвидите резултатите.   Ако искате да излезете чисти от дадена ситуация имате два варианта: 1. Да не участвате в нея 2. Да бъдете напълно искрени и открити. В противен случай последиците може да се обърнат срещу вас.     Днес ще ви се наложи да вземете решение. Не отлагайте процеса. Колкото по-бързо действате толкова по-правилни ще са постъпките ви. За облекчението да не говорим. Денят ще ви срещне със стар приятел. От него може да дойде изненадващо разрешение на въпрос, който спешно трябва да решите. Ще се убедите, че за всичко си има причина. За абсолютно всичко, което се случва има причина, така че не се притеснявайте от събитията, които стават около вас. Колкото и да ви е трудно може да се справите с всичко и скоро ще разберете, че е било за добро.   Сега е моментът да видите кои граници може да преминете. Имате нужда от повече свобода и забавления. Не си отказвайте в нищо, което ще разшири хоризонтите ви и ще ви предостави повече възможности да попаднете в нови ситуации. Сега може да си позволите повече, отколкото през последните дни. Достатъчно се ограничавахте. Настъпва време за изпълняване на желания. Не се питайте дори за миг дали го заслужавате и грабете смело.    Днес ще ви се наложи да вземете решение. Не отлагайте процеса. Колкото по-бързо действате толкова по-правилни ще са постъпките ви. За облекчението да не говорим. Днес не разгласявайте желанията си, колкото и да ви се иска. Пазете ги дори от ушите на най-близките ви. Възможно е на другия ден да сте на противоположното мнение и да се наложи да обяснявате защо е така.    За някои болежки е необходимо повече време и забрава, за да минат. Не се насилвайте. Бързата замяна едва ли ще подейства така, както го планирате, дори може да задълбочи нещата. През този ден бъдете сигурни, че в мнението ви ще се вслушват мнозина. Това освен удоволствие ще ви донесе и голяма доза отговорност. Не забравяйте за тази част от нещата и подбирайте по-добре думите си.", "date": "2018.10.03", "title": "Дневен хороскоп за 4 октомври"}
{"url": "https://www.actualno.com/europe/litva-zabrani-polzvaneto-na-telefoni-po-ulicite-news_697912.html", "text": "        \"Пешеходците не трябва да използват мобилни устройства, излизайки на улицата\", каза министърът на транспорта Рокас Масиулис на среща на кабинета, която се излъчи на живо.   Стартираща следващия месец, забраната за ходене по улицата, докато говорят или проверяват телефона си , може да струва на литовците глоба до 40 евро, предаде АФП.\r\nХонолулу въведе подобен закон миналата година, въпреки че столицата на Хавайските острови забрани само гледане в мобилното устройство на улицата, а не говоренето по телефона.  Миналата година 68 пешеходци са били от автомобили или мотоциклети в Литва, член на еврозоната с 2,8 милиона души.   Смъртността на литовските пешеходци е третата по големина в Европейския съюз след Румъния и Латвия, според последните официални данни.", "date": "2018.10.03", "title": "Литва забрани ползването на телефони по улиците"}
{"url": "https://www.actualno.com/crime/stajko-sinyt-na-minu-stajkov-se-izdirva-i-ot-interpol-news_697906.html", "text": "        Стайко Стайков е в неизвестност от 5 септември, когато 10-ина лица бяха задържани при акцията на Специализираната прокуратура в офисите на „Винпром Карнобат“ ООД, „Сис Индустрийс“ ООД и „Топаз Мел“ ООД.   Миню Стайков беше задържан по подозрение, че е част от престъпна група за данъчни измами, пране на пари, съхранение и продажба на акцизни стоки без бандерол. За участие в групата бяха обвинени още неговият син Стайко, Иван Димитров - син на кмета на Карнобат и братът на съпругата на Миню Стайков.", "date": "2018.10.03", "title": "Стайко, синът на Миню Стайков, се издирва и от Интерпол"}
{"url": "https://www.actualno.com/society/novinite-naj-vajnoto-za-denja-3-oktomvri-news_697899.html", "text": "  Редакционният екип на ви представя най-важните новини за изминалия ден, 3 октомври.      Прокуратурата постигна нови висоти в мотаенето на разследването на инцидента с моторна шейна, при който на 2 февруари загина 4-годишният син на тогавашния министър на транспорта Ивайло Московски. Вчера стана ясно, че делото е прехвърлено на друга прокуратура с абсурдното обяснение, че държавното обвинение чак на осмия месец се сетило, че министрите всъщност трябва да се разследват от Софийската градска прокуратура. Досега делото бе под надзора на Софийската окръжна прокуратура, тъй като детето загина в Боровец, който попада в района ѝ.   Парите, събрани в Сребърния фонд, ще продължат да си стоят на депозит в БНБ, без да носят никаква печалба от инвестиции. Това реши правителството на днешното си редовно заседание (3 октомври), с приемането на Дългосрочната инвестиционна политика на Държавния фонд за гарантиране устойчивост на държавната пенсионна система (т.нар. \"Сребърен фонд\") и Средносрочната стратегия за инвестиране на средствата на Фонда за периода 2019-2021 година. Съветът за сигурност на ООН нито ще решава, нито ще обсъжда Договора от Преспа, а само ще бъде информиран. Това се казва в позиция на Македонското външно министерство.     В познат и в България стил, румънският премиер Виорика Дънчила разкритикува Механизма за сътрудничество и проверка (МСП), който Европейската комисия наложи като на Румъния, така и на България – заради явното изоставане що се отнася до правосъдието и съдебната реформа. Правителството е разрешило на Държавна агенция \"Технически операции\" (ДАТО) да изхарчи допълнителни 3.1 млн. лв. до края на годината за осигуряване на дейността по прилагане на специални разузнавателни средства и технологични иновации. Това се разбира от решение на кабинета на днешното заседание.    Международните поддръжници на договора за името са крайно разочаровани от недобрия резултат в това прилагане на демократичните принципи в Македония, но продължават да подкрепят Заев във всички решения, които ще вземе за в бъдеще. В Гърция удара по договора (в страната учудващо не е насрочен референдум по въпроса – бел. ред.) заплашва да занули единственото значително постижение на премиера Алексис Ципрас, след като дойде на власт през 2015 година – споразумение, което не се приема от огромна част от обществото и опозицията – и това може да доведе до предсрочни избори. \"Северна Македония няма да я бъде и нека ние да инициираме страната да бъде приета в ЕС и НАТО с името Република Македония, с което сме я признали от самото начало.\" Това каза Георги Първанов в интервю за bTV. Мъж е в тежко състояние, след като парче от фасада на поликлиника в Казанлък се откърти. Вследствие на травмите той е с комоцио и счупен крак. Печален е изводът за нас от европейската класация на страните, в които хората продължават да учат цял живот. На предпоследно място сме. Това стана ясно днес от Валентина Дейкова, национален координатор на европейската програма за учене на възрастни, а поводът е Национална среща на всички заети в програмата в Пловдив, предаде БГНЕС.", "date": "2018.10.03", "title": "Новините: Най-важното за деня, 3 октомври"}
{"url": "https://www.actualno.com/curious/ograbiha-kyshtata-na-riana-news_697908.html", "text": "   Служителите на реда незабавно са пристигнали на мястото на събитието и са започнали разследване.     В покрайнините на Холивуд Хил, където се намира къщата й, оценена на 7 млн. долара, настъпил всеобщ хаос. Полицейските автомобили заградили целия регион, за да могат незабавно да намерят извършителите на обира.   Трима души са заподозрени, че са влезли с взлом в къщата, при което са се включили звукова и светлинна аларма.\r\nПолицията съобщи, че тримата заподозрени са пристигнали с автомобил, двигателят на който е работил, докато е извършван обира. Все още не е известно какво са откраднали, съобщават чуждестранни медии.  Екипът на Риана отказа да коментира инцидента, но за щастие попдивата не е била вкъщи по време на грабежа.", "date": "2018.10.03", "title": "Ограбиха къщата на Риана"}
{"url": "https://www.actualno.com/crime/vse-oshte-njama-zadyrjani-za-snoshtnata-strelba-v-sofija-news_697913.html", "text": "   Стрелбата става на метри от жилищни блокове, както и до пицария и фитнес, които все още са били пълни с клиенти.     Един от ранените влиза в заведението, за да търси помощ. Сяда на маса, на която се намира по това време Миглена Александрова от „Атака”.\r\n„Беше уцелен в двете ръце. Човекът беше в съзнание, беше много уплашен. Нямаше много кръв, виждаха се дупки по него. Видяхме един човек със скиорска маска, който тичаше”, разказа тя.\r\nДругият ранен стига до близкия фитнес, а охранител му се притичва на помощ. Спомня си, че преди да чуе изстрелите, видял от мястото да се оттегля черен джип.     „Само вика: „Тия ме застреляха”. Падна и каза: „Умирам”. Докато дойде линейката, ние го превързахме. Като го вдигнахме към линейката, само помоли да си вземе кучето”, посочи охранителят, станал свидетел на инцидента.\r\nИ двамата простреляни са познати на МВР. „Лицата са криминално проявени за наркотици, кражби. Работят колегите по тази версия”, каза вътрешният министър Младен Маринов.\r\nОсновната версия е преразпределяне на територии и разчистване на сметки в наркобизнеса. Няма опасност за живота на ранените.    ", "date": "2018.10.03", "title": "Все още няма задържани за снощната стрелба в София"}
{"url": "https://www.actualno.com/europe/mej-brexit-bez-dogovor-shte-byde-losh-i-za-velikobritanija-i-za-es-news_697904.html", "text": "        В своето обръщение в края на четиридневната годишна конференция на управляващата й Консервативна партия в Бирмингам, Мей коментира, че преговорите за Brexit влизат в решаваща фаза и призова съпартийците си да се обединят и да подкрепят постигането на споразумение с ЕС.\r\nОбръщайки се към своите критици в редиците на партията тя заяви, че ако всички тръгнат в различна посока \"в търсене на визии за перфектен Brexit, съществува риск процесът да приключи без него\", цитира МИА.   „Великобритания не се страхува да напусне ЕС без договор. Но нека бъдем честни. Ако напуснем ЕС без договор, ако въведем мита и контрол над границите, това ще бъде лош резултат и за Обединеното кралство, и за ЕС, заяви Мей.  При излизането й на трибуната на Конференцията на консерваторите в Бирмингам, в залата се чуваха звуците на песента „Танцуваща кралица“ (\"Dancing Queen\") на АББА.\r\nКонференцията на консерваторите мина под знака на разделения около договора за Brexit, като Мей бе подложена на критики, както от страна на евроскепиците, така и от членовете на проевропейското крило на партията.", "date": "2018.10.03", "title": "Мей: Brexit без договор ще бъде лош и за Великобритания, и за ЕС"}
{"url": "https://www.actualno.com/society/ekspert-bylgarinyt-vzema-diploma-za-cjal-jivot-i-posle-ne-nauchava-nishto-novo-news_697892.html", "text": "  Печален е изводът за нас от европейската класация на страните, в които хората продължават да учат цял живот. На предпоследно място сме. Това стана ясно днес от Валентина Дейкова, национален координатор на европейската програма за учене на възрастни, а поводът е Национална среща на всички заети в програмата в Пловдив, предаде БГНЕС.     Подобна среща се провежда за четвърти път, на нея обменят опит, идеи и добри практики и теоретици, и практици, работодатели, хора от образователната сфера. Валентина Дейкова казва, че има изключително много възможности за учене и в по-късна възраст, но проблем е достъпната информация, мотивацията на хората и най- вече дали имат те култура за учене.   Липсата точно на този трети фактор ни поставя на предпоследно място сред европейските страни.\"Българинът смята, че като получи диплома, тя му е достатъчна за цял живот, това мислене все още е много популярно\"- казва Дейкова.\" Крайно време е българинът да премине от учене за цял живот към учене през целия живот,ако иска да живее добре и в добре уредена държава\", казва още тя. \r\nМного средства се отпускат по структурни фондове, правят се мащабни програми за ограмотяване, МОН има проект за 25 млн лв точно за тая цел, става още ясно на срещата. У нас има съвсем неграмотно население и страшното е, че сред тях най- много са младежите от 15 до 29 години. Това се очертава да бъде много голям проблем за България. Мерки, свързани с учене на възрастни, има и в националния план за заетостта, там също се предлагат обучения.  Много трябва да се направи в училищната система, смята Дейкова, защото тя не е достатъчно отворена за възрастните. Например професионалните гимназии имат право да обучават, те го правят, когато желаят, но ако някой е завършил само втори клас, няма как да стигне до тях и да научи занаят, който би му помогнал в живота. Особено ако е от някое отдалечено село. Ученето през целия живот е пряко свързано и с незаетите работни места, които растат не само у нас, това е европейски феномен. Създават се производства, но няма кадри, които да са обучени, да имат квалификация да работят там. А списъкът с професии, които предлага училището, е замръзнал, макар че след десетина години и половината от тях няма да ги има на пазара. В доклад на Свободния икономически форум съвсем наскоро са изнесени данни, че само едно от пет деца при завършването на образованието си ще работи по професия, която в момента съществува. Професиите на останалите четири ще дойдат с бъдещето, а то идва все по- бързо.   ", "date": "2018.10.03", "title": "Експерт: Българинът взема диплома за цял живот и после не научава нищо ново"}
{"url": "https://www.actualno.com/society/prokuraturata-precizira-obvinenijata-sreshtu-simeon-djankov-i-ivo-prokopiev-news_697922.html", "text": "         От пресцентъра на прокуратурата твърдят, че са отстранени всички неясноти и процесуални нарушения, заради които делото бе върнато в края на март.   Обвиненията срещу шестте привлечени към наказателна отговорност лица са прецизирани. Бившият вицепремиер Симеон Дянков и бизнесменът Иво Прокопиев ще отговарят за длъжностно престъпление, с което са навредили на държавата с близо 28 милиона лева. Бившият министър на икономиката и енергетиката Трайчо Трайков е обвинен, че като длъжностно лице не е положил достатъчно грижи за повереното му имущество.\r\nОстаналите трима обвиняеми - изпълнителният директор на \"Булброкърс\" Радослав Рачев, Петър Василев и Любомир Евстатиев, ще отговарят за съзнателно нанасяне на щети на чуждо имущество в особено големи размери.  ", "date": "2018.10.03", "title": "Прокуратурата прецизира обвиненията срещу Симеон Дянков и Иво Прокопиев"}
{"url": "https://www.actualno.com/society/sacheva-ot-165-edva-30-bazi-v-stranata-sa-podhodjashti-za-zeleno-uchilishte-news_697893.html", "text": "  Гражданска организация настоява държавата да вземе спешни мерки за подобряване на малкото останали материални бази, където децата ходят на зелени училища. Сдружението“Национална гражданска инициатива“ твърди, че под различни форми се източват средства от дружеството“Отдих и спорт“, което е под шапката на МОН. Неговото актуално състояние беше разгледано от две парламентарни комисии- по образование и по правата на човека и жалбите, предаде  БГНЕС.     Ресорният заместник-министър по образованието Деница Сачева обясни, че държавното дружество е създадено през 2005 година и към този момент в страната има 165 почивни бази. От тях едва 30 са в състояние да посрещат деца – 11 планински и 19 морски бази.\r\n„Още при учредяването на дружеството е ясно, че не може да се отпускат средства за модернизация. Всички ремонти се извършват на базата на приходите от дейността. Към момента дружеството се финансира чрез договор, сключен с МОН на стойност над 4 млн. лева. Към юли в базите са почивали 29 276 деца“, отчете заместник-министърът.\r\nСачева отбеляза, че е почти минимален интересът на училищата и детските градини към тези бази. Същевременно дружеството е в остра конкуренция с туроператорите.     От Националната гражданска инициатива упрекнаха МОН, че няма как да е голям интереса, след като на тези лагери нищо атрактивно не се предлага за децата. Сдружението посочи, че със собствени средства са разработили успешен модел в една от базите.“Децата, когато отидат на тези бази нищо не правят. С извинение, баба ми така гледаше кокошките си – храни ги, затваря ги да си легнат и ги пуска безцелно по двора“, илюстрира ситуацията Ивайло Шопаски, секретар на Националната гражданска инициатива „Да върнем ученическите лагери на децата”. Пред депутатите той обясни, че е поискал среща с образователния министър да разкаже какво е направено в почивна база „Шумнатица“ в Боровец. Такава среща обаче така и не е осъществена.\r\nСдружението поставя един съществен проблем, който не търпи отлагане, коментира депутатът от БСП Ирена Атанасова. „Самият факт за това, че от 165 бази има 30 говори за отношението на държавата по този проблем. Абсолютно съм съгласна, че туроператорите обикалят училищата, предлагат оферти, които за много от родителите са недостъпни“, изтъкна тя.\r\nДвете парламентарни комисии решиха на следващо заседание да изслушат подробен отчет за финансовото състояние на „Отдих и спорт“ в присъствието на граждани.    ", "date": "2018.10.03", "title": "Сачева: От 165 едва 30 бази в страната са подходящи за „зелено училище“"}
{"url": "https://www.actualno.com/society/sobstvenici-na-svine-izljazoha-na-protest-kraj-selo-tutrakanci-news_697909.html", "text": "        Блокадата продължи около 20 минути, а една от причините за недоволството на протестиращите е наложената забрана за групов лов на дива свиня в района.   Ловци от около 30 ловни дружинки настояват ограничението да отпадне.Местните жители пък искат да получат обезщетения за животните си, които бяха умъртвени - именно в Тутраканци преди около месец беше регистриран първият случай на африканска чума у нас. Животните обаче не били регистрирани и затова собствениците им не са получили помощ от държавата след наложената мярка.\r\n„Искам обезщетение за тези прасета, в които имам вложен труд, храна и безсънни нощи”, разказа един от животновъдите.  ", "date": "2018.10.03", "title": "Собственици на свине излязоха на протест край село Тутраканци"}
{"url": "https://www.actualno.com/society/nuridin-ismail-kategorichen-njama-zloupotrebi-s-parite-za-hitrino-news_697915.html", "text": "        Исмаил отговори на твърденията на омбудсмана Мая Манолова, която го обвини в липса на прозрачност и отчетност за 5-те млн. лв., отпуснати от държавата. Миналото лято от ДПС изключиха Исмаил от редиците си заради сигнали със сходни твърдения.   „Аз съм най-заинтересованият човек в България истината да излезе наяве”, заяви Исмаил в интервю bTV.\r\nПрез септември Манолова посети Хитрино, където е събрала жалби от жители на селото. Малко след това прокуратурата разпореди проверка.  „Не може да си в селото за 2,3,4 часа и да правиш такива обвинения, да правиш такива квалификации”, настоя Исмаил.   По думите му той все още не е видял жалбите, подадени към омбудсмана. Настоя обаче, че нито един лев не е бил изразходван без решение на Социалния фонд.\r\nПродължават съмненията как се харчат парите за Хитрино    „Фонд „Социална закрила” осъществява регулярен мониторинг, проверки на място в Хитрино. В резултат на този мониторинг се одобряват единствено разходи, които са реално изпълнени. При тези проверки не са констатирани данни за нередности. Ние без решение на фонда даже не сме подписвали договор”, посочи Исмаил.   Той призова темата да остане открита в обществото до изясняване на истината.", "date": "2018.10.03", "title": "Нуридин Исмаил категоричен: Няма злоупотреби с парите за Хитрино"}
{"url": "https://www.actualno.com/business/porojanov-imame-djentylmenski-obeshtanija-ot-verigite-za-cenata-na-hljaba-news_697920.html", "text": "   Той допълни, че няма писмени споразумения.     Според Порожанов и сега повечето търговски вериги не печелят от най-масовия хляб. Той поясни, че не очаква това споразумение с големите търговци да се отрази на малките.   По повод предложението на ВМРО за основните хранителни продукти да има точно определени ставки за печалба на производител и търговец земеделският министър каза, че пазарът не предполага подобна намеса.", "date": "2018.10.03", "title": "Порожанов: Имаме джентълменски обещания от веригите за цената на хляба"}
{"url": "https://www.actualno.com/travel/5-mesta-koito-da-posetite-prez-oktomvri-news_697845.html", "text": "  Лятото свърши, но това не означава, че не ви очакват нови вълнуващи пътувания. Всъщност пътешестването през есента има много плюсове - тълпите са по-малко, цените са по-ниски, а времето не е нито твърде горещо, нито твърде студено.     Особено подходящо през октомври е да сбъднете отколешната си мечта за екскурзия до екзотично място, пише Travel+Leisure. От изданието препоръчват няколко дестинации, чудесни за месеца.    Нощувките са доста по-евтини, отколкото през лятото, и няма да ви се налага да чакате на опашка, за да разгледате пирамидите в Газа.   Популярността на тази държава като туристическа дестинация расте в последните години и тя определено има какво да предложи.    Не случайно ѝ казваме \"Златна Прага\". Чешката столица е прекрасна през есента.     ", "date": "2018.10.03", "title": "5 места, които да посетите през ОКТОМВРИ"}
{"url": "https://www.actualno.com/business/udyljen-e-srokyt-za-podavane-na-oferti-za-koncesijata-na-letishte-sofija-news_697919.html", "text": "        Заявленията ще бъдат отворени на 23 ноември сутринта.   Днес най-големият британски летищен оператор \"Манчестър Еърпорт Груп\" е потвърдил своето участие в процедурата за концесията. Компанията управлява три от основните летища във Великобритания, които обслужват 60 милиона пътници годишно.\r\nОт оператора  заявиха, че възнамеряват да инвестират 600 милиона евро в технологии, инфраструктура и подобряване на съоръженията на Летище София.  ", "date": "2018.10.03", "title": "Удължен е срокът за подаване на оферти за концесията на летище София"}
{"url": "https://www.actualno.com/curious/zashto-kogato-zaspivame-tjaloto-ni-iztrypva-news_697852.html", "text": "         Това е доста често състояние, а причината е много интересна и се случва при всички хора. Учените още не могат окончателно да изчерпят темата, защото сънят си остава една от най-големите мистерии при хората.      Когато заспиваме, жизнените ни функции се забавят (дишане, сърдечен ритъм, кръвообращение и т.н.) и кръвното ни налягане пада.\r\nСепването се проявява най-често когато сме силно уморени и заспиваме веднага - . Това е причината мозъкът да възприема рязката промяна в падането на жизнените функции,        В центъра на мозъка се появява сигнал, който дава грешна индикация за настъпването на смърт, защото жизнените функции падат. , които действат като вид дефибрилатор за организма и ни карат рязко да скочим.\r\nПодобни състояния се случват и при страшните сънища, . При всички състояния обаче, сепването при сън се дължи на грешен сигнал в мозъка.\r\nизточник: ", "date": "2018.10.03", "title": "Защо когато заспиваме тялото ни изтръпва   "}
{"url": "https://www.actualno.com/business/razhodite-na-noi-za-naj-vyzrastnite-sa-65-ot-bvp-prez-2017-g-news_697924.html", "text": "   Тази сума се равнява на около 6,5% от брутния вътрешен продукт (БВП) на страната за миналата година. Това показват данните за осигурителните плащания на Националния осигурителен институт (НОИ).     Анализът сочи още, че за най-възрастната част от населението са отивали около 60% от общите разходи за пенсии и краткосрочни обезщетения, като 70% от тези пари са били за пенсии и добавките към тях.   Средно месечно около 1,5 млн. души на възраст над 64 години са получавали пенсия и парично обезщетение от ДОО през 2017 г. Над 99% от тях са били пенсионери. Това означава, че всеки шести получател на пенсия или обезщетение е бил от тази възрастова група, съобщиха от НОИ. Тя заема най-голям дял в групата на пенсионерите (69,6%), докато сред имащите право на краткосрочни плащания процентът е доста по-нисък – между 0,2% при обезщетенията за майчинство и 3,6% при обезщетенията за временна неработоспособност и трудоустрояване.\r\nРазпределението по пол показва, че възрастните жени преобладават в общия брой на пенсионерите и получателите на обезщетения за майчинство. От друга страна, мъжете над 64-годишна възраст преобладават сред лицата, на които се изплащат обезщетения при временна неработоспособност и трудоустрояване и безработица. Това може да бъде обяснено с по-дългия им престой на пазара на труда в сравнение с жените.  ", "date": "2018.10.03", "title": "Разходите на НОИ за най-възрастните са 6,5% от БВП през 2017 г."}
{"url": "https://www.actualno.com/society/chujdenec-uspja-da-izbjaga-prez-slujeben-vhod-na-letishte-sofija-news_697928.html", "text": "        На 21 септември с полет от Дубай пристигат двама виетнамски граждани с редовни документи и валидни български визи. Мъжете обаче не са успели да обяснят целта на пътуването си.   Граничарите им отнемат паспортите и ги настаняват в специално помещение. Два дни по късно - на 23 септември, единият от тях е избягал през незаключен служебен вход. Часове по-късно е задържан в столицата. От „Гранична полиция” обявиха, че са започнали проверка.", "date": "2018.10.03", "title": "Чужденец успя да избяга през служебен вход на летище София"}
{"url": "https://www.actualno.com/healthy/ananiev-e-razporedil-nezabavna-proverka-v-centyra-po-hemodializa-vyv-vidin-news_697853.html", "text": "  Министърът на здравеопазването Кирил Ананиев е разпоредил незабавна проверка в центъра по хемодиализа във Видин. Заместник-министърът на здравеопазването д-р Бойко Пенков пътува за Видин, за да провери на място каква е ситуацията.     Създадена е организация пациентите от Видин да бъдат транспортирани безплатно до лечебните заведения в Монтана и Лом.   В близките дни Министерството на здравеопазването ще предостави 180 хил. лв. на болницата във Видин за закупуване на хемодиализни апарати, легла и водоочистваща система. Средствата са осигурени от Министерския съвет в края на септември т.г.\r\nПо информация на директора на лечебното заведение във Видин аварията в центъра по хемодиализа ще бъде отстранена до края на седмицата и от понеделник апаратът ще работи.  Припомняме, че болни на хемодиализа останаха без лечение във Видин заради авария в системата на болничното отделение на 1 октомври.   Повредата в системата възниква след ВиК авария по мрежата. Болните ще могат да използват апаратите за хемодиализа, но има риск от усложнения.\r\n\"Който даде съгласието си, че въпреки очаквани усложнения е съгласен, ние сме готови да го включим и да го диализираме\", обясни дежурният лекар в МБАЛ Видин.    Част от останалите без лечение пациенти предпочетоха да направят следващата си диализа в Монтана на собствени разноски.   ", "date": "2018.10.03", "title": " Ананиев е разпоредил незабавна проверка в центъра по хемодиализа във Видин"}
{"url": "https://www.actualno.com/society/zaharieva-bylgarija-iska-stabilna-makedonija-njama-nujda-ot-promjana-na-dogovora-news_697925.html", "text": "        Това заяви вицепремиерът и министър на външните работи Екатерина Захариева, която днес отговаря на актуални въпроси в парламентарната външна комисия. Министърът коментира, че се надява резултатите от референдума в Република Македония да не са предпоставка за нестабилност.   Захариева каза, че избирателната активност за референдума е била ниска, но от тази активност все пак почти 610 хиляди граждани на Република Македония са казали \"да\". Така че в ръцете на македонските политици е да решат какво да правят, нека да видим какво ще стане другата седмица, допълни тя.\r\nНа въпрос за договора за добросъседство Захариева каза, че юридическото становище е, че не е необходимо да бъде изменян във връзка с името. Тя подчерта, че де факто договорът е влязъл с сила преди четири месеца. Нека дадем малко време, мултидисциплинарната комисия утре ще има второ заседание, каза тя.  ", "date": "2018.10.03", "title": "Захариева: България иска стабилна Македония, няма нужда от промяна на Договора"}
{"url": "https://www.actualno.com/europe/naj-malko-15-dushi-sa-v-bolnica-sled-toksichno-otravjane-v-bruksel-news_697890.html", "text": "  Токсичен газ в метрото в Брюксел е причинил отравяне на поне 15 души, които са приети в болница, съобщи белгийската транспортна компания „STIB“ за Спутник.     Според източник на „STIB“, проблемът се решава в момента.   \"Продукт, използван от строителите, е отделил отровни изпарения, в резултат на което 15 души бяха хоспитализирани, а две метростанции бяха временно затворени\", каза източникът, цитиран от БГНЕС.", "date": "2018.10.03", "title": "Най-малко 15 души са в болница след токсично отравяне в Брюксел"}
{"url": "https://www.actualno.com/society/agencijata-za-podslushvane-shte-poharchi-oshte-31-mln-lv-za-inovacii-news_697815.html", "text": "   Това се разбира от решение на кабинета на днешното заседание.     \"Правителството увеличава утвърдения със закона за държавния бюджет показател по бюджета на Държавна агенция \"Технически операции\" за максимален размер на ангажиментите за разходи, които могат да бъдат поети през 2018 г., със сумата 3 100 000 лв.\", събщиха от правителствената информационна служба.   Решението е обусловена от \"бързо променяща се оперативна среда и бързо развиващата се среда на информационните и комуникационни технологии\".\r\nТова налага отделяне на значителни ресурси за иновации, които са насочени към повишаване на технологичния и техническия капацитет на агенцията за изпълнение на законово регламентираните й цели, отбелязват от кабинета.  ", "date": "2018.10.03", "title": "Агенцията за подслушване ще похарчи още 3.1 млн. лв. за иновации"}
{"url": "https://www.actualno.com/asia/sled-pochistvane-i-pri-strogi-novi-pravila-ostrov-borakaj-ochakva-turisti-news_697846.html", "text": "  Пиенето и пушенето на плажа ще останат в миналото, когато остров Боракай, най-известното туристическо направление на Филипините, започне да приема отново гости след шестмесечно прекъсване, съобщиха властите, цитирани от световните агенции.     Островът, известен с купонджийската си атмосфера, отново започва да приема туристи на 26 октомври. Президентът Родриго Дутерте нареди през април Боракай да бъде затворен за посетители, след като през годините на неконтролиран достъп до идиличното кътче го превърна, по думите на президента, в „помийна яма“.\r\nБоракай ще се отърси от пиенето и пушенето по своите плажове и само на 19 000 туристи ще бъде позволено да се намират едновременно на острова. Правилата са насочени към защитата на крехката екосистема на мястото, където до 40 000 туристи се допускаха на пясъка или плуваха в тюркоазените води в пиковите за посещаемост периоди.   \"Искахме плажната ивица да бъде чиста и да бъде заета от туристите\", каза заместник-министърът на околната среда Шервин Ригор пред телевизия ABS-CBN.   Преди затварянето островът от 1000 хектара привличаше по два милиона туристи годишно, внасяйки приблизително 1 млрд. долара приходи в икономиката. Правителството заяви, че затварянето на Боракай е допринесло за рязко забавяне на филипинския икономически растеж през второто тримесечие, но Дутерте посочи, че почистването си заслужава.   В хода на подготовката за повторното отваряне барове, ресторанти и хотели бяха разрушени, за да се възстанови 30-метров участък от пясък между водата и туристическите райони. Този пояс ще бъде извън границите за пиенето, пушенето, сватбите, продавачите и предлагащите масажи - дейности, които могат да се извършват в хотели и ресторанти.    Новите правила също така предвиждат да забранят огромните плажни партита, на които присъстват десетки хиляди туристи през уикенди, сред които 1 май, Денят на труда, който е и връх на туристическия сезон.\r\nПравителството ще разреши само 6000 хотелски стаи, половината от сегашния брой, а останалата част ще излязат от бизнеса заради неспазване на екологичните и други нормативни изисквания. От боракайските хотели сега се изисква да поставят свои собствени пречиствателни станции за отпадъчни води, докато боклуците ще се внасят на шлеп всяка вечер и ще се транспортират през морето до депо.", "date": "2018.10.03", "title": "След почистване и при строги нови правила остров Боракай очаква туристи"}
{"url": "https://www.actualno.com/crime/nepravosposoben-shofior-ubi-chovek-i-izbjaga-news_697859.html", "text": "  Окръжната прокуратура във Варна ще привлече като обвиняем и ще задържи за срок до 72 часа 33-годишният Михаил М. , съобщиха от Варненската апелативна прокуратура.     Неправоспособният водач снощи причинил смъртта на мъж, след което избягал и се укрил. Престъплението по член 343, ал. 3 от НК се наказва с лишаване от свобода от 3 до 15 години.   Сигнал за мъж, който се намира в безпомощно състояние на площада във варненското село Детелина, е получен на 2 октомври в 23,50 ч.\r\nПострадалият лежал на тротоара в кръв. Около него имало части от автомобил. Пристигналият на място медицински екип констатирал смъртта на 54-годишния мъж, който е от Долни чифлик.  На около 200 метра в посока ромската махала в селото е открит автомобил „Форд“ с деформации от пътно-транспортно произшествие и без регистрационни номера. Водачът на катастрофиралата кола е открит и задържан по-късно, тъй като е избягал от местопроизшествието.   Окръжната прокуратура във Варна ще внесе и искане във Варненския окръжен съд за вземане мярка за неотклонение „Задържане под стража“ на неправоспособния Михаил М. до изтичане на срока на предварителното задържане.", "date": "2018.10.03", "title": "Неправоспособен шофьор уби човек и избяга"}
{"url": "https://www.actualno.com/crime/v-sbivane-za-15-lv-e-narygan-v-syrceto-chovekyt-opital-da-gi-raztyrve-news_697867.html", "text": "  Сбиване между двама за 15 лева се превърна в опит за убийство и доведе до операционната маса човека, опитал се да ги разтърве.     Инцидентът е станал снощи пред игрална зала във варненския квартал „Владиславово“. Между двама мъже избухнал скандал за 15 лева. Единият извадил нож, за да реши спора. Намесил се техен общ 29-годишен познат, който се опитал да разтърве биещите се.   25-годишният Димитър Хр. забива ножа в областта на сърцето на 29-годишния, опитал се да се намеси между двамата. След инцидента Димитър избягал. Установен е и е задържан по-късно. Пострадалият е опериран.\r\nДосъдебното производство за опит за убийство се ръководи от Окръжната прокуратура във Варна. За престъпление по член 115, във връзка с член 18, ал. 1 от НК ще бъде привлечен 25-годишният Димитър.  Той ще бъде задържан за срок до 72 часа, а Окръжната прокуратура ще внесе искане във Варненския окръжен съд за вземане мярка за неотклонение „Задържане под стража“ спрямо него.   ", "date": "2018.10.03", "title": "В сбиване за 15 лв. е наръган в сърцето човекът, опитал да ги разтърве"}
{"url": "https://www.actualno.com/europe/6-godishni-deca-uchat-kak-da-pishat-lubovni-pisma-v-homoseksualen-sujet-video-news_697856.html", "text": "  Британската държавна медия BBC публикува видео, което показва как  6-годишни деца са учени да пишат любовни писма между хомосексуални и предизвика вълна от негодувание  в социалните мрежи.     Видеоклипът, който първоначално е качен във Facebook страницата на BBC Radio Manchester, показва как малките деца в основното училище \"Bewsey Lodge\" получават задача да пишат любовни писма от името на \"Принц Хенри\" към неговия слуга \"Томас\".   \"Това училище учи децата от ЛГБТ (lesbian, gay, bisexual and transgender) образование от ранна възраст\", обясняват от BBC.   \"Този клас от 6-годишни се запознава с гей браковете. В тази приказка, за която учим, принцът иска да се омъжи за своя слуга. И децата пишат любовно писмо\", разкрива пред медията учителка, работеща в учебното заведение.   Учителката, на име Сара Хопсън, разказва пред BBC, че по този начин децата \"са подготвени за света и по-лесно ще приемат \"разнообразието\" около тях, като го открият в ранна възраст\".\r\nМножество хора изразяват възмущение в социалните мрежи и обвиняват учителката и учебното заведение, че насаждат на децата представи, които не са подходящи за възрастта им.    ", "date": "2018.10.03", "title": "6-годишни деца учат как да пишат любовни писма в хомосексуален сюжет (ВИДЕО)"}
{"url": "https://www.actualno.com/crime/izostavena-ranica-pred-parlamenta-vdigna-na-krak-policijata-news_697862.html", "text": "  Изоставена раница вдигна на крак столичната полиция, предаде БГНЕС.     СДВР провери багаж, който се намира пред сградата на Народното събрание, от страната на паметника на Цар Освободител. В раницата бяха намерени торбичка и кутия от сладолед. Нямаше контролиран взрив, а раницата бе сканирана, след което и отворена.   На мястото имаше полицейска кола и пожарна. Блокирано бе движението пред парламента по бул. „Цар Освободител” между БАН и СУ „Св. Климент Охридски”.", "date": "2018.10.03", "title": "Изоставена раница пред парламента вдигна на крак полицията"}
{"url": "https://www.actualno.com/asia/iran-reshenieto-na-oon-za-amerikanskite-sankcii-pokazva-che-teheran-e-prav-news_697860.html", "text": "  Външното министерство на Иран приветства решението на Върховния съд на ООН, който разпореди на Вашингтон да премахне санкциите върху хуманитарните стоки, и го прие като \"ясен знак, че Иран е прав\".     Решението на Международния съд \"веднъж завинаги показва, че американското правителство ден след ден става все по-изолирано\", се казва в изявление на Министерството, цитирано от AFP.   Припомняме, че Международният съд в Хага (МСХ) разпореди САЩ да вдигнат санкциите за „хуманитарни стоки“ срещу Иран, които президентът Доналд Тръмп отново наложи, след като Вашингтон се оттегли от ядрената сделка.\r\nЕдинодушно магистратите от МСХ отсъдиха, че Вашингтон „трябва да премахне по свой избор всички пречки, произтичащи от мерките, обявени на 8 май, за свободния износ в Иран на лекарства и медицински изделия, хранителни и селскостопански стоки\", както и части на самолети, посочи съдия Абдулгави Ахмед Юсуф.  Тръмп пусна първият кръг от санкции срещу Иран през август, след като излезе през май от една историческа сделка, насочена към ограничаване на ядрените амбиции на Техеран, за ужас на европейските си съюзници. Вторият кръг от наказателни мерки бе предвиден да влезе в сила през ноември.   ", "date": "2018.10.03", "title": "Иран: Решението на ООН за американските санкции показва, че Техеран е прав"}
{"url": "https://www.actualno.com/crime/mikrobus-prevozvasht-kradeni-kone-izbuta-policejska-kola-news_697828.html", "text": "  Микробус, превозващ крадени коне, се е опитал да избута от пътя полицейски автомобил. Това съобщиха от ОДМВР - София. Около 19.10 часа на 2 октомври автопатрул на РУ - Самоков получил сигнал от водач на лек автомобил, че в района на Продановския рид се движи микробус с крадени коне.     Полицейските служители незабавно се насочили към мястото и засекли посочения автомобил. Водачът обаче не се подчинил на подадения му звуков и светлинен сигнал за спиране и се насочил към махала в Самоков. На разклона за местността Червената земя микробусът опитал да изтласка последвалия го полицейски автомобил, удряйки го в предната дясна врата, след което ускорил и се укрил в махалата.   На служебния автомобил са причинени леки материали щети. Продължават активните действия по установяването на буса и неговия водач.", "date": "2018.10.03", "title": "Микробус, превозващ крадени коне, избута полицейска кола"}
{"url": "https://www.actualno.com/politics/kabinetyt-odobri-promeni-v-zakona-za-filmovata-industrija-news_697813.html", "text": "  Правителството одобри Законопроект за изменение и допълнение на Закона за филмовата индустрия. Чрез промените ще бъде осигурено прилагането на изискванията на европейското законодателство в областта на държавните помощи, съответно на изискванията на Регламент (ЕС) № 651/2014 и Регламент (ЕС) № 1407/2013 на Комисията.     Целта е да се установи прилагането на три схеми за помощ - две схеми за държавна помощ, прилагани на основание Регламент (ЕС) № 651/2014, и една схема за помощ de minimis по Регламент (ЕС) № 1407/2013.   Със законопроекта се въвеждат разпоредби, регламентиращи изричното прилагане на двата регламента, като същевременно се предлага процедурите за прилагане за всяка от схемите да бъдат регламентирани с правилник за прилагане на закона. Касае се конкретно за разписване на условията за предоставяне на минималната помощ съгласно Регламент (ЕС) № 1407/2013 и съответно за разписване на условията предоставяне на държавна помощ съгласно Регламент (ЕС) № 651 /2014.  ", "date": "2018.10.03", "title": "Кабинетът одобри промени в Закона за филмовата индустрия"}
{"url": "https://www.actualno.com/europe/vyv-francija-hvanaha-gangster-izbjagal-ot-zatvor-s-helikopter-news_697809.html", "text": "        Известният обирджия бе заловен в района Оаз, северно от Париж, заедно с брат му Рашид и още двама членове на семейството, съобщил полицейски източник.\r\nПолицията проведе мащабна издирвателна операция след бягството на 1 юли, при което двама тежко въоръжени съучастници на Фаид използваха димни гранати и ъглошлайфи, за да проникнат през вратите и да го качат на очакващия ги хеликоптер.\r\nФаид, който има множество присъди за въоръжени грабежи и по-рано също бе бягал от затвор, се измъкна от зандан, намиращ се на около 50 км. югоизточно от Париж.  Над 100 полицаи бяха пратени да издирват 46-годишния мъж, който казваше, че го вдъхновяват филмови герои като Тони Монтана от „Белязаният“ и че открил призванието си на 12-годишна възраст.\r\nПри полицейската акция в ранните часове днес в град Крей за били иззети оръжия.\r\nФаид, който избяга от затвор през 2013 г и бе заловен 6 седмици по-късно, излежаваше 25-годишна присъда за грабеж през 2010 г., при който беше убит полицайка.    Редуан Фаид, който на 1 юли избяга от затвор с хеликоптер.\r\nПри бягството му на 1 юли двама негови съучастници похитили хеликоптера, след като се представили за желаещи да се научат да управляват машината и наредили на ужасения инструктор първо да вземат още един съучастник, а след това се отправили към затвора.   При пристигането пилотът насочил машината към двора за разходки. Двама от облечените в черно и въоръжени бандити хвърлили димни гранати, след което проникнали в залата за свиждане, където Фаид разговарял с брат си.\r\nПо-късно властите откриха хеликоптера на около 60 км. от затвора. Пилотът бил вътре, пребит и бил откаран в болница в шок. Бегълците поели по-нататък с коли, които сменяли по пътя си.\r\nФаид за малко да бъде заловен на 24 юли, когато бе идентифициран в кола, отказала да спре за полицейска проверка северно от Париж. Автомобилът бе открит по-късно в подземен паркинг на мол, като в багажника му имало експлозиви.   Фаид се ражда в бедно семейство, има 11 братя и се захваща с престъпна дейност от младини, като на 6 години краде от супермаркет количка със сладкиши. А на 12 открива своето призвание - грабежите.", "date": "2018.10.03", "title": "Във Франция хванаха гангстер, избягал от затвор с хеликоптер"}
{"url": "https://www.actualno.com/business/odobren-e-otchetyt-za-izpylnenieto-na-dyrjavnija-budjet-za-2017-g-news_697812.html", "text": "        На база на данните от годишните отчети за касово изпълнение на бюджета на първостепенните разпоредители, 2017 г. приключи с излишък по консолидираната фискална програма (КФП) на касова основа в размер на 845,5 млн. лева. Отнесен към БВП, излишъкът по КФП за 2017 г. представлява 0,9 % от БВП. За сравнение в разчетите към Закона за държавния бюджет на Република България за 2017 г. (ЗДБРБ за 2017 г.) е заложен дефицит за годината в размер на 1 330 млн. лв., което означава, че спрямо заложеното в програмата за годината се отчита номинално подобрение на бюджетното салдо с 2,2 млрд. лева. Бюджетното салдо на сектор „Държавно управление“ за 2017 г. по методологията на Европейската система от национални и регионални сметки (ESA 2010), съгласно априлските Нотификационни таблици за дефицита и дълга, е положително в размер на 0,9 % от БВП, което съответства на разпоредбите на чл. 25, ал. 2 на Закона за публичните финанси.   Фискалният резерв към 31.12.2017 г. е 10,3 млрд. JIB., в т.ч. 9,8 млрд. лв. депозити на фискалния резерв в БНБ и банки и 0,5 млрд. лв. вземания от фондовете на Европейския съюз за сертифицирани разходи, аванси и други. Фискалният резерв към края на годината е над определения в чл. 65 на ЗДБРБ за 2017 г. минимален размер от 4,5 млрд. лева.\r\nПостъпилите приходи, помощи и дарения по консолидираната фискална програма за 2017 г. са в размер на 35 316,6 млн. лв., което представлява 99,7 % от годишните разчети, а представени като относителен дял в БВП - 35,8 % от БВП. Съпоставени с 2016 г., постъпленията по КФП бележат номинален ръст от 4,0 % (1 357,2 млн. лева). Данъчните приходи за годината възлизат на 29 581,3 млн. лв., което представлява изпълнение от 105,5 % на годишните разчети. Неданъчните приходи са в размер на 4 214,7 млн. лв., което представлява 88,6 % изпълнение на годишните разчети, а приходите от помощи и дарения (основно средства от Структурните и Кохезионния фондове, от Европейския земеделски фонд за развитие на селските райони по линия на Програмата за развитие на селските райони, без директни плащания, и Европейския фонд за морско дело и рибарство) за 2017 г. са в размер на 1 520,6 млн. лв., което представлява 57,5 % от разчета за годината. Приходите в частта на преките данъци възлизат на 5 644,3 млн. лв., което представлява 110,8 % спрямо годишния разчет. Съпоставени с 2016 г., преките данъци нарастват с 12,1 % (607,0 млн. лв.). Приходите от косвени данъци са в размер на 14 532,5 млн. лв., което представлява 103,7 % спрямо годишния разчет. Съпоставени с 2016 г., косвените данъци бележат ръст от 7,2 % (970,8 млн. лв.). Постъпленията от други данъци (включват други данъци по ЗКПО, имуществени данъци и др.) са в размер на 1 039,3 млн. лв., което представлява 104,9 % спрямо годишния разчет и нарастват с 5,4% (53,4 млн. лв.) спрямо 2016 година. Приходите от социални и здравноосигурителни вноски към 31.12.2017 г. са в размер на 8 365,2 млн. лв. или 105,4% спрямо планираните за годината, като спрямо 2016 г. нарастват с 1 047,4 млн. лв. (14,3 %).  Разходите, включително вноската в бюджета на ЕС, по КФП за 2017 г„ представляват 34,9 % от БВП. Общият им размер е 34 471,1 млн. лева. Съпоставено с разчетите към ЗДБРБ за 2017 г., разходите представляват 93,7 на сто от планираните за годината, а спрямо предходната 2016 г. разходите се увеличават с 1 979,7 млн. лв. (6,1 %). Нарастването на разходите е основно поради по-високия размер на социалните и здравноосигурителните плащания (базов ефект при разходите за пенсии от увеличението им от юли 2016 г., увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), както и по-високите разходи за субсидии и разходи за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 п. п. спрямо 2016 година.   Лихвените плащания възлизат на 792,4 млн. лв. (95,8 % от планираните за 2017 г.), текущите нелихвени разходи - на 29 004,2 млн. лв. (101,1 % спрямо разчета за годината), капиталовите разходи (вкл. нетния прираст на държавния резерв) - 3 749,7 млн. лв. (60,0% от разчетите към ЗДБРБ за 2016 г.) и предоставените текущи и капиталови трансфери за чужбина - 36,6 млн. лв. при планирани с разчетите към ЗДБРБ за 2017 г. 14,4 млн. лева.\r\nВноската на България в общия бюджет на ЕС, изплатена за 2017 г. от централния бюджет, възлиза на 888,2 млн. лв. (0,9 % от БВП), което е в съответствие с действащото през годината законодателство в областта на собствените ресурси на ЕС.    Със същото решение правителството одобри Годишен доклад и отчет за дейността на Държавния фонд за гарантиране устойчивост на държавната пенсионна система за 2017 г. и Годишен отчет за състоянието на държавния дълг за 2017 г„ които предстои да бъдат внесени в Народното събрание. Общият паричен ресурс към 31.12.2017 г. по сметката на Държавния фонд за гарантиране устойчивост на държавната пенсионна система в Българската народна банка е в размер на 2 785.8 млн. лв., от който 2 785,0 млн. лв. са оформени в годишни депозити с решения на управителния съвет на Фонда. Размерът на държавния дълг към 31.12.2017 г. е 23,5 млрд. лв., което представлява 98,3 % от заложения лимит за максималния размер на държавния дълг към края на 2017 г. в ЗДБРБ за 2017 г. в размер на 23.9 млрд. лева.   ", "date": "2018.10.03", "title": "Одобрен е отчетът за изпълнението на държавния бюджет за 2017 г."}
{"url": "https://www.actualno.com/politics/pravitelstvoto-namaljava-oshte-administrativnata-tejest-news_697811.html", "text": "  Правителството одобри пакет от над 1500 мерки за трансформация на модела на административно обслужване. Предвижда се общо 373 административни услуги и регулаторни режима да бъдат премахнати с цел облекчаване на гражданите и създаване на по-добри условия за икономическа и инвестиционна дейност.     С решението се редуцират изискваните от заявителите документи, увеличава се служебният обмен на документи, съкращават се някои срокове и такси, стандартизират се услуги на администрации със сходен профил на дейност.   До 31 декември тази година министрите трябва да организират съответстващото на приетите мерки заличаване или вписване в Административния регистър на предоставяните административни услуги, а в срок до 31 март 2019 г. - да изготвят и внесат за одобрение в Министерския съвет проектите за изменения на закони и подзаконови нормативни актове от тяхната компетентност. Отчет за изпълнението на приетия пакет от мерки ще бъде внасян на всеки три месеца от заместник министър-председателя, отговарящ за административната реформа.  ", "date": "2018.10.03", "title": "Правителството намалява още административната тежест"}
{"url": "https://www.actualno.com/society/ministerski-syvet-jazovirite-ogosta-i-beli-iskyr-sa-za-osnoven-remont-news_697810.html", "text": "        В списъка се включват язовирите „Огоста“ в община Монтана и „Бели Искър“ в община Самоков, с което се създават условия да се предприемат необходимите мерки за осигуряване на изправното техническо състояние на язовирните стени на двата обекта и съоръженията към тях и за тяхната безопасна експлоатация.   ", "date": "2018.10.03", "title": "Министерски съвет: Язовирите \"Огоста\" и \"Бели Искър\" са за основен ремонт"}
{"url": "https://www.actualno.com/politics/pravitelstvoto-odobri-promeni-v-kodeksa-za-zastrahovaneto-news_697821.html", "text": "  Министерският съвет одобри проект на Закон за изменение и допълнение на Кодекса за застраховането (ЗИД на КЗ). Предложените промени са в резултат от транспонирането на изискванията на Директива (ЕС) 2016/97 на Европейския Парламент и на Съвета от 20 януари 2016 г. относно разпространението на застрахователни продукти. Директивата отменя Директива 2002/92/ЕО на Европейския парламент и на Съвета относно застрахователното посредничество.     Законопроектът предвижда въвеждането на нови, завишени изисквания спрямо познанията и квалификацията на застрахователните посредници, членовете на техните органи и служителите, които са непосредствено заети с разпространение на застрахователни продукти. Новите изисквания са диференцирани по области на познания и спрямо категориите на предлаганите застрахователни продукти. Поставят се нови изисквания за повишаване квалификацията на застрахователните посредници, членовете на техните органи и служителите, които се занимават с разпространение на застрахователни продукти - чрез професионално обучение или развитие, не по-малко от 15 часа годишно. Повишава се минималният размер на застрахователната сума по задължителната застраховка „Професионална отговорност“ на застрахователните посредници.   Законопроектът въвежда регламентация на нова категория разпространители на застрахователни продукти - посредници, предлагащи застрахователни продукти като допълнителна дейност. Те ще могат да бъдат регистрирани при спазване на ограничени изисквания за квалификация, които основно се свеждат до познаването на предлаганите застрахователни продукти и на правилата за разглеждане на претенции и жалби. Предоставя се възможност спрямо тази категория посредници да се прилагат и по-ниски нива на минималната застрахователна сума по задължителната застраховка „Професионална отговорност“ на застрахователните посредници.\r\nС проекта на закон се въвежда ново условие за регистрация на застрахователен посредник, касаещо разкриване на самоличността на лицата, които притежават повече от 10 на сто от капитала на посредника, както и на лицата, които имат тесни връзки с него. Предвидена е и възможност за подаване на заявление за регистрация като застрахователен посредник по интернет. Текстовете поставят и допълнителни изисквания по отношение на пакетните продажби и на продажбите на основаващи се на застраховане инвестиционни продукти.  Със законопроекта се въвеждат нови правила за трансграничното извършване на дейността по застрахователно посредничество и за надзора върху него. Уредена е детайлна процедура по изпращане на уведомления между надзорните органи. Предлага се също така механизъм за разпределение на правомощията между надзорните органи на държавата членка по произход и държавата членка по седалището на клона на застрахователните посредници.   Промените ще създадат задължение за предоставяне на обективна информация относно застрахователните продукти, като се предвижда предоставянето на стандартизиран информационен документ за застрахователния продукт при сключване на застраховки по общо застраховане. Предлага се доразвиване на уредбата в частта й по предоставянето на ползвателите на застрахователни услуги на информация върху траен носител, различен от хартия, включително и чрез интернет страница с изричното съгласие на конкретния ползвател.\r\nЗИД на КЗ предлага също така актуализирането на минималните размери на застрахователната сума по задължителна застраховка „Гражданска отговорност“ на автомобилистите, като досегашният размер от 10 000 000 лв. за имуществени или неимуществени вреди вследствие на телесно увреждане или смърт да се увеличи на 10 420 000 лв., а досегашният размер от 2 000 000 лв. за вреди, причинени на имущество, да се увеличи на 2 100 000 лв.    ", "date": "2018.10.03", "title": "Правителството одобри промени в Кодекса за застраховането"}
{"url": "https://www.actualno.com/prasspress/politicheska-kifla-news_697763.html", "text": "  Щеше ми се да започна с едно по-атрактивно заглавие. Например „Един идиот в Ню Йорк“. Малко като „Един идиот в Париж“. Което не би трябвало да е обидно. Защото във филма, ако помните, главният герой Губи (Жан Лефевр), макар и обект на непрекъснати майтапи, все пак беше симпатяга. Но не посмях. Пък и пазарджишкото възпитание не ми позволява.     Когато се разбра, че Борисов ще ходи на сесията на ООН, стана дума, че за разлика от Радев, който се задоволи да се снима с Тръмп, Борисов има по-високи цели. Ще се опита да пресрещне Тръмп в някой коридор и да му говори за закона „Магнитски“ и колко несправедливо е прилагането му върху тримата Шишковци.\r\nОбаче май не сме бил прав. И снимката му е била важна. След края на заседанието, посветено на американската инициатива за борба с дрогата, Борисов щурмува председателската маса и се ръкува енергично с Тръмп. То не беше точно щурм, а нещо средно между плонж и проскинеза. След това като истинска кифла изприпка при сътрудничката си, която снимаше, за да види как е излязъл. И естествено, беше излязъл като задник. Защото е сниман в гръб и както се е привел към Тръмп, само задник се вижда. Познава се, че е той. Няма как да се сбърка с тоя костюм, който му седи като поръчан по интернет.\r\nМалко конфузно беше, че до Тръмп седеше шефът на ООН Гутериш и  Борисов не го избръсна да се ръкува с него. Интересно дали му мина през тиквата какво предимство щеше да има, ако на мястото на Гутериш седеше Бокова. Не, че ми е мъка за нея, просто се питах дали Боко може да събере две и две.  И още един конфуз станал. След като видял, че на снимката е излязъл като задник, премиерът се опитал да се прикелемиса към екипа на Тръмп и да търси нова възможност. Обаче гавазите на президента го пресрещнали: „Ти къде, бе?!“ И Борисов се върнал леко смутен. Той силно не може да се смути. Имал дупнишки имунитет, така разправят…\r\nТъжна работа, от където и да я погледнеш, шамар за националното достойнство. Един клоун обикаля света и затвърждава славата ни на тъмни балкански субекти. Идвало ли ви е на ум, че на английски “бългериън” звучи почти като “барбериън”. Е, сега, след като вождът беше там, става ясно, че не само звучи…\r\nОчаквам в скоро време някое от придружаващите Борисов лица да умре. От срам. Я пиарка, я министърка, я преводачка… То хубаво, че ги подбират все пердета. Ама всичко си има граници. Не всеки може да понесе гледката как Бай Ганьо показва стил „Вапор“ в банята, образно казано…    „Съжалявам за тази истерия, която се вдигна в България от хейтърите и платените тролове на БСП. Бог ми е свидетел, че не сме парадирали с нищо, освен че сме имали разговори с Тръмп, с Помпео. Не ни е целта да се снимаме с някого. Аз имам снимка от камината в Белия дом.“\r\nНаистина има снимка пред камината. Обаче знаете ли от кога е? От 2012 г. Тогава Обама го беше поканил да го агитира да каже, че Хизбула стои зад атентата в Сарафово. И нашият май беше обещал нещо, но после се изхлузи като мокра връв. И от тогава не е сядал край камината и надали ще седне пак.\r\nТо пък голяма работа да се снимаш с камината. Аз имам снимка с печка. Печка „Пиацета“! Толкова е красива…\r\nНо с Тръмп разговор не е имал. Всички видяхме. „Hello. Nice to meet you…“ не е разговор.\r\nВ Ню Йорк Борисов се срещна с грузинския си колега Мамука Бахтадзе. „България, рекъл му, е един от най-активните поддръжници на европейската и евроатлантическата перспектива на Грузия, като ще продължим да оказваме последователна подкрепа на Грузия в процеса на политическо асоцииране и икономическа интеграция с ЕС…“   Доколкото съм запознат, Грузия в ЕС и НАТО е едно от нещата, които биха доставили голяма радост на бялата мечка. Или бъркам? И защо се прави на маймуна пред Путин?!\r\nБоже, каква невероятна боза е в главата на този човек?! Никога не знаеш кое е истина и докога. Да не беше всеизвестно, че е еднокнижник, щях да си помисля, че е чел Хари Труман: „Ако не можеш да ги убедиш, объркай ги.“\r\nТака ги обърква, че не изключвам един ден да го изкарат голям дипломат. Никой не би могъл да допусне, че поведението на един премиер на страна от ЕС е плод на обикновена глупост. Ще я изследват, ще ѝ търсят смисъла и, след като не го открият, ще кажат, че е голяма работа. Обикновено така става. Тони Филипов, д-р, ", "date": "2018.10.03", "title": "Политическа кифла"}
{"url": "https://www.actualno.com/varna/kmetyt-na-varna-iska-da-se-otmeni-zabranata-za-stroitelstvo-v-tri-zoni-news_697825.html", "text": "  Да се отмени забраната за строителство в уличната мрежа на ж.к. „Бриз“, местностите Св. Никола и Траката в град Варна иска кметът на общината Иван Портних. Предложението му ще бъде разгледано на предстоящото в петък заседание на ОбС.     Искането му е обсъдено от комисията по архитектура към Общинския съвет. Ветото бе наложено през 1997 г. от тогавашния регионален министър заради свлачищните процеси в района. Строителната забрана касае определени територии в общините Варна, Аксаково, Балчик и Каварна.   Основната причина за исканата частична отмяна на ветото е, че има спечелен проект по ОП „Околна среда“ за цялостна подмяна канализация и създаване на нови клонове. Бенефициент по проекта е ВиК-Варна. За да отпусне обаче Брюксел евросредствата, е необходимо забраната за строителство да бъде отменена.\r\nВ рамките на заседанието стана ясно, че МРРБ може да не разреши само уличната регулация да бъде извадена от обхвата на строителната забрана. Затова по-разумно е да се предложи частично изваждане на определени квартали, каза Олег Колев - гл. експерт “Свлачища и укрепване на територии” в Община Варна. Същото мнение сподели и главният архитект Виктор Бузев.  Преди две години на арх. Бузев бе наложена глоба от РДНСК- Североизточен район, на стойност 1000 лева заради издадено разрешение за уличен водопрповод с дължина само 55 метра в квартал „Св. Никола“. Причината бе точно тази заповед на регионалния министър.   Според специалистите ветото е наложено преди повече от 20 години и за много места то не е аргументирано и целесъобразно. Освен това „Св. Никола“ вече има приет Подробен устройствен план, влязъл в сила през 2010 г. Извършени са укрепителни мероприятия в района, има изградена канализация, проведени са инженерно-геоложки проучвания за устойчивостта на територията, т.е. изпълнени са изискванията от заповедта от 1997 г.\r\nОбщинските съветници изразиха положително становище за частична отмяна на забраната за строителство. От администрацията поеха ангажимента до заседанието на Общинския съвет, което е насрочено за 5 октомври, да формулират предложението за сваляне на ветото, но за по-голям диапазон, не само за уличната мрежа.    Единствено министърът на регионалното развитие може да отмени строителната забрана. Но тъй като инициативата за нейното налагане е била на Община Варна, е необходимо отново по предложение на местната власт да се предприемат действия за отмяната й, бе уточнено на заседанието.   Според кмета реализирането на инвестиционни намерения в района може да се извърши след отмяна на строителната забрана за определен район като се актуализират изчисленията от проведеното през 2001 г. инженерно-геоложко проучване и райониране с данните от действащия ПУП-ПРЗ за района.\r\nПрез 2017 г. община Варна е възложила изготвяне на оценка нагеодинамичното състояние на част от кв. Св. Никола“, район „Приморски“ с оглед възможността за редуциране и отмяна на строителната забрана. Разработката е приета от Експертния съвет по устройство на територията.\r\nКъм настоящия момент от въпросната територия около 110 имота имат предварително разрешение за строителство, издадено от министъра на регионалното развитие и благоустройството, се сочи още в кметската докладна.", "date": "2018.10.03", "title": "Кметът на Варна иска да се отмени забраната за строителство в три зони"}
{"url": "https://www.actualno.com/politics/odobriha-promeni-v-nk-sreshtu-krajbata-na-koli-news_697819.html", "text": "  Правителството прие пакет от законодателни промени, свързани с ефективното изпълнение на присъди относно конфискация на имущество, придобито от престъпна дейност, както и за противодействие на противозаконното отнемане на моторни превозни средства (МПС).     Законопроектът за промени в Наказателния кодекс прецизира уредбата относно превенцията срещу противозаконно отнемане на МПС. В чл. 195, ал. 1 на Наказателния кодекс (НК) се създава т. 12 за квалифициран състав на кражба, когато деецът с обективните си действия е демонстрирал намерение противозаконно да присвои МПС и да се разпорежда с него, като със своя вещ. Предлага се още приготовлението към кражба на МПС да се наказва като самостоятелно престъпление.   Отпада предвидената възможност за налагане на алтернативното наказание глоба в случаите на противозаконно проникване в чуждо МПС. Това е мотивирано с високата степен на обществена опасност на тези престъпления, което се обуславя както от значителната стойност на отнетата движима вещ, така и от факта, че много често отнетото МПС се използва при извършването на други престъпления.\r\nС промените се предвижда още пряката и непряка облага, придобити чрез престъплението, да се отнемат в полза на държавата, ако не подлежи на връщане или възстановяване. А в случаите когато тя липсва или е отчуждена, да се присъжда нейната равностойност.  Въвеждането на мярката е в изпълнение на изискванията на Директива 2014/42/ЕС на Европейския парламент и на Съвета за обезпечаване и конфискация на средства и облаги от престъпна дейност в ЕС. Тя цели създаване на реална възможност не само за признаване, но и за ефективно изпълнение на наказателните присъди в частта им относно конфискация на имущество, придобито от престъпна дейност. За вземане на мерки, гарантиращи адекватно управление на обезпечено имущество, с цел евентуална последваща конфискация, се предлагат промени в Наказателно-процесуалния кодекс (НПК). Те предвиждат имуществото, обезпечено по реда на чл. 72 от НПК с цел конфискация или отнемане на вещи в полза на държавата, да се управлява о г Комисията за противодействие на корупцията и за отнемане на незаконно придобитото имущество.   Във връзка с транспонирането на Директива 2013/48/ЕС за установяване минимални правила относно правото на достъп до адвокат в наказателното производство и в производството по изпълнение на европейска заповед за арест, с проектозаконът се уреждат по-подробно правата на лицата при задържане и обвиняемите в наказателното производство, и правата на лицата в производствата по изпълнение на европейска заповед за арест и на издирваните по Закона за екстрадицията и Европейската заповед за арест.", "date": "2018.10.03", "title": "Одобриха промени в НК срещу кражбата на коли"}
{"url": "https://www.actualno.com/sciencelogy/instagram-se-srina-v-cjal-svjat-news_697784.html", "text": "   Съдържанието не се обновява, а голяма част от потребителите виждат празни профили.     Уеб версията също има проблеми и показва \"5xx Server Error\", предава .   Сривът на Instagram идва в трудни времена за компанията. Преди дни основателите ѝ напуснаха след спорове с основателя на Facebook Марк Зукърбърг. От няколко години Facebook е собственик на Instagram.\r\nПрипомняме, че миналия петък пък стана ясно, че близо 50 млн. потребители на Facebook са станали жертва на хакерска атака.  ", "date": "2018.10.03", "title": "Instagram се срина в цял свят"}
{"url": "https://www.actualno.com/tennis/gorchiva-zaguba-za-grigor-dimitrov-v-pekin-news_697759.html", "text": "  Загуба в три сета - 4:6, 6:2, 4:6, записа най-добрият български тенисист Григор Димитров още във втория си мач на силния турнир в Пекин. Димитров загуби от сърбина Душан Лайович, след като беше поставен под номер 2 в схемата на турнира и изглеждаше, че има благоприятен жребий.     Първият сет беше решен от само един пробив, в самото начало на частта. Той отиде на сметката на Лайович, който беше безгрешен на начален удар, а Григор така и не успя да го затрудни на ретур.   Във втория сет нещата се обърнаха – категорично предимство на Димитров, който направи 3 пробива срещу само 1 за противника си. Голямата разлика дойде от това, че българинът намери начин да подобри представянето си на ретур, с микс от повече сечени бекхенди и тук-там по-агресивно посрещане.\r\nТретият сет се превърна в битка на волята и, за съжаление както се случи многократно този сезон, тази на Григор се оказа по-слаба. Той изостана още в началото с пробив, върна го за 3:3, но се пропука с двойна грешка за 4:5, което се оказа фатално.  Какво точно се случи с пълни подробности - ", "date": "2018.10.03", "title": "Горчива загуба за Григор Димитров в Пекин"}
{"url": "https://www.actualno.com/asenovgrad/festivalyt-kino-za-pyteshestvenici-startira-v-asenovgrad-news_697761.html", "text": "  Домакин на фестивала „Кино за пътешественици” ще бъде Асеновград, в продължение на осем седмици. Инициатор на идеята, която е продължение на делото на Ангел Маринов, е Георги Сердарев. Сред лентите, които организаторите ще предложат на асеновградчани, няма български филми. Но всички осем заглавия, които ще бъдат прожектирани, са свързани с пътувания и приключения. Най-късият филм е с продължителност 53 минути, а най-дългият е 93 минути. Те представят разкази на хора, които обожават пътешествията, и разкриват малко познати и загадъчни места. Пътешествениците споделят чувствата и впечатленията си от преживяванията. Чрез езика на киното асеновградската публика ще може да се докосне до различни точки на земното кълбо, да опознае нови светове и индиректно да се срещне с колоритни персонажи.     \"Главната цел е да се случва нещо из Асеновград така, че той да оживее, да се усеща духът му. Идеята е младите хора да се учат на култура, защото не ги ли научим ние, няма кой да го направи\", сподели Георги Сердарев. Той посочи, че въпреки близостта на Пловдив и множеството забавления, провеждащи се там, има асеновградчани, които не могат да си позволят удоволствието да ходят на кино до големия град. А този фестивал ще им предостави възможността те също да се впуснат в света на седмото изкуство. Сердарев уточни, че в края на кинофестивала ще бъде поканен гост, който ще разкаже „на живо“ за своите пътешествия. Организаторите планират инициатвата да се превърне в традиция. Кинофестивалът ще се проведе в осем поредни четвъртъка, като откриването и първата прожекция ще се състоят утре (04.10.18 г.) от 18:30 ч. в зрителната зала на Стария съвет. Билетът за всеки филм струва 4 лева, а ето и програмата:   - 04.10.18  г. - „С кану по Амазонка“ - 53 минути\r\n- 11.10.18 г. - „Меден месец на път“ - 83 минути  - 18.10.18 г. - „Пътят Камино и нетипичните пилигрими“ - 90 минути   - 25.10.18 г. - „Култ“ - 87 минути\r\n- 01.11.18 г. - „С тук-тук из Етиопия“ - 87 минути    - 08.11.18 г. - „Вземи красивото с теб“ - 64 минути   - 15.11.18 г. - „Да нагазиш в Ниагара“ - 75 минути\r\n- 22.11.18 г. - „Исландия навендъж“ - 70 минути.\r\nПрез идното лято организаторите на феста планират да създадат ретро кино за автомобили. Идеята издаде в аванс пред Actualno.com Георги Сердарев. Но за реализиране на инициативата тепърва ще се водят преговори за място и техническо изпълнение на проекта.", "date": "2018.10.03", "title": "Фестивалът \"Кино за пътешественици\" стартира в Асеновград"}
{"url": "https://www.actualno.com/actualno/zaradi-izbor-kato-cvetanov-es-stava-kato-sssr-news_697658.html", "text": "  От вече много години все по-силно в България върви противопоставянето \"ЕС – Русия\" или в по-широк смисъл, защото в него влиза и САЩ – \"Запада – Русия\". Къде по-завоалирано, къде изключително директно по кажи-речи всяка възможна тема от живота има сблъсък на идеологии и ценности. За тази война е характерно едно – че най-яростните защитници на едната страна никога не признават каквото и да е на другата.     Както обаче отдавна е доказано, в живота черно-бяло има много рядко – например при зебрите. А безгрешни със сигурност няма. Но пък има грешки, които съвсем не са на растежа, а на статуквото.   Такава грешка отвсякъде изглежда за постоянен представител в УС на \"Европол\". Защото Цветанов категорично с работата си на вътрешен министър доказа, че не може да спазва елементарни принципи и норми, заради което България беше многократно осъдена в Европейския съд по правата на човека. Неспазването е гаранция, че дори арестуваните да са виновни, те имат основание да се измъкнат. Достатъчно е да си спомним, че без присъда и с обезщетение се измъкнаха Алексей Петров, дясната му ръка Антон Петров-Хамстера, братята Йордан и Пламен Стоянови – Дамбовците. Или както многократно е ставало в редица полицейски филми – не спазваш процедурата, доказателствата стават невалидни. Случаи като \" \", \" \", \" \" са само част от плеядата провали, заради която Цветанов не може да заема такъв пост – в един нормален свят. Случаи, които приключиха с осъдителни присъди срещу България в Страсбург и провали на Цветанов, за които се плаща от нашите данъци!\r\nПри такава биография, изборът на Цветанов демонстрира единствено гнилоч. Гнусна, гадна, жалка и смрадлива. Гнилоч на бюрокрация. Тези бюрократи, които си живеят в техния си свят и гледат как да им е по-уютно – нищо друго. Такива търтеи, от които мечтаехме да се отървем с влизането в ЕС. Но и там виреят – може би не толкова многолюдно, както в (пост)съветската система, но все още многобройни, все още достатъчно силни, за да са от сериозно значение. А точно това отвращава, точно това опорочава модели на развитие. Точно това убеждава все още колебаещи се кой какъв е – и тия са като ония. Защото на хората отдавна им писна – те не искат по-малкото зло, искат нещо категорично добро!    Ивайло Ачев ", "date": "2018.10.03", "title": "Заради избор като Цветанов, ЕС става като СССР"}
{"url": "https://www.actualno.com/society/60-000-deca-sa-izvyn-uchilishte-pribirat-gi-sys-zonov-podhod-news_697719.html", "text": "  Над 60 000 са децата, за които няма информация дали са в чужбина, пътуват ли с родителите си из страната или са някъде другаде. За да сработи механизмът за справяне с едно такова предизвикателство, ние сме ангажирали учителите, като е много ценна помощта на общините. Това заяви на традиционната среща на Националното сдружение на общините в курорта „Албена“ просветният министър Красимир Вълчев. Възприели сме т. нар. зонов подход на териториална компетентност и отговорност, като идеята е за установяването на всяко дете, което не е в училище, допълни той.     Ако никоя друга система не засече детето, ще се търси съдействие от НАП, Инспекциите по труда и други институции, които чрез родителите да дават информация и за децата им, пише в днешния си брой    „За да постигнем успех в задачата, която сме си поставили и да приберем всички деца в училище, е необходимо да свържем информационните системи на всички институции, за да не става така, че на 10 години те да са като емигранти в собствената си страна“, каза още Вълчев. Все още имало деца, които не са включени в системата на образованието и те с основно от т. нар. рискови групи. МО ще изработи и общ механизъм с МТСП за въздействие и на семействата от социално слави или проблемни групи, за да не отпадат децата в ранна възраст от системата на образованието.\r\nНад 70 млн. лева се дават на такива семейства. Акцент ще бъде и изучаването на българския език от детската градина, за да не се стига до отпадане още в пети клас, когато поради недоброто му владеене им е трудно и отпадат рано. Масово се злоупотребява и при деца с увреждания и ТЕЛК, които не подлежат на санкции. Заради финасирането се прави и т. нар. фиктивно присъствие в училищата, като по този начин се саботира системата.  ", "date": "2018.10.03", "title": "60 000 деца са извън училище, прибират ги със зонов подход"}
{"url": "https://www.actualno.com/curious/koi-zodii-sa-naj-dobri-vyv-flirta-news_697770.html", "text": "  Някои хора умеят да флиртуват с лекота, докато за други това се оказва доста трудно. Някои хора лесно стават център на внимание и привличат представителите на противоположния пол, докато други просто предпочитат да са невидими.     За тях вниманието от страна на друг човек е засрамващо. Според астролозите всяка зодия има свой начин на ухажване. Оказва се, че зодиакалния знак влияе на начина, по който флиртуваме и привличаме потенциална половинка.    Те са изключително директни и не се срамуват да покажат чувствата си. За тях наличието на конкуренция не е никакъв проблем и готови са да се борят до последно, за да постигнат целта си. Знаят точно какво искат и не биха се поколебали да направят всичко възможно, за да го получат. Те са изключително борбени във всяка сфера от живота си и флирта не е изключение. Флиртът не е силната им страна, те са малко старомодни в това отношение. Никога няма да направят първата крачка. След като видят, че някой има интерес към тях започват да се държат по-свободно, но не би могло да се нарече флирт. Ако човекът срещу вас е Телец, подгответе се вие да направите първата крачка.     Те обичат да общуват с хората и точно заради това, умеят да флиртуват. Забавни са и винаги имат какво да кажат. Първоначално флиртуват със закачки, но ако се наложи показват и интелекта си. Когато флиртуват с някого, те го засипват с внимание и бързо показват, ако имат сериозни намерения. Умеят да показват на човека срещу тях, че е единствен.Това понякога плаши хората, защото Раците изглежда сякаш бързат да накарат нещата да се случат.       Те са изключително смели и дори понякога егоистични. Флиртуват много агресивно, което се харесва на околните и привлича почти всички. Обичат да говорят за себе си, но в същото време постоянно правят комплименти, което се харесва страшно много от отсрещната страна. Те умеят да флиртуват, но често объркват с действията си. Изпращат смесени сигнали. Показват, че харесват човека, но понякога се държат странно. Не обичат да флиртуват с непознати, затова първо опознават човека отсреща, а след това си позволяват да покажат флирт уменията си.    Имат вроден чар, който им е от страхотна полза. Те понякога дори без повод показват своята харизма, а това очарова всички. Имат интересен подход, който в повечето случаи работи. Почти не им се налага да флиртуват. Самото им присъствие на дадено място привлича представителите на другия пол около тях. На тях флиртът им е в кръвта. Умеят да ухажват и да се забавляват едновремененно.Никога не биха се отказали от целта си. Това е силната им страна, заради сексуалността и чувствеността им.    Те обичат да флиртуват изключително много, особено с непознати. За тях това е нещо забавно и предизвикателно.Проблемът при тях е, че изглеждат понякога повръхностни и това би могло да отблъсне човека срещу тях. Не обичат повърхностните флиртове и предпочитат да водят задълбочени разговори с човека, който харесват. За тях той трябва да е на интелектуално ниво. Ето защо започват отношенията си като приятели и след това, когато опознаят човека, започват да проявяват по-палавата си страна.    Той обича да провокира и да бъде провокиран. Представителите на тази зодия имат харизма и използвайки езика на тялото си могат да флиртуват с няколко човека наведнъж. Те са много енергични и не ги привличат скучни и невежи хора. Те са доста срамежливи, но умеят да флиртуват. Измислят интересни начини, чрез които да привлекат вниманието. Те са доста сладки, когато го правят, но понякога са смешни. За сметка на това са директни, честни и винаги признават чувствата си..", "date": "2018.10.03", "title": "Кои зодии са най-добри във флирта"}
{"url": "https://www.actualno.com/music/svilen-noev-s-koncert-promocija-na-debutnija-si-solov-album-news_697762.html", "text": "  На 17-ти октомври, вокалистът на група „Остава”, ще представи първия си самостоятелен албум “Different” с концерт-промоция в столичния клуб Терминал 1.     Пилотният сингъл „Beautiful” от месеци е в националния радио ефир и се радва на изключително позитивни отзиви. След лирик видеото към него, Свилен вече е готов и с официален видео клип към песента , чието име носи и самия албум. Видеото към втория сингъл е дело на съпругата на музиканта - Невена Спасова, както и на операторите Ангел и Кристиян Спасови.  Клипът е заснет на морския бряг и в него участие взимат актьорите Явор Бахаров и Рая Пеева, Вики Величкова от група Мастило, Диана Алексиева и други близки приятели на Свилен. Дебютното CD ще включва общо 6 песни, от които 5 на английски и една на български, както и два бонус трака. Музиката и текстовете на парчетата са дело на самия музикант, а в аранжиментите и реализацията са замесени още Даниел Петров (барабанист на Остава) и Георги Станев (екс продуцент на „Gravity Co“). В едно от парчетата се включва и Краси Тодоров (D2, Jeremy?), а като гост музиканти участват още Мишо Шишков, Михаела Филева и Иво Чалъков („Gravity Co.”). Албумът ще бъде издаван и разпространяван в търговската мрежа от , но ще може да бъде намерен и онлайн във всички музикални платформи като iTunes, Spotify и много други.  Идеята за проекта се ражда най-вече от желанието на Свилен да продължава да твори и реализира идеите си, които не са подходящи за песни на „Остава“, защото имат различно настроение, но пък са твърде хубави като мелодии, за да си останат само идеи.\r\n„Мисълта да правя нови песни, на които детето ми да танцува е едно от нещата, които ме вдъхновиха да стартирам солов проект. А и всяко ново начало е много вълнуващо и пълно с изненади“ – споделя музикантът.\r\nЗвученето на песните в албума е в стилистиката на инди попа и не е съобразявано с музикалните тенденции в България.    На 17-ти октомври, на сцената в Терминал 1 заедно със Свилен ще се качат музикантите Даниел Петров (барабани - Остава), Александър Обретенов (бас китара - D2) и Краси Тодоров (клавири - D2, Jeremy?).\r\nБИЛЕТИ за концерта на цена от 10 лева, могат да бъдат закупени в мрежата на Eventim и партньорските каси: щанд - ул. \"6-ти септември\", OMV, Orange Center, Usit Colours, Билетен център НДК, Строежа и др. Цената на място и в деня на концерта ще е 12 лева. Всеки гост на събитието ще има възможността първи да си закупи албума на промоционална цена от 10лв.\r\nОтваряне на врати: 21:00ч.   Начало: 22:00ч.\r\nЗа повече информация и новини може да следите тук: ", "date": "2018.10.03", "title": "Свилен Ноев с концерт-промоция на дебютния си солов албум "}
{"url": "https://www.actualno.com/showbusiness/bylgarka-defilira-za-chanel-v-parij-snimki-news_697771.html", "text": "  От уличен протест до супермаркет, от бистро до летище – Карл Лагерфелд меко казано обожава да представя моделите си по най-нестандартния начин. Изключение не прави и колекцията пролет/лято 2019, която бе представена на Седмицата на модата в Париж. Гран Пале или иначе казано Големият дворец на Шанз-Елизе се превърна в морски бряг за дефилето на френския бранд.      По този начин Chanel  отново успяха да покажат една различна страна на суровия моден свят, демонстрирайки забавленията и живота отвъд този \"стъклен похлупак\".\r\nЗвездата на ревюто за трети път бе Кая Гербер, която бе преобразена с черни джинси, бяла риза и брандиран колан.  Няма как да не отбележим факта, че Красавицата дефилира по пясъка с бял сет, шапка и слънчеви очила. Що се отнася до представената колекция за пролетно-летния сезон, можем да кажем, че в модната къща няма особено раздвижване. Моделите бяха изчистени, семпли и елегантни. Доминираха традиционните за бранда пепитени сака, но без закопчаване, дантелените елементи, а цветовата гама бе приглушена – розова черупка и морска пяна, за разлика от вечерната колекция, решена в черен цвят, но с различни текстури.      Култовите чанти на Chanel влязоха в ролята на огърлици, а акцентът сред аксесоарите бяха ръкавиците без пръсти, вдъхновени от самия Карл Лагерфелд.    ", "date": "2018.10.03", "title": "Българка дефилира за Chanel в Париж (СНИМКИ)"}
{"url": "https://www.actualno.com/haskovo/vila-armira-kydeto-vremeto-e-sprjalo-news_697782.html", "text": "  Вила \"Армира\" е антична римска вила в близост до Ивайловград.  Днес тя е паметник на културата с национално значение. От 2014 г. е под номер 72б в списъка „100 национални туристически обекта“ на Българския туристически съюз.     Вилата е открита през 1964 година при строеж на язовир на 1,5 км югозападно от квартал Лъджа. При последвалите археологически разкопки са разкрити останките от крайградска вила от периода на Римската империя по нашите земи. Днес тя е известна под названието Вила Армира, произлизащо от името на малката река Армира, приток на река Арда, на брега на която е построена вилата.      Античната Вила Армира представлява внушителен комплекс от жилищни и стопански постройки, разположени на площ от 2200 m2. Жилищната ѝ част, заемаща площ от 978 m2, обхваща голям вътрешен двор, ограден от покрита галерия с перистил (колонада) и имплувиум (басейн) в средата. Около него са разположени жилищните помещения – трапезария, дневна, кухня, спалня, баня и други. Отоплението се осъществява чрез хипокауст (подподово отопление, при което пода на сградата е повдигнат на колонки от зидани тухли или керамични тръби, между които циркулира топъл въздух от специално изградени за целта огнища).   По време на разкопките са открити добре запазени мозайки с фигурални и геометрични мотиви, капители, ажурни парапети, херми, профилирани фрагменти от колони, пиластри, корнизи и облицовки от мрамор. Намерени са и множество керамични съдове, накити и предмети на бита. Вилата е разкошно имение, помещенията на което, освен с мозайки на подове, са украсени и с богата мраморна декорация и цветна мазилка. В това отношение тя безспорно се очертава като най-пищната от всички известни досега подобни постройки на територията на римска Тракия. Сгради с подобна богата мраморна облицовка са рядко срещани в провинциите на Римската империя (1 – 5 век). Особено важно е обстоятелството, че степента на съхраненост на декоративните елементи позволява практически пълна възстановка на интериора на сградата.     Поради денивелацията на терена стопанският комплекс към вилата се е съхранил в значително по-лошо състояние. Неговото предназначение е било да осигури дейността по експлоатацията на земите, съхранението и обработката на селскостопанската продукция, на инвентара и други. Няма конкретни данни за характера на развиваната селскостопанска дейност.\r\nВилата е била обитавана до третата четвърт на 4 век. Разрушаването ѝ се свързва с голямото опустошение на околностите на Адрианопол през 378 година, когато римската армия, под командването на Валент, е разбита при Адрианопол от готите, а самият император е ранен и отнесен от войниците си до вила в близост до бойното поле. Впоследствие готите откриват това убежище на ранения император, превземат и опожаряват вилата и убиват самия император. Много е вероятно тези събития да са се разиграли именно тук.   Вижте още снимки в  Източник: wikipedia.bg    ", "date": "2018.10.03", "title": "Вила \"Армира\", където времето е спряло"}
{"url": "https://www.actualno.com/literature/otkys-ot-neshtata-koito-sinyt-mi-trjabva-da-znae-za-sveta-fredrik-bakman-news_697362.html", "text": "  Изкуството да преценяваш дали е подходящо да скроиш номер на някого     Да предположим, че с теб сме в кварталния супермаркет и срещнем мой приятел, който има дъщеря на същата възраст като теб. Партньорката му е заета на рибния щанд малко по-нататък. На двамата с него веднага ни хрумва доста забавната идея да разменим децата в количките, докато тя не гледа, за да видим колко време ще ѝ отнеме да забележи.\r\nИ да предположим, че аз се ентусиазирам малко повечко и тръгвам из магазина с дъщеря им в нашата количка, за да се скрия.\r\nПосле може да предположим, че аз всъщност, така да се каже, никога преди не съм виждал партньорката на въпросния приятел. И предполагаме, че пет секунди по-късно тя се обръща, но първото, което забелязва, не е приятелят ѝ, който седи до теб и се хили. Не, да предположим вместо това, че първото, което забелязва, е дебел мъж, когото никога преди не е виждала, да търчи с едногодишната ѝ дъщеря покрай щанда за млечни продукти.     Много е възможно цялата идея да е била малко по-забавна на теория, отколкото на практика.\r\nТака предполагам.\r\nЗначи...    Когато приятелска двойка ни дойде на гости и каже, че едната половинка от двойката е бременна, очевидно е съвсем окей аз да се включа във всеобщата еуфория. Окей е и да чукна пет с небременната половинка от приятелската двойка и да го почерпя алкохол. Счита се също – при тези обстоятелства – за напълно приемливо да го потупам по гърба, казвайки неща от типа на „ах, ти, куче“.   Окей е също така да спомена колко изморени са жените през първите няколко месеца от бременността. Всъщност окей е дори да се пошегувам, че са като „хероинозависими коали“, въпреки че както бременната половинка от двойката, така и майка ти са в стаята.\r\nОкей е да разкажа как през първите дванайсет седмици майка ти общо взето не правеше друго, освен да спи.\r\nДаже е окей да отида толкова далеч, че да възкликна весело: „НИКОГА през живота си не съм играл толкова много видеоигри, колкото през първите седмици!“.\r\nОбаче НЕ е окей да нарека първите седмици „най-хубавото време от цялата бременност“.      Това последното е много важно. Очевидно.\r\nБелязан до живот\r\nМного бащи си правят татуировки в чест на децата си. Портрети. Егенета. Такива неща. И аз съм го обмислял. Нещо много символично. Нещо, което наистина да обобщава отношенията между двама ни. Точно в момента съм се спрял на мъничка трайбъл татуировка във формата на петно от повърнато мляко на рамото.", "date": "2018.10.03", "title": "Откъс от „Нещата, които синът ми трябва да знае за света”, Фредрик Бакман"}
{"url": "https://www.actualno.com/europe/vynshnijat-ministyr-na-francija-podade-ostavka-makron-ja-prie-news_697737.html", "text": "  Президентът на Франция Емануел Макрон прие оставката на министъра на вътрешните работи Жерар Коломб, се казва в официално изявление от Елисейския дворец, предаде БГНЕС.     Причина за оставката е, че Коломб официално обяви преди време, че планира да се кандидатира за предишния си пост като кмет на град Лион - през следващата година. Това предизвика много критики, че министърът вече обръща повече внимание на предизборната кампания, а не на задълженията по сегашния си пост.   Макрон е \"приел оставката на Жерар Коломб и е помолил премиерът да поеме поста му, докато не бъде обявен наследник\", съобщават от президентството.\r\nОставката на 72-годишния Коломб е пореден удар за Макрон. В понеделник (1 октомври) медиите съобщиха, че той е поискал да се оттегли, но оставката му не е била приета.  ", "date": "2018.10.03", "title": "Външният министър на Франция подаде оставка, Макрон я прие"}
{"url": "https://www.actualno.com/society/predlojenie-davat-na-koloezdachite-da-imat-predimstvo-navsjakyde-news_697722.html", "text": "  Колоездачите да имат статут на трамвай или иначе казано, да имат предимство навсякъде по пътищата. Останалите участници в движението, дори и пешеходците, ще трябва да ги пропускат по велоалеите, на кръстовищата и дори на тротоарите, ако няма обозначена зона за каране на колело.     Ако площите обаче са определени само и единствено за пешеходци, според действащия в момента закон те няма да имат право да се движат там. Предлаганите правила обаче ще могат да ги облагодетелстват и те да се движат навсякъде с пълно предимство, пише днес Това са част от промени, които в момента се обсъждат в работната група от Министерството на транспорта и Министерството на вътрешните работи и Министерството на регионалното развитие, която разделя на три части сега действащия и променян над 100 пъти Закон за движение по пътищата. Предложенията ще бъдат внесени до дни за обсъждане, но не се знае каква част от тях ще минат.   „ “, смятат представители от Пътна полиция, които са категорични, че ще се противопоставят на готвените промени, стигне ли са на обсъждане в парламентарна комисия.  Въпреки многото нарушения, които правят, колоездачите, които са глобени годишно в столицата са едва около 200 и то когато са станали причина за някакво пътно-транспортно произшествие. Последната солена глоба е за любител на велосипеда, който през май месец тази година прегази дете в Южния парк. Той му счупи крака и го влачи десетки метри. Младият мъж беше арестуван, а срещу него беше заведено дело. Според запознати той е санкциониран с около 1000 лева, но от съда, а не от органите на Пътна полиция.\r\nЕдинствените наказания, които катаджиите могат да налагат, са за липса на жилетка – 10 лева, за каране без светлини и светлоотразители – 50 лева.   Новите промени обаче предвиждат въртенето на педали без жилетка да скочи на 30 лева.    По-сериозни санкции се предвиждат и за минаването на червен светофар. Според членове на работната група наказанието за карането на забранен сигнал или преминаването на знак „Стоп“, без да се спре, трябва да коства на водача на автомобила цели две години без книжка както и глоба от 1000 до 2000 лева. Причината за предлагането на крутите мерки е, че преминаването на червен сигнал е равносилно на опит за убийство и може да коства нечий човешки живот, особено ако кръстовището е по-натоварено и по-високоскоростно.\r\nДруга идея на членовете на работната група е премахването на левия завой. Смята се, че много произшествия стават именно, когато водачите са без предимство, но решават да завият. За да се премахне тази опция обаче, е необходимо не само закона да се промени, но и цялата инфраструктура, което според скептиците, участващи в обсъжданията, граничи с лудостта.", "date": "2018.10.03", "title": "Предложение: Дават на колоездачите да имат предимство навсякъде"}
{"url": "https://www.actualno.com/cars/elektricheskoto-kia-niro-shte-ima-probeg-485-km-news_697748.html", "text": "  Корейският производител Kia използва провеждащия се в Париж автосалон, за да представи електрическия кросоувър e-Niro. Машината бе показана още през май в Южна Корея, а сега е готова и нейната версия за Европа.        С едно зареждане Kia e-Niro може да измине до 485 км (по новия цикъл за измерване WLTP), като капацитетът на акумулатора е 64 кВт/ч. От компанията допълват, че с тази батерия в градски условия пробегът ще може да достигне 615 км. Другият вариант на батерията е с 39 кВт/ч, като с нея кросоувърът ще изминава до 312 км.\r\nВариантът на електрическия кросоувър за Европа с по-слаб акумулатор ще получи мотор с мощност 136 к.с., като ускорението от 0 до 100 км/ч ще отнема 9,8 секунди. Машините с по-големи батерии ще разчитат на електрически двигател с 204 к.с., като тук ускорението отнема 7,8 секунди. И двете модификации са само с предно предаване.     Всъщност, агрегатът на Kia e-Niro е идентичен с този Hyundai Kona. Корейският кросоувър ще получи и система за бързо дареждане, при която по-мощният акумулатор може да се зареди до 80% за 54 митути. От компанията допълват, че гаранцията на батериите и електрически двигател е 7 години или пробег от 150 000 км (което настъпи по-бързо).", "date": "2018.10.03", "title": "Електрическото Kia Niro ще има пробег 485 км"}
{"url": "https://www.actualno.com/society/na-osmija-mesec-prokuraturata-otkri-che-greshno-razsledva-moskovski-news_697720.html", "text": "  \"Прокуратурата постигна нови висоти в мотаенето на разследването на инцидента с моторна шейна, при който на 2 февруари загина 4-годишният син на тогавашния министър на транспорта Ивайло Московски. Вчера стана ясно, че делото е прехвърлено на друга прокуратура с абсурдното обяснение, че държавното обвинение чак на осмия месец се сетило, че министрите всъщност трябва да се разследват от Софийската градска прокуратура. Досега делото бе под надзора на Софийската окръжна прокуратура, тъй като детето загина в Боровец, който попада в района ѝ\". Това пише в днешния си брой вестник , които били информирани за станалото националното следствие. Оттам обясниха още, че експертизите, които досега се сочеха като причина за протакане на делото са готови. Какво са показали те обаче, остава неясно, защото само наблюдаващият прокурор може да реши да разкрие съдържанието им.     Говорителката на Софийската градска прокуратура Зорница Таскова потвърди, че делото вече е там. Всички останали въпроси Таскова поиска писмено. До края на деня така и не дойдоха отговори на какъв етап е разследването, какви са изводите от експертизите, има ли повдигнати обвинения, кога и с какви мотиви производството е постъпило в градска от окръжната прокуратура и докога е последното удължаване на срока на разследването.   Не е ясно как ще реагира сега прокуратурата, след като Ивайло Московски най-после бе освободен като министър заради катастрофата край Своге, при която загинаха 18 души. Московски беше предложен за вицепрезидент на Черноморската банка за търговия и развитие. Напълно възможно е делото отново да бъде върнато на окръжната прокуратура.\r\nВъзможните причини окръжната прокуратура след месеци наблюдение да е пратила делото на градската са, че или търси начин да се отърве от него, или становището на наблюдаващия прокурор там е, че трябва да бъде търсена отговорност от управлявалия злополучната шейна.  От самото начало прокуратурата се държи подозрително по случая. В началото дори не беше съобщено как е станала катастрофата с мощната машина, управлявана от министъра. По неофициална информация тя се е ударила в дърво. Прокуратурата мълча 5 дни, а след това обяви, че делото за причиняване на смърт по непредпазливост е прехвърлено за разследване в националното следствие. След това обвинителите се застраховаха, че ще им трябва много време, защото имало много свидетели и се търсели хора със \"специфични знания за разрешителния режим и правилата за ползване на моторни шейни\". Така осем месеца след инцидента обвиняеми за смъртта на детето няма.   ", "date": "2018.10.03", "title": "На осмия месец прокуратурата \"откри\", че грешно разследва Московски"}
{"url": "https://www.actualno.com/curious/nad-3-mln-dushi-veche-sa-posetili-oktoberfest-news_697742.html", "text": "  Най-известният бирен фестивал в света \"Октоберфест\", който беше открит на 22 септември в Мюнхен, вече е бил посетен от около 3,3 млн. души, предаде БГНЕС.     За сравнение през миналата 2017 година към средата на фестивала посетителите са били около 3 млн. Тазгодишният наплив се дължи и на хубавото за сезона време в цяла Бавария.   Жителите и гостите на Мюнхен вече са изяли 70 печени на шиш говеда.\r\nФестивалът ще продължи до 7-ми октомври.  ", "date": "2018.10.03", "title": "Над 3 млн. души вече са посетили \"Октоберфест\""}
{"url": "https://www.actualno.com/america/trymp-ojali-mladite-myje-v-sasht-zaradi-kampanijata-sreshtu-seksualnija-tormoz-news_697739.html", "text": "  Президентът на Съединените американски щати Доналд Тръмп е на мнение, че движението #MeToo е създало непоносимо положение за младите мъже в Америка, предаде БГНЕС.     Американският държавен глава коментира думите на сина си Доналд Тръмп-младши, който в интервю за британския вестник Daily Mail отбеляза, че се притеснява много по-силно за бъдещето на своите синове, отколкото за бъдещето на дъщерите си.   \"Бих казал, че това са много тежки времена за младите мъже в Америка, когато лесно можеш да бъдеш виновен за нещо, за което не си виновен\", отбеляза Тръмп.\r\n\"Вие 35 години може да бъдете човек за пример и изведнъж да се появи някой, който твърди, че сте направил това или онова и да назове трима свидетели, които засега да не потвърждават думите му. Ситуация, в която ти си виновен до доказване на противното, е наистина ужасяваща\", продължи американският президент, според когото в действителност винаги трябва да важи формулата \"невинен до доказване на противното\".  ", "date": "2018.10.03", "title": "Тръмп ожали младите мъже в САЩ заради кампанията срещу сексуалния тормоз"}
{"url": "https://www.actualno.com/europe/cheshkijat-parlament-osydi-reshenieto-na-ep-za-procedura-protiv-ungarija-news_697738.html", "text": "  Долната камара на чешкия парламент прие резолюция, с която се осъжда решението на Европейския парламент за активиране на процедурата по член 7 от Договора за ЕС, която може да завърши с лишаване от право на глас на Унгария в Европейския съвет, предаде БГНЕС.     \"Парламентът смята за погрешно и неудачно състоялото се в Европарламента гласуване против суверенната държава Унгария, в частта му за активиране на член 7 от Лисабонския договор. Подобен подход само задълбочава недоверието между \"старите\" и \"новите\" страни-членки на Евросъюза\", се казва в текста на приетия от Чешкото народно събрание документ.   За приемане на резолюцията са гласували 97 от присъстващите 153 депутати. По-рано решението на ЕП за Унгария беше осъдено от президента на Чехия Милош Земан, премиера Андрей Бабиш и председателя на парламента Радек Вондрачек.\r\nНа 12 септември ЕП прие решение, според което Унгария нарушава член 2 от Договора за ЕС, съгласно който Съюзът \"е основан на ценностите на уважение към човешкото достойнство, свобода, демокрация, равенство, върховенство на закона и спазване правата на човека, включително правата на лица, принадлежащи към малцинствата\". Мнозинството в Европарламента поиска привеждане в действие на член 7 от същия договор, който позволява на Съвета на Европейския съюз да отнеме правото на глас на Унгария в Съвета на ЕС. Преди това обаче на Унгария се дава право на защита и възможността да последва препоръки на Европейския съвет, с които да поправи положението.  Припомняме, че ЕП наблегна главно на липсата на независима съдебна система и на сериозната обвързаност на приближени на унгарския премиер Виктор Орбан с публични средства в Унгария (една трета от обществените поръчки се печелели де факто от зет му). Орбан не коментира това, а обърна разговора в посока, че ЕС застрашава суверенната унгарска политика по отношение на мигрантската криза.   ", "date": "2018.10.03", "title": "Чешкият парламент осъди решението на ЕП за процедура против Унгария"}
{"url": "https://www.actualno.com/asia/sled-zemetresenieto-na-sulavesi-izrigna-i-vulkan-news_697745.html", "text": "  След опустошителното земетресение и цунами на индонезийския остров Сулавеси е изригнал вулкан, предава японската агенция Kyodo, цитирана от TACC.     Изригването на вулкана е станало в сряда на остров Сулавеси в Индонезия, който пострада от силно земетресение и цунами.   Според агенцията стълбът от пепел от един от вулканите, намиращи се на острова, достига височина от 4 километра, допълва агенция Фокус.\r\nПрипомняме, че на 28 септември земетресение с магнитуд 7.4 разтърси провинция Централен Сулавеси. В продължение на близо два дни са регистрирани около 170 вторични труса. Силният трус е предизвикал цунами, височината на вълните беше от 3-5 м. Според последните данни, в резултат на земетресението и последвалото цунами са загинали 1234 души, други сто още се издирват и стотици са ранени. В резултат на земетресението над 60 000 местни жители бяха принудени да напуснат домовете си.  ", "date": "2018.10.03", "title": "След земетресението на Сулавеси изригна и вулкан"}
{"url": "https://www.actualno.com/europe/rusija-reagira-bolezneno-na-amerikansko-preduprejdenie-za-svoi-raketi-news_697734.html", "text": "  Със статия в доста възмутен тон, едно от най-популярните руски издания още от времето на СССР - \"Взгляд\", коментира думи на постоянния американски представител в НАТО Кей Бейли Хътчисън, касаещи възможността САЩ да унищожи ракета, която би могла да удари някой от нашите съюзници\".     Руската медия е категорична, че това изказване е достойно за \"вестител на война\", защото Хътчисън уточнява, че Съединените щати се опитват \"да изпратят на Русия от няколко години съобщение, че нарушава\" Договора за ракетите със среден и по-малък обсег. И при изричен журналистически въпрос казва, че САЩ опитва по дипломатически път да убеди Русия относно разполагането на някои ракетни комплекси (например в Калининград), но ако това не сработи, Вашингтон ще е готов с такива ответни системи, които да унищожат потенциална ракетна заплаха от Русия.   НАТО не осъзнава степента на своята отговорност и опасността от агресивната си реторика, заяви в отговор говорителката на руското външно министерство Мария Захарова, предаде Агенция \"Фокус\".\r\n\"Изглежда, че хората, които правят подобни изявления, не осъзнават степента на тяхната отговорност и опасността от агресивна реторика\", каза тя възмутено. \"Кой разреши на тази дама да направи подобни изявления? Американския народ? Дали обикновените хора в САЩ знаят, че така наречените дипломати, на които плащат от джобовете си, са агресивни и разрушителни?\"  ", "date": "2018.10.03", "title": "Русия реагира болезнено на американско предупреждение за свои ракети"}
{"url": "https://www.actualno.com/politics/stolichnata-obshtina-otstypva-parka-vrana-na-dyrjavata-news_697731.html", "text": "  Столичната община отстъпва парка \"Врана\" на държавата. От там няма да обжалват решението на Софийския градски съд по делото за царския имот. Общината ще оспори само разноските, след като преди месец беше осъдена да плати на държавата от 700 хиляди лева, съобщи bTV.     Специална работна група от общината е обсъдила казуса с парка \"Врана\", дарен на общината от Симеон Сакскобургготски през 2001 г. Без особени мнения, всички са преценили, че сумата може да се увеличи при всяка следваща съдебна инстанция.   \"И бидейки държавна собственост, паркът запазва именно обществения си характер. Паркът има защита и по линия на това, че е обявен за паметник на градинско-парковото изкуство\",  каза Ботьо Ботев,  общински съветник в СО.\r\nОт общината обясняват още, че за последните 5 години 600 хиляди лева са вложени за поддръжката на парка и че те са от бюджета на столичани.  Адвокатите на държавата не знаеха. „Винаги ни изненадва, когато някой признае правата, които сме твърдели и сме защитавали. И ни радва съответно. Това означава, че с правната теза сме убедили противната страна, че нашата теза е вярната”, каза Марияна Попова, адвокат на държавата.   По две от делата – за „Саръгьол” и „Ситняково” има изпълнителни листове и държавата вече може да влезе във владение. Защитата на Сакскобургготски засега отказва коментар.", "date": "2018.10.03", "title": "Столичната община отстъпва парка \"Врана\" на държавата"}
{"url": "https://www.actualno.com/celebrate/sv-dionisij-areopagit-news_697519.html", "text": "  Св. свещеномъченик Дионисий Ареопагит бил родом от Атина, обърнат във вярата от апостол Павел. Един от първенците на атинския съд-ареопаг, и, като се покръстил, проповядвал Христовата вяра.     Заедно с апостолите отишъл в Иерусалим за погребението на Богородица. После бил на проповед в Галия, Франция - в Париж. С двама свои ученици бил посечен в 96 година при император Дометиан.   Св. Дионисий Ареопагит повярвал в Христа след забележителната проповед против чуждите божества на ап. Павел в Атинския Ареопаг (Деян. 17:15-34).\r\nАреопагът е хълм на Марс, на който имало множество храмове и олтари на различни езически богове и дори жертвеник на неизвестния бог. Там се събирали и съдиите за осъждане на богохулства против езическите богове  Според Свещеното предание, след обръщането си св. Дионисий станал един от най-близките сподвижници на ап. Павел и първи епископ на Атина. По-късно бил изпратен от св. папа Климент да оглавява мисията в Галия, където и загинал.   Средновековната традиция приписвала на св. Дионисий редица мистико-догматически съчинения (\"За Божиите имена\", \"За небесната йерархия\", \"За църковната йерархия\" и др.) и някои послания (\"За Успението на Божията майка\", \"За смъртта на ап. Петра\" и др.). За първи път за тези съчинения се споменава едва в началото на VI век, когато по всяка вероятност те са били създадени. Схващанията, изразени в тях, са оказали огромно влияние върху мисловността на Християнския Изток и Запад и те до ден днешен са теми на оживени дискусии.\r\nАвторът на тези философски и богословски произведения е наричан днес Псевдо-Дионисий Ареопагит - (Pseudo) - Dionysius the Areopagite.     Pravoslavieto.com    ", "date": "2018.10.03", "title": "Св. Дионисий Ареопагит"}
{"url": "https://www.actualno.com/showbusiness/madona-objavi-nov-album-shte-izleze-prez-2019-godina-news_697741.html", "text": "  Иконата на поп музиката Мадона потвърди, че нейният 14 поред студиен албум ще излезе на пазара през 2019 година, съобщава Contactmusic според БГНЕС. По-рано музикалната звезда твърдеше, че ще издаде записа \"до края на тази година\".     Албумът на 60-годишната изпълнителка ще бъде неин първи след \"Бунтарско сърце\" от 2015 година. Въпреки че Мадона все повече се занимава със странични проекти в сферата на модата и козметиката, тя настоява, че \"не може да се откаже\" да прави музика.   \"Да, между разработването на парфюми с аромат на роза и серуми аз всъщност правя музика. Не мога да се откажа от основната си работа\", заяви Мадона за модното списание Women's Wear Daily.\r\nПо нейните думи новият ѝ албум е силно повлиян от португалските ритми. Причината за това е, че звездата се премести в Лисабон, за да подпомогне професионалната футболна кариера на 12-годишния си син Дейвид Банда.  ", "date": "2018.10.03", "title": "Мадона обяви нов албум, ще излезе през 2019 година"}
{"url": "https://www.actualno.com/europe/sasht-s-novi-obvinenija-kym-iran-zaradi-danni-za-gotven-atentat-vyv-francija-news_697743.html", "text": "  Съединените американски щати отправиха поредни обвинения срещу Иран. Вашингтон предупреди Техеран заради предполагаемото му участие в подготовка на атентат край френската столица Париж срещу ирански опозиционни групи.     \"Франция взима твърди мерки срещу неуспешния ирански заговор за подготовка на атентат в Париж. Техеран трябва да знае, че подобно възмутително поведение няма да бъде толерирано\", се казва в съобщение на Националния съвет за сигурност към Белия дом в Twitter.   Според говорителя на Държавния департамент Хедър Науърт инцидентът е потвърждение на това, че Иран е \"главен спонсор на тероризма\", пише БГНЕС.\r\nВчера, 2 октомври, френските власти заявиха, че вярват, че иранското министерство на разузнаването стои зад осуетен бомбен атентат във Франция през юни. Иран отрича всякакво участие и призова за разговори за изглаждане на недоразумението. Техеран отправи официална покана към Париж за разговори.  \"Ако са възникнали недоразумения относно несъществуващи неща, конспирации на други страни или просто грешки, можем да седнем и да ги обсъдим\", заяви говорителят на Министерството на външните работи на Ислямската република Бахрам Гасеми.   ", "date": "2018.10.03", "title": "САЩ с нови обвинения към Иран заради данни за готвен атентат във Франция"}
{"url": "https://www.actualno.com/asia/pompeo-trygva-na-obikolka-v-azija-shte-podgotvja-nova-sreshta-trymp-kim-chen-un-news_697740.html", "text": "  Държавният секретар на Съединените американски щати Майкъл Помпео ще се срещне с върховния ръководител на Северна Корея Ким Чен Ир на 7-ми октомври в Пхенян, съобщи на брифинг за журналисти говорителят на Държавния департамент Хедър Науърт, предаде БГНЕС.     Помпео ще посети четири азиатски държави в период 6-8 октомври - Япония, КНДР, Южна Корея и Китай. Основната задача на ръководителя на американската дипломация ще бъде подготовката на втора среща между президента на Съединените щати Доналд Тръмп и Ким Чен Ун.   По-рано от Белия дом съобщиха, че подготовката за нова амерканска-севернокорейска среща на високо равнище вече е започнала.\r\nПървата в историята среща между държавни глави на САЩ и Северна Корея се състоя на 12 юни в Сингапур. След нейния край Пхенян заяви, че е готов напълно да се откаже от ядреното оръжие. В замяна Съединените щати ще предоставят гаранции за нейната безопасност.  ", "date": "2018.10.03", "title": "Помпео тръгва на обиколка в Азия, ще подготвя нова среща Тръмп - Ким Чен Ун"}
{"url": "https://www.actualno.com/football/real-madrid-zagubi-iznenadvashto-ot-cska-moskva-news_697730.html", "text": "  Европейският клубен шампион във втория мач от група G в . Домакините вкараха още във 2' чрез Влашич, а до края на двубоя \"белия балет\" не успя да преодолее разликата от един гол.     Това бе първи толкова рано допуснат гол от Реал за първи път от март 2007 година. По време на мача мадридчани нацелиха на три пъти гредата чрез Каземиро, Бензема и Мариано. По този начин вече е на второ място в групата си, а ЦСКА я оглави. Това е трети пореден мач за Реал Мадрид във всички надпревари без победа  - 2 загуби и 1 равенство, като и в трите няма отбелязан гол!   В другия двубой Рома разби с 5:0 Виктория Пилзен.\r\nВидео и всички подробности от срещата между Реал и ЦСКА Москва .  ", "date": "2018.10.03", "title": "Реал Мадрид загуби изненадващо от ЦСКА Москва"}
{"url": "https://www.actualno.com/society/novini-ili-novini-kartinata-na-pechata-za-3-oktomvri-news_697723.html", "text": "  Краските на наглостта по българските земи са хем толкова еднакви, хем невероятно различни. Ден след ден идва „дежа вю”, но някак малко по-невиждано. Не прави изключение и този ден – достатъчно е само да се огледаме в картината, нарисувана от българския печат. Да видим какво точно е нарисувано – не просто абстрактно, а конкретно.      Основният акцент на броя е, че след 8 месеца разследване Софийската окръжна прокуратура е разбрала, че бившият транспортен министър Ивайло Московски трябва да бъде разследван от Софийската окръжна прокуратура за случая, при който загина малкия му син – при инцидент с моторна шейна на Боровец. Причината – Московски е министър. Само че прехвърлянето на делото е точно преди да слезе по принуда от поста. Той вече е предложен за вицепрезидент на Черноморската банка за търговия и развитие и нищо чудно делото отново да бъде върнато на прокуратурата, която започна разследването. А кога ще приключи то – ще трябва да проверим кога изтича давността.   Тук основен акцент е, че чешкият милиардер Петр Келнер, който иска да купи \"Нова Борудкастинг груп\", но засега КЗК блокира сделката и който вече взе \"Теленор България\", е кандидат за \"Телеком Албания\". Същата цел си е поставил и собственикът на \"Левски\", който контролира Vivacom - Спас Русев. Друг кандидат за албанския мобилен оператор е \"Телеком Сърбия\". Вестникът обръща внимание на годишната среща на българските общини в Албена, където зам.-правосъдният министър Красимир Ципов обяви, че общините, които инвестират във видеонаблюдение за контрол на пътя, ще получават пари от Фонда за пътна безопасност. Редно е половината от постъпленията да се връщат в общините, каза Ципов, като добави, че промяната е предвидена в новия Закон за пътищата.     Един от флагманите на медийната империя на Делян Пеевски изкарва като акцент идея колоездачите по закон да имат предимство навсякъде по пътищата. Това е само част от промени, които в момента се обсъждат в работната група от Министерството на транспорта и Министерството на вътрешните работи и Министерството на регионалното развитие. КАТ обаче са против, защото колоезадачите не спазвали никакви правила на пътя и по-свободен статут ще ги направи съвсем неконтролируеми.\r\nДруг акцент е делото \"КТБ\" и поредна част от обвинението, което е хиляди страници. Този път на фокус е фирма „Транстрейдинг“ ЕООД, която взела кредит от 21 млн. лева от КТБ през пролетта на 2014 година. Няма обаче никаква информация поради каква причина е взет кредита. Справка на в Търговския регистър показа, че фирмата се занимава с търговия, хотелиерство и ресторантьорство, както и със сделки с недвижими имоти, превозна и спредиторска дейност. Основни действащи лица в компанията са Петър Дончев, Венцислав Тодоров и Валери Карадачки.", "date": "2018.10.03", "title": "Новини или Novini - картината на печата за 3 октомври"}
{"url": "https://www.actualno.com/america/pak-skandal-s-trymp-uspjal-li-e-da-se-oblagodetelstva-ot-ukriti-danyci-za-polovin-miliard-news_697744.html", "text": "  Говорителят на Белия Дом Сара Сандърс опроверга , публикувана в The New York Times, че президентът на Съединените американски щати Доналд Тръмп е помагал на баща си да укрива данъци, предаде БГНЕС.     \"Фред Тръмп (бел. ред. - баща на настоящия президент на САЩ ) почина преди почти 20 години и атаката от страна на The New York Times срещу семейство Тръмп буди съжаление. Още преди десетилетия данъчните служби са разгледали и одобрили въпросните сделки\", отбелязва Сандърс в изявление, разпространено от пресслужбата на Белия дом.   Тя подчерта, че доверието на американците към The New York Times и останалите медии се намира \"на рекордно ниско равнище именно защото те, вместо да съобщават новините, са обсебени от атаки срещу президента и неговото семейство 24 часа в денонощие, седем дни в седмицата\".\r\nПо-рано The New York Times публикува материал, в който се твърди, че Доналд Тръм е съдействал на своя баща да укрива данъци през 90-те години на миналия век, за което се е облагодетелствал с най-малко 413 млн. долара. Това станало чрез създаването на фирма-фантом, с която било избегнато плащане на данъци в размер на над половин милиард долара за различни дарове - с над 200 различни финансови операции. Вместо това семейство Тръмп платило само 52,2 млн. долара. Медията твърди, че историята е подкрепена от около 100 хил. различни документи и набляга на това с оглед многократните твърдения на Тръмп, че сам си извоювал богатството. Освен това вестникът коментира, че данъчните не се заглеждали много-много във финансовите операции, с които родителите на Тръмп прехвърлили състоянието си на децата си и специално на сина си Доналд. В статията се подчертава и, че едва ли Тръмп може да бъде съден за действията си, защото е изтекла всякаква давност.  Адвокатът на американския държавен глава Чарлз Хардър определи публикацията като напълно изфабрикувана. Но президентът отказа да покаже данъчната си декларация по време на предизборната си кампания, въпреки призивите да го стори.   ", "date": "2018.10.03", "title": "Пак скандал с Тръмп - успял ли е да се облагодетелства от укрити данъци за половин милиард?"}
{"url": "https://www.actualno.com/chronicles/roden-e-evlogi-georgiev-news_697659.html", "text": "  Евлоги Георгиев Недев е български предприемач, смятан за най-богатия български търговец и банкер от края на 19 век.     Прекарва по-голямата част от живота си (60 г.) в чужбина, но не престава да се чувства дълбоко свързан със съдбата на своя народ. Брат на Христо Георгиев. Роден е на 3 октомври 1819 в Карлово. Учи при Райно Попович в родния си град, а след това в Пловдив, като след приключване на образованието си учителства известно време в Карлово. През 1837 заминава за Галац, където двамата братя на майка му – Христо Пулиев и Никола Пулиев – имат фирма за търговия с ориз. На 1 март 1839 г. тримата подписват общ протокол за търговска дейност. Христо Пулиев влага 68 000 гроша, Никола – 50 000, а Евлоги – 27 000. Скоро в Галац пристига и брат му Христо. В първите години те продават ориз, зърно и самоковско желязо. В началото на 50-те години на ХIХ век братята започват сътрудничество с гръцката фирма „Теолого“ в Манчестър и от Англия внасят прежди, платове, желязо, захар, подправки, кафе и ром. В 1852 г. равносметката на съдружниците е: Хр. Пулиев – 445 386 гроша, Н. Пулиев – 222 482, Ев. и Хр. Георгиеви – 613 671, Стефан Василев – 42 390, Иван Пулиев – 30 785. Братята откриват и тайните на банкерството – следят лихви, сконто и курсови разлики. През 1872 г. 90% от приходите им са от банкерски операции. Ако сравним капиталите на фирмата през 1839 г. (145 000) и 1878 г. (11 631 000), по-голямата част от които са на братя Георгиеви, то увеличението е над 95 пъти. При смъртта на Евлоги състоянието му е 23 милиона.  През 1880 година Евлоги Георгиев е избран за депутат във II Обикновено народно събрание, но изборът му е касиран, тъй като не е български, а руски гражданин. Той и брат му Христо Георгиев участват в множество благотворителни инициативи със значителни суми. В продължение на много години Евлоги Георгиев подпомага издръжката на бедни ученици в чужбина, различни дружества, читалища, народополезни движения, училища и др. Сред по-крупните негови дарения са:    на болницата в Галац – 100 000 лв.\r\nна университета \"Карол I” – 200 000 лв.\r\nна Българско девическо училище в Солун – 50 000. лв.\r\nна Българска болница в Цариград – 120 000 лв.\r\nЕвлоги Георгиев построява фабрика за вълнени платове в Карлово за 500 000 лв.   Венец на филантропската му дейност е сградата на Софийския университет. Откритото през 1888 първо и единствено Висше училище в Княжеството се нуждае от собствен дом. През 1896 той подарява на българската държава 800 хил. лв за построяване сграда на университета и предоставя парцел от 10 134 m2 в центъра на София (на стойност 200 хил. лв).\r\nС дарени от него средства е построено и средно техническо училище и фабрика в родния му град Карлово.\r\nЕвлоги и Христо Георгиеви са погребани в гробището Белу в Букурещ, Румъния, а гробницата им е призната за архитектурен паметник от румънската държава.  Завещанието на Евлоги Георгиев е отворено на 9 юли, два дни след смъртта му през 1897, в Илфовския окръжен съд в Букурещ. Близките му, особено наследниците на семейство Пулиеви, се надяват да забогатеят, но след като адвокатът им прочита завещанието, става ясно, че Евлоги Георгиев дарява:\r\nНа българската черква в Букурещ 20 000 лева.\r\n\"Да се поддържа училището „Кирил и Методий“ – 200 000 лева пък са предназначени за Букурещкия университет, „за да се издържат бедните, но прилежни студенти.“\r\nНа общината в Галац са завещани 30 000 лева.\r\n6 000 000 лева дарява за построяване на Висше училище в България.\r\n20 000 са отделени и за строителството на българска болница в Цариград.   За приюта „Елена“ и букурещкото управление на болниците.\r\nТри години преди смъртта си той е купил сграда в Солун за българска община.\r\nНа първите си братовчеди, родени от тримата братя на майка му – Христо, Никола и Иван Пулиеви, дава по 16 000 лева, които по-късно променя на 40 000.\r\nОще по 4000 лева дава на тези от братовчедките си, които са останали неомъжени.\r\nНа леля си Елисавета Пулиева оставя къщите си в Букурещ заедно с покъщнината, конете и недвижимите имоти към тях.   За универсален изпълнител на завещанието на Евлоги Георгиев е определен Иван Евстратиев Гешов.\r\nВ завещанието си той пише: „Само надеждата ми, че ще мога и аз да участвам в преуспяването и величието на отечеството ми, ме прави да умра спокойно“. С прагматизма на делови човек той знае, че просперитетът на българското общество е немислим без висше училище, в което да се преподават предмети „преимуществено от положителните науки с приложение към индустрията\". За тази цел той дава 6 млн. лв. от цялото му състояние и с дохода от тях да се основе и поддържа такова училище. Вуйчото на Евлоги – Иван Пулиев (сменил малкото си име на Горан) оспорва завещанието и завежда дело в Илфовския съд. През 1899 умира, но делата продължават синовете Богдан, Христо и Драган и дъщеря му Елисавета Караминкова. Процесът се политизира. Министърът на правосъдието Панайодов внася първата искова молба за фалшифициране завещанието на Евлоги Георгиев. На 2 март 1907 министърът на финансите Лазар Паяков внася друг иск за 16 000 000 лева. Тези пари Евлоги Георгиев уж обещал за освободителната борба в Македония, които пък от своя страна наследникът присвоил. Според финансовия министър обаче те принадлежали на България.\r\nПравителството, в което петима министри са юристи – Гудев, Генадиев, Панайодов, Станчев и Апостолов, завежда дело. Ответник е Иван Евстратиев Гешов. Макар да е страна в спора, министър-председателят Д. Петков запазва умереност: „Правителството няма да спечели пари и чест в това дело.“ То губи процеса въпреки разпита на многобройни свидетели. Според свидетеля Н. Бакърджиев още приживе Евлоги Георгиев казал: „Аз ще постъпя по такъв начин, щото никой да не може да атакува завещанието и да посегне на имота ми.“ Не успява и българското правителство.   Консултанти на Иван Евстратиев Гешов са професорите по гражданско право в Парижкия университет Марсел Планиол и Андре Вайс. Те се произнасят: „Как е възможна подобна лудост от едно правителство?“\r\nСъдебният процес забавя създаването на Висше училище, каквото предвижда член 13 от завещанието на Евлоги Георгиев. През 1896 той е дарил 800 хил. лв. и място от 10,5 дка на улиците „Дондуков“ и „Цариградско шосе“. Желанието му било училището да се казва „Евлоги и Христо Георгиеви от Карлово“. През 1911 се решава с парите, които вече са станали над 13 млн, да се строи и университет, и висше техническо училище, библиотека, музей и техническо училище в Карлово. Това противоречи на волята на дарителя, решава обаче Народното събрание през 1915.\r\nЕдва през 1934 от създадения от Евлоги Георгиев фонд най-напред е построен днешният ректорат на Софийски университет, а след това се построяват и другите 2 крила. Пред парадния му вход стоят скулптурите на двамата братя, дело на Кирил Шиваров.", "date": "2018.10.03", "title": "Роден е Евлоги Георгиев"}
{"url": "https://www.actualno.com/society/eksperti-skysaha-ot-kritiki-predlojenijata-za-poligon-i-specialni-koli-za-shofiorski-izpiti-news_697749.html", "text": "  Малко съм озадачен. Смятам, че новият министър е подведен. Не може да се случи или ако се случи, ще е проформа. Това заяви Красимир Георгиев, председател на Асоциацията за квалификация на автомобилистите, който коментира новите предложения за борба с войната на пътищата.     Става въпрос за обявените от министър Росен Желязков идеи – . Желязков уточни, че тепърва щяло да се пресмята колко пари ще струва закупуването на такива коли, но и че във връзка с техническата им изправност се предвижда автосервизите да дават минимум 6 месеца гаранция за извършените от тях ремонти.   Първо, нека да отчетем колко убити има при паркиране? Правил съм експеримент с курсисти – да паркират на полигон или в реални условия. Този, който е паркирал в реални условия, взема изпита, а другият казва: \"Тук не са конуси\", каза още Георгиев.\r\nОсвен това Георгиев попита , особено в големите градове. Направиха се вече молове, иронизира той. И разказа, че правил и друг експеримент – с шофьор, със 7-годишен опит, който подкарал учебен автомобил, какъвто сега искат да има задължително и само за 3 минути \"изгорял\", защото натрупал достатъчно наказателни точки.  Същевременно председателят на Асоциацията на пострадалите от катастрофи Владимир Тодоров призова пред Нова телевизия да има ревизия на пътните знаци – къде са поставени и има ли всъщност нужда от тях, ако обстоятелствата са се променили. Това ще е видимо, ще отпуши трафикът, категоричен е той. А Георгиев даде друг пример – минал скоро през Белград, където масово имало пасарелки, а не пешеходни пътеки, и това позволявало по-бързо придвижване на автомобилите, при пълна безопасност за пешеходците.\r\nТодоров припомни и друго – ниската събираемост на глоби. В Унгария неплатените глоби се дават на колекторски фирми и частни съдебни изпълнители, които \"имат финансовия стимул да гонят”. Освен това, за преминаващи транзит превозни средства, има сложени ПОС терминали в полицейските коли.   Нека отчетем какво сме направили в стратегията за пътна безопасност в периода 2010 – 2020, а после да мислим какво да правим през 2020 – 2030 година, призова за финал Георгиев.    Според бившия началник на Пътна полиция Алекси Стратиев у нас изключително изостава въвеждането на системата за контрол, която действа в европейските държани. По думите му там в участниците в движението се създава усещане за контрол, което дисциплинира. Той допълни, че според френски експерти Според председателя на Съюза на преподавателите по авто-мото подготовка Йонко Иванов предложените промени са стари предложения, които няма да доведат до нищо ново. Той допълни, че са нужни и повече места за почивка по пътищата. В Европа има такива отбивки на всеки 2-3 километра. Липсата на подобни места у нас създават предпоставка за повечето нарушения в аварийната лента.\r\n\"Защо се дадоха толкова много пари за тези нови камери, след като не са ефективни?\", попита Иванов в интервю за БНТ.   Социалният антрополог Харалан Александров обърна внимание и на човешкия фактор. Според него, ако човешките отношения се подобрят, ако се постави акцент върху зачитането на другия, а не върху агресията и себеналагането вероятно хората ще започнат да се държат по-цивилизовано. Той уточни, че има обратнопропорционална връзка между безпътицата и агресията на пътя.\r\n\"Местната култура, особено в режим на избирателна демокрация има изумителното свойство да подчинява всички външни модели на собствените си нрави. Колата става средство за социална доминация\", отбеляза още Александров.   ", "date": "2018.10.03", "title": "Експерти скъсаха от критики предложенията за полигон и специални коли за шофьорски изпити"}
{"url": "https://www.actualno.com/dobrich/uspehite-na-obshtinite-v-bylgarija-sa-svyrzani-s-chlenstvoto-ni-v-es-kaza-predsedateljat-na-nsorb-news_697750.html", "text": "  Доброто представяне на европредседателството, както и това, че общините продължават да  са най-големия, отговорен и мотивиран бенефициент що се отнася до  европроектите, бяха изрично посочени като сериозни успехи на  Националното сдружение на общините (НСОРБ) от председателя на  Управителния съвет на сдружението и кмет на Велико Търново Даниел Панов.     НСОРБ  \"впрегна\" целия си капацитет както за провеждането на авторитетни  международни форуми, така и за осигуряване на ресурс, с който всички ние  реализирахме уникални и незабравими за хората местни инициативи, каза  Панов във връзка с европредседателството.   Друг успех в работата  на НСОРБ е резултатно партньорство между местната и централната власт.  За пример Даниел Панов посочи стопанисването на язовирите и започналата  категоризацията, както и възможност да бъдат прехвърлени на държавата  тези от тях, които общините не могат да поддържат.\r\nСред нерешените проблеми, по които ще се търси съдействието на  държавата приоритетно е състоянието и поддръжката на общинските пътища.  Ние искаме финансова подкрепа от държавата, за да осигурим същата по  качество общинска пътна инфраструктура, каквато е републиканската. Ако  разполагаме със стабилен и устойчив приход, всеки общински съвет, всеки  кмет ще бъде отговорен да гради нови или изцяло рехабилитирани пътни  трасета, заяви председателят на УС на Сдружението.  Даниел Панов  приветства проекта на МРРБ за развитие на децентрализацията в България.  Той обяви началото на общинска дискусия за развитието на местното  самоуправление в България през следващите 10 години. Целта е да бъде  изготвен визионерски документ за обхвата на правомощията на местната  власт, по който в новия мандат местните власти да търсят съгласие с  централната власт.   Проблемите на българските общини са основен ангажимент на   законодателната институция, заяви председателят на Народното събрание   Цвета Караянчева в приветствието си към участниците в XIII-та годишна   среща на местните власти. Тя каза, че парламентът ще подкрепи всяка   добра идея на общините, която бюджетът позволява да се реализира.   Председателят на парламента съобщи, че се обсъжда механизъм за   увеличаване през следващата година на капиталовата субсидия за малките   общини, които имат по-малък данъчен капацитет. Цвета Караянчева   подчерта, че с взаимната си подкрепа парламентът и общините трябва да   дадат ясен сигнал към гражданите, че основните цели на законодателната и   местната власт ще бъдат постигнати - да бъдат гарантирани сигурността,   просперитетът и благополучието на хората.", "date": "2018.10.03", "title": "Успехите на общините в България са свързани с членството ни в ЕС, каза председателят на НСОРБ"}
{"url": "https://www.actualno.com/society/prognoza-za-vremeto-3-oktomvri-srjada-news_697729.html", "text": "  Днес ще има променлива облачност, по-значителна над Южна България, но само на изолирани места там е възможно слабо и за кратко да превали. Над Северна България през деня ще преобладава слънчево време. В сутрешните часове на места в котловините на Западна България и в югоизточните райони има условия за образуване на ниска облачност или мъгла. Ще духа слаб в Дунавската равнина и Източна България до умерен вятър от запад-северозапад. Минималните температури ще са между 8° и 13°, максималните ще са предимно между 20° и 25°. Това съобщи за Агенция „Фокус“ дежурният синоптик от НИМХ Евгения Егова.     Над Черноморието ще има променлива облачност, по-значителна по южното крайбрежие, но вероятността за валежи е много малка. Ще духа слаб до умерен вятър от запад-северозапад. Максималните температури ще са 20-22°. Температурата на морската вода е 19-21°. Вълнението на морето ще е 1-2 бала.   Над планините ще има променлива облачност, по-значителна над масивите в Южна България, но само на отделни места ще превали слабо. Ще духа умерен до силен, по най-високите части временно бурен вятър от запад-северозапад. Максималната температура на височина 1200 метра ще е около 16°, на 2000 метра – около 10°.\r\nВ четвъртък ще има променлива облачност, на отделни места в Рило-Родопската област е възможно слабо и за кратко да превали. Ще духа слаб до умерен вятър от запад-северозапад и дневните температури слабо ще се понижат, минималните ще останат без съществена промяна. В петък и събота ще преобладава слънчево време. По-значителни увеличения на облачността ще има над Източна България, но вероятността за валежи е малка. Вятърът ще се ориентира от изток-югоизток, ще бъде слаб до умерен, в Югозападна България ще е почти тихо. Сутрешните температури ще се понижат, дневните ще останат предимно между 18° и 23°.  ", "date": "2018.10.03", "title": "Прогноза за времето - 3 октомври (сряда)"}
{"url": "https://www.actualno.com/crime/myj-se-bori-za-jivota-si-sled-kato-plocha-ot-bolnica-padna-na-glavata-mu-news_697747.html", "text": "  Мъж е в тежко състояние, след като парче от фасада на поликлиника в Казанлък се откърти. Вследствие на травмите той е с комоцио и счупен крак.     Пострадалият е бил на очен преглед, но за да не чака в сградата излязъл отвън, за да изпуши една цигара, разказва дъщеря му пред bTV. Инцидентът е станал малко преди обяд на 2 октомври.   По думите на дъщерята първата болница, в която е бил закаран пострадалият, го е върнала, тъй като в лечебното заведение не е имало невролог. \r\nДъщерята на пострадалия - Христо Боюклиев, каза пред Нова телевизия, че баща ѝ е зле и физически, и психически. Тя се закани да търси до последно правата на баща си.  Д-р Снежа Александрова, работеща в болницата, изрази опасение, че всеки би могъл да пострада и следва да има процедури за регулярна проверка на всички обществени сгради.   Предстои обследване на сградата, за да се провери риска дали може да падне още едно парче.\r\nПоликлиниката в Казанлък е строена през 70-те години на минали век. Около 40 години ремонт на сградата не е правен. Стопанин на постройката  е търговско дружество със 100% процента общински капитал. По закон това дружество като юридическо лице отговаря за стопанисването и поддръжката на сградата.    \"Ние имаме ангажимент да стопанисваме и ремонтираме сградата, доколкото ни стигат силите\", каза управителят на дружеството Петър Лучев. Той уточни, че при обследвания на сградата досега никой не е предупредил за опасност от падане на мазилка.   Лучев каза още, че предстои саниране на сградата по програмата за енергийна ефективност.", "date": "2018.10.03", "title": "Мъж се бори за живота си, след като плоча от болница падна на главата му"}
{"url": "https://www.actualno.com/politics/georgi-pyrvanov-severna-makedonija-njama-da-ja-byde-stranata-da-byde-prieta-v-nato-s-imeto-republika-makedonija-news_697794.html", "text": "  \"Северна Македония няма да я бъде и нека ние да инициираме страната да бъде приета в ЕС и НАТО с името Република Македония, с което сме я признали от самото начало.\" Това каза Георги Първанов в интервю за bTV.     Според него референдумът при нашите съседи за името е по-скоро неуспешен, а въпросът е бил подвеждащ и това е довело и до този резултат. Той смята, че хората, които не са гласували, всъщност са срещу промяната на името, а не срещу членството в ЕС и НАТО.   Относно критиките на Росен Плевнелиев към настоящия президент Румен Радев той коментира, че са прескочени определени граници с лични нападки, а критиките трябва да са по политики и стратегии.\r\nТой посъветва президента Радев и премиера Бойко Борисов да застанат един до друг и да говорят за национални приоритети, като намекна, че те в момента се нападат взаимно по дребни теми.  Относно цената на газа Георги Първанов коментира, че преговорите за по-ниски цени ще са трудни, тъй като нямаме актуални енергийни проекти.   ", "date": "2018.10.03", "title": "Георги Първанов: Северна Македония няма да я бъде, страната да бъде приета в НАТО с името Република Македония"}
{"url": "https://www.actualno.com/cite/vsichki-dobri-praktiki-se-prepyvat-v-choveshkija-faktor-news_697755.html", "text": "  \"Всички добри практики се препъват в човешкия фактор.\" Това каза социалният антрополог Харалан Александров обърна внимание и на човешкия фактор.     Според него, ако човешките отношения се подобрят, ако се постави акцент върху зачитането на другия, а не върху агресията и себеналагането вероятно хората ще започнат да се държат по-цивилизовано. Той уточни, че има обратнопропорционална връзка между безпътицата и агресията на пътя.\r\n\"Местната култура, особено в режим на избирателна демокрация има изумителното свойство да подчинява всички външни модели на собствените си нрави. Колата става средство за социална доминация\", отбеляза още Александров в коментар за новите предложения за борба с ", "date": "2018.10.03", "title": "Всички добри практики се препъват в човешкия фактор "}
{"url": "https://www.actualno.com/plovdiv/premahvat-nezakonni-tyrgovski-obekti-v-stolipinovo-news_697792.html", "text": "  Без напрежение преминава поредното бутане на незаконни търговски обекти в ромския квартал Столипиново в Пловдив, предаде БГНЕС. До края на седмицата ще бъдат вдигнати около 30 гаража и павилиона.     Някои от собствениците сами отстраняват обектите, а дейността вече е рутинна - с премахнатите до края на седмицата незаконни бараки, общият брой от началото на годината ще стигне 250.   Проблемът е, че премахнати от едно място, обектите доста често изникват на друго по същия този нелегален начин. Затова и собствениците предпочитат сами да си ги разглобят, за да не губят елементи. Днес се разчиства на ул. \"Храбрец\", \"Вратцата\", \"Батак\".\r\nИграта на котка и мишка с районната администрация продължава от години и всички вече са наясно с правилата.  ", "date": "2018.10.03", "title": "Премахват незаконни търговски обекти в Столипиново"}
{"url": "https://www.actualno.com/politics/siderov-s-vota-na-nedoverie-ninova-si-reshava-vytreshnopartijnite-problemi-news_697799.html", "text": "  С вота на недоверие Нинова си решава вътрешнопартийните проблеми, заяви председателят на парламентарната група на „Обединени патриоти“ Волен Сидеров, предаде БГНЕС.     Сидеров коментира обявеното намерение от лидера на БСП Корнелия Нинова левицата да изготви мотиви и да внесе вот на недоверие към правителството заради политиката в сферата на здравеопазването.   „Аз разбрах, че този вот на недоверие е бил предложен от Михаил Миков по време на някакъв форум на БСП. Фактически Нинова е направила жест към групата на вътрешните си опоненти. Знаем, че Михаил Миков, Атанас Мерджанов и други се явяват опозиция на Нинова вътре в партията. Както се казва – с един удар, два заека“, коментира Сидеров.\r\nСпоред него вотът на недоверие не тревожи управляващите, защото здравата опозиция ги държи в кондиция. „Самата тема на вота е неподходящо подбрана, защото точно сега се обмислят и започват някакви реформи, които да облекчат хората – да няма плащане под масата и няма финансово натоварване на българина. Точно в тази посока министър Ананиев предлага изменения“, допълни още лидерът на „Атака“.  ", "date": "2018.10.03", "title": "Сидеров: С вота на недоверие Нинова си решава вътрешнопартийните проблеми"}
{"url": "https://www.actualno.com/sofia/instituciite-ne-znajat-nishto-za-rozovo-cherven-oblak-ot-prah-obgyrnal-rajon-kremikovci-news_697746.html", "text": "  Огромен облак от прах се е вдигнал в столичния район \"Кремиковци\" на 24 септември, когато в България имаше много силен вятър. Жителите на квартала и на село Долни Богров твърдят, че се е събрал розово-червен прах, който прониквал навсякъде.     Случвало се е друг път, но този път беше по-голям и плътен, казва жителка на Долни Богров. И се оплака, че никой в Столичен инспекторат не е вдигнал телефона.   Извършихме обстойна проверка на хвостохранилището на бившия комбинат \"Кремиковци”, всичко работи нормално, заяви Александър Александров от РИОСВ-София пред Нова телевизия. Няма подаден до нас сигнал – нито на зеления телефон, нито по електронна поща, добави Александров, който не коментира защо диспечерите на 112 не са предали сигнала. За подаден сигнал потвърди кметицата на \"Кремиковци\" Росица Стоянчева – подал го \"гражданин\", който ѝ казал за това. Стоянчева добави, че в кметството сигнал не бил подаден, тя самата също не видяла облака.\r\nИма утайник при \"Кремиковци\", от него, настояват хората, живеещи в района. Един от хората казва, че след като заводът не работи, всъщност не тече отпадъчна вода към мястото и всичко е сухо, което предполага при поява на вятър да се вдига прах.  ", "date": "2018.10.03", "title": "Институциите не знаят нищо за розово-червен облак от прах, обгърнал район \"Кремиковци\" "}
{"url": "https://www.actualno.com/curious/tezi-3-zodii-shte-se-vlubjat-prez-oktomvri-news_697788.html", "text": "  За тези 3 зодии октомври ще бъде много романтичен.      Само до преди няколко седмици изпитвахте затруднения в комуникацията  или просто нямахте желание да се впускате в такава. През октомври обаче  нещата стоят по съвсем различен начин и вие сте \"нов\" човек – духовит и  открит, без да издигате невидими бариери. Това несъмнено ще доведе  любовта в живота ви, искрена и пълноценна, добре премислена. Няма да има  фойерверки, но ще има нещо повече – задушевни разговори до късно и  чувство за единност.   ", "date": "2018.10.03", "title": "Тези 3 зодии ще се влюбят през октомври "}
{"url": "https://www.actualno.com/music/orlin-pavlov-pusna-pyrvija-si-samostojatelen-album-news_697772.html", "text": "  Днес, 1 октомври е денят на големия концерт \"Още малко…\" в Зала 1 на НДК, където за първи път ще звучат новите парчета на Орлин Павлов.      Специалната компилация \"Още малко...\" носи емоционално послание към феновете и автограф от певеца.   Орлин Павлов ще подари на публиката едно много лично и докосващо преживяване. Дългоочакваният първи самостоятелен албум е резултат от много вдъхновяващи случки и емоции, събирани през годините и изляти в музика, за да бъдат споделени с феновете. В него са включени 21 трака - 9 чисто нови парчета с поп звучене и гарнирани с щипка джаз и фънк, клубни ремикси заредени с много настроение и познатите и любими хитове на певеца, някои от които с нови аранжименти. Част от талантливите музиканти, които участват в създаването на албума, са Ангел Дюлгеров, Милен Кукошаров, Крум Георгиев, Ясен Козев, Борислав Бояджиев, Боян Христов. Специално участие има и джаз триото JP3 - Димитър Семов, Веселин Веселинов-Еко и Живко Петров, с песента \"James Bond\", създадена преди години. Впечатляващите и докосващи душата аранжименти на част от песните са дело на Боян Ангелов, Боян Христов, Борислав Бояджиев – Борче и самия Орлин Павлов. Текстове са на: Росен Кукошаров, Гери Турийска, Боян Христов, Дони Василева, Любо Киров, Графа, Владо Михайлов.      , за която Орлин споделя: \"Удоволствието \"Приятели завинаги\" да е в първия ми самостоятелен албум е огромно!\". Тримата ще изпълнят парчето за първи път пред публика по време на големия концерт, който е и първи от турнето \"Още малко...\".\r\nОрлин Павлов и Белослава обещават да представят песента \"Всяка година по същото време\" по-чувствено от всякога. А изпълнението на песента \"Още малко\" в акапела вариант с единствената по рода си вокална формация \"Спектрум\" няма да ви остави равнодушни.    В концерта участие ще вземат още - рапърът и певец Бобо, Мартин Ташев (тромпет и вокали), Милен Кукошаров (пиано), Васил Вутев (барабани), Борислав Бояджиев – Борче (перкусии), Владислав Мичев (тромбон), Димитър Льолев (саксофон), Георги Стойков (тромпет), Евден Димитров (бас), Волен Милчев (вокали), Ангел Дюлгеров (китара).   Специална изненада за гостите на концерта е подготвил изключителния DJ Stephan Love.", "date": "2018.10.03", "title": "Орлин Павлов пусна първия си самостоятелен албум"}
{"url": "https://www.actualno.com/viewpoint/skunks-na-vseki-kilometyr-ili-zashto-halvadjijan-progovori-kato-politik-news_697806.html", "text": "  Продуцентът на \"Господари на ефира\" Джуди Халваджиян златен скункс, а както съобщи с превъзбуден тон Димитър Рачков \"екипът я е решил\" тая работа. Един вид Джуди си стои в кабинета и бам - без да има и най-малка идея, това въобще не е обсъжданo с него - в кабинета влиза Боби Ваклинов и пита \"Сещаш ли се защо съм тук\". Сещаме се Боби. Защото антикризисният PR на \"Господарите\" се оля и задмина по гафовост грешката на Димитър Върбанов. Скунксът, емблемата на предаването, стана малко като орден \"Стара планина\" - на който дойде, както дойде. Каква е идеята да го дадат на всички по оста на скандала? Ето каква: за да се поразмие вината, да се каже абе той така, и ние така, а общото усещане да бъде, че \"всеки е тук-там виновен, по мъничко, да разбием скалата на проблема на малки камъчета и да се замерим с тях като децата пред блока, защото като са малки не боли\".     Но какво видяхме от Халваджиян? Някакви много странни изречения. Например това: \"Отговорност се поема не само за хубавите неща, но и за лошите\". Първо, сега чувам да се поема отговорност за хубави неща - свършиш нещо добро, после застанеш достойно, изпъчиш се и казваш - поемам отговорност за тая хубавата работа, дето я направих! И второ, тънкият намек вероятно е: \"Всичко с предаването е прекрасно, ние години наред правим страхотни неща, сега се случи нещо лошо, и аз съм мъжага и ще си поема отговорността\". \r\nСупер, Джуди. Обаче гледай какво каза после. Че му е писнало от политици, които никога не поемат отговорност, само си прехвърлят топката и не могат да казват \"аз съм виновен\". Така е, и на нас ни е писнало. И всичко щеше да много гот, ако после не беше добавил следното изречение: че в интернет имало много жлъч срещу \"Господари на ефира\", понеже заради битките им за справедливост \"сме си спечелили доста врагове, на които сега им е паднало да се развихрят\". А това изречение е тъкмо от инвентара на политиците. То е Бойковото \"троловете на БСП ме мразят\", взето е назаем директно от реториката на политическа пресконференция, когато всичко, което можеш да кажеш в защита е \"срещу мен се води вражеска кампания\". Изглежда придобие ли човек власт и влияние - независимо дали е лидер на партия или продуцент на рейтингово предаване - започва да говори на един и същ език. Впрочем линчуваният от вас Димитър Върбанов много по-достойно при получаването на скункса, въпреки, че Ваклинов въобще не го жалеше така, както пожали шефа си. За Джуди това беше \"да ти е обеца на ухото, шефе\". За Върбанов: \"Сори, но си прецакан завинаги, че покрай това прецака и нас\". \r\nКарай да върви.  Поне на тоя скандален фон изкуствеността на Рачков и Игнатова не прави вече чак такова впечатление.  Райко Байчев     ", "date": "2018.10.03", "title": "Скункс на всеки километър или защо Халваджиян проговори като политик"}
{"url": "https://www.actualno.com/asia/isljamska-dyrjava-ekzekutira-jena-ot-malcinstvena-grupa-v-sirija-zashtoto-beshe-obesen-nein-chlen-news_697735.html", "text": "  Терористичната групировка \"Ислямска държава\" (ИД) екзекутира 25-годишна жена от малцинствената група друзи в Сирия, предаде БГНЕС, позовавайки се на АФП. От базираната във Великобритания неправителствена организация \"Сирийска  обсерватория за човешки права\" заявиха, че жената е била застреляна в  главата.     На 25 юли бойци на ИД отвлякоха от селище в южната провинция Суейда повече от 40 души, предимно жени и деца, от малцинствената група друзи. Преди това терористите вече обезглавиха един от заложниците, 19-годишен ученик, и заплашиха, че подобна съдба ще застигне и останалите.   Друзите отговориха на екзекуцията на младежа като няколко дни по-късно обесиха заловен джихадист.\r\nДосега ИД водеше преговори със сирийското правителство и Русия за размяна на заложниците срещу освобождаване от затвора на джихадисти.  Суейда е неофициалната столица на друзите в Сирия - етнорелигиозна общност, която преди началото на войната през 2011 година наброяваше около 700 хил. души.", "date": "2018.10.03", "title": "\"Ислямска държава\" екзекутира жена от малцинствена група в Сирия, защото беше обесен неин член"}
{"url": "https://www.actualno.com/crime/pijan-shofior-blysna-11-godishno-dete-v-selo-tyrnak-news_697804.html", "text": "   Снощи малко преди 20 ч. 59-годишен шофьор ударил с джипа си детето на улица в селото.     Веднага е извикана полиция, а пострадалото е прегледано от спешен екип и незабавно транспортирано в плевенската болница. От там съобщиха, че то е в реанимация и лекарите се борят за живота му.   Пробата с дрегер на водача показала 1,48 промила алкохол.\r\nМъжът е задържан за 24 часа, образувано е бързо досъдебно производство.  Пред полицията в Бяла Слатина са се събрали разгневени близки на момиченцето.   ", "date": "2018.10.03", "title": "Пиян шофьор блъсна 11-годишно дете в село Търнак"}
{"url": "https://www.actualno.com/crime/s-razpiti-na-svideteli-prodyljava-razsledvaneto-na-katastrofata-kraj-svoge-news_697808.html", "text": "   Това съобщиха от държавното обвинение.     Засега единствен обвиняем остава шофьорът на катастрофиралия автобус Григор Григоров.   Това е поредното съобщение, в което от прокуратурата подробно описват предприетите процесуално - следствени действия. По отношение на разпитите изрично се посочва, че сред 15 нови свидетели, са изпълнителният директор и председателят на Надзорния съвет на \"Трейс Груп Холд\" АД и ръководителят на лаборатория \"Пътно строителство - Трейс\".\r\nСпециализираната лаборатория ще установява дали асфалтовата смес отговаря на утвърдената рецепта за изготвянето ѝ и дали съответства на стандартите за тежко и много тежко движение. От нея се чака отговор на въпроса дали вложеният в асфалта едрозърнест минерален материал отговаря на действащия стандарт. От прокуратурата не уточняват дали въпросната лаборатория е у нас или в чужбина.  Мантинелата пък ще се изследва за материал, дебелина и закрепване. Експертизата е възложена на Института по металознание към БАН.   Научноизследователският институт по криминалистика към Министерство на вътрешните работи ще прави експертиза на откритата боя по мантинелата на мястото на произшествието.\r\nДруга важна за разследването експертиза ще проверява дали са спазени технически правила и норми при изготвянето на проекта и при изпълнението на обекта в участъка на ПТП.    Разследващите очакват експертни отговори и на въпроса - спазени ли са технически правила и норми при изготвянето на проекта и при изпълнението на обекта в участъка на пътното произшествие.", "date": "2018.10.03", "title": "С разпити на свидетели продължава разследването на катастрофата край Своге"}
{"url": "https://www.actualno.com/europe/uvolnenija-na-ministri-v-armenija-news_697835.html", "text": "  Армения е изправена пред нова криза, след като премиерът реформатор Никол Пашинян уволни шестима министри, след като депутатите блокираха настояването му за предсрочни избори.     Сред уволнените министри са тези на енергетиката, икономическото развитие, селското стопанство и транспорта, предаде БГНЕС.   Пашинян дойде на власт в бившата съветска република през май, след като оглави масовите антиправителствени протести, които доведоха до падането от власт на Серж Саркисян.\r\nНо продължават противоречията му с Републиканската партия на Саркисиан, която все още контролира парламента и препречва пътя на реформите.  Уволненията в сряда дойдоха ден след като депутатите приеха законопроект, който направи по-трудно разпускането на парламента и провеждането на предсрочни избори.   Този закон предизвика нови улични протести от поддръжниците на Пашинян във вторник вечерта, като премиерът заяви, че ще подаде оставка в рамките на няколко дни.\r\nОсвен Републиканската партия, промените бяха подкрепени и от Просперираща Армения и Дашнактсутюн - две големи партии, които подкрепиха Пашинян по време на протестите по-рано тази година.    Премиерът обвинява депутатите, че са забили нож в гърба му, коментира, че приемането на новия закон не е нищо друго, освен „контрареволюция“.   Всичките уволнени министри са от редиците на Просперираща Армения и Дашнактсутюн.", "date": "2018.10.03", "title": "Уволнения на министри в Армения"}
{"url": "https://www.actualno.com/analysis/sled-referenduma-dogovoryt-za-imeto-na-makedonija-visi-nad-propast-news_697805.html", "text": "   Изненадващо ниската избирателна активност на референдума в Македония на 30 септември за одобряване на Договора между Атина и Скопие за името може да се окаже непреодолима пречка пред прилагането на споразумението. Също така е вероятно македонският премиер Зоран Заев да се обърне към предсрочни избори, за да задържи процеса по ратификация жив, след като добилите смелост националисти от опозицията втвърдиха позицията си по отношение на компромисите, включващи внасянето на промени в Конституцията на страната, пише базираното в Брюксел електронно издание в анализ, цитиран от .      Международните поддръжници на договора за името са крайно разочаровани от недобрия резултат в това прилагане на демократичните принципи в Македония, но продължават да подкрепят Заев във всички решения, които ще вземе за в бъдеще. В Гърция удара по договора (в страната учудващо не е насрочен референдум по въпроса – бел. ред. ) заплашва да занули единственото значително постижение на премиера Алексис Ципрас, след като дойде на власт през 2015 година – споразумение, което не се приема от огромна част от обществото и опозицията – и това може да доведе до предсрочни избори.   Огромното мнозинство от избирателите (91,5%) гласуваха „за“, но този резултат беше ясен още преди това. Избирателната активност е 37%. Още седмици преди гласуването фокусът на македонските партии и чуждестранните посетители беше върху явката, предвид това, че избирателна активност от 50% би направила референдума валиден. Това, което не се знае, е какво задържа толкова много избиратели далеч от избирателните секции, особено предвид факта, че голямото албанско мнозинство (25-35% от населението) подкрепя твърдо договора за името. Избирателните списъци са много стари. Безспорно активността в социалните мрежи в подкрепа на бойкота се увеличи значително през септември и не е ясно дали външна (най-вероятно руска) подкрепа, или финансиране за тази кампания ще бъде открита.\r\nРеферендумът бе обявен за „консултативен“, което означава, че Заев може да вземе мощния вот „за“ и да продължи, както желае, с ратификацията, независимо от ниската явка, която значително влошава позициите му. Македонският премиер заяви на 30 септември, че парламентът ще трябва да действа въпреки ниската избирателна активност. „Волята на тези, които гласуваха, трябва да се трансформира в политически действия в парламента“, посочи той. Заев добави, че „по-добра сделка с Гърция няма и не може да бъде постигната. Няма алтернатива на членството в ЕС и НАТО и няма да има“.   Моментът на истината идва в следващата фаза – промяната на Конституцията, в която ще бъдат вкарани реформите, които Гърция поиска и на които Заев се съгласи с договора за името. Трябва да бъдат променени текстове, които гръцката страна смята за „иредентистки“. Тази процедура изисква мнозинство от две трети (80 депутати) в парламента. Преди референдума коалицията на Заев имаше крехко мнозинство в Народното събрание, на което не му достигат 10 депутати до заветната бройка от 80 народни представители. Истинският резултат от референдума ще бъде усетен в втвърдяването на и без това ясната позиция на ВМРО-ДПМНЕ по отношение на тези промени, като по-рано колебаещите се депутати сега ще откажат да подкрепят Заев. Като индикация за по-голямата съпротива срещу премиера след гласуването, лидерът на ВМРО-ДПМНЕ Християн Мицковски заяви: „Фактът е, че споразумението за името не получи зелена светлина, а знак стоп от народа“.   Последната възможност за Заев е да отиде на предсрочни избори, на които да се опита да получи нужното за тези промени мнозинство, с което да спаси споразумението за името. Анализаторите вече правят изчисления за сценарии за „голяма коалиция“ и съобщават за плановете на премиера да ускори провеждането на изборите, така че те да са преди края на 2018 година и да предхождат изборите в Гърция. Както се твърди, Заев е говорил с гръцкия си колега още на 30 септември по няколко въпроса и Ципрас го е поздравил за „решимостта и смелостта му да продължи с прилагането на споразумението“.     Управляващата гръцка коалиция, съставена от СИРИЗА (Коалиция на радикалната левица) и АНЕЛ (Независимите гърци), отдавна страда от вътрешна схизма заради спора за името, като лидерът на АНЕЛ и министър на отбраната Панос Каменос твърдо се противопоставя на споразумението и обещава да блокира ратификацията му, когато се стигне до гласуване. Гласовит, както винаги, Каменос „туитна“ на 30 септември, че референдумът е невалиден заради ниската явка, дори преди да завърши изборният ден. Той отбеляза, че ниската избирателна активност е показала, че „68% от гражданите отхвърлят споразумението“.\r\nГръцкото външно министерство публикува по-дълго и по-трезво изявление. Две основни точки: \"Голяма част от обществото в съседната страна подкрепи споразумението. Обаче значителна част я гледа със скептицизъм. Гърция уважава решенията на гражданите на бившата югославска република Македония”. Външното министерство добави: \"Климатът на национализъм и подозрение, ежедневните фалшиви новини и необузданият фанатизъм не позволяват, за съжаление, трезва оценка на основните предимства на това споразумение и възпрепятства необходимото взаимно разбиране на народите и развитието на сътрудничеството\".    Основната гръцка опозиционна партия \"Нова демокрация\", която се очаква да спечели следващите избори, силно се противопоставя на споразумението от Преспа. След като през юни не успя да срине коалицията \"СИРИЗА-АНЕЛ\" с вот на недоверие в протеста си, потокът от цинични реакции към смущаващите събития в Скопие не е неочакван, сочейки \"правителствена бъркотия\" и подчертавайки различията реакции между Каменос, Ципрас и Министерството на външните работи. Говорителят на Нова демокрация Мария Спираки призова за избори възможно най-скоро и каза: \"шоуто трябва да свърши сега\".   Нова Демокрация не забрави, че Ципрас се надява, че споразумението от Преспа ще разшири вътрешнопартийните разделения между умерените и националистическите радикали - план, който не успя. ", "date": "2018.10.03", "title": "След референдума Договорът за името на Македония виси над пропаст"}
{"url": "https://www.actualno.com/politics/dps-i-volja-shte-izslushat-kandidata-za-konstitucionen-sydija-krasimir-vlahov-news_697795.html", "text": "        Очаква се от ДПС първи да обявят дали ще подкрепят Влахов при избора в пленарната зала в петък.   Срещите с парламентарните групи са инициирани от заместник-председателя на ГЕРБ Цветан Цветанов.\r\nДо този момент от БСП не са решили дали ще искат отделни разговори с единствения кандидат за конституционен съдия.  ", "date": "2018.10.03", "title": "ДПС и \"Воля\" ще изслушат кандидата за конституционен съдия Красимир Влахов"}
{"url": "https://www.actualno.com/education/nad-12-mln-leva-otivat-za-uchenicheski-olimpiadi-i-systezanija-news_697818.html", "text": "        Средствата са предназначени за провеждане на допълнителна работа с ученици за подготовката им за олимпиади. В тях са включени и средства за администриране на дейностите, свързани с обучението им, както и за участието на учители и ученици в национални олимпиади и състезания. Модулът цели създаването на допълнителни условия за изява на учениците с таланти, както и мотивиране на учителите за работа с ученици с изявени способности.   Постановлението няма да доведе до пряко или косвено въздействие върху държавния бюджет, тъй като необходимите средства за изпълнението му са предвидени по бюджета на Министерството на образованието и науката за 2018 г.\r\nОдобрени са и 112 590 лв. за ученически стипендии за постигнати спортни успехи.  Правителството одобри допълнителни разходи/трансфери в размер на 112 590 лв. за изплащане на стипендии на ученици от държавни спортни и общински училища за постигнати спортни успехи през второто тримесечие на годината. Необходимите средства са в рамките на разчетените за тази дейност в централния бюджет средства за 2018 г.   ", "date": "2018.10.03", "title": "Над 1.2 млн. лева отиват за ученически олимпиади и състезания"}
{"url": "https://www.actualno.com/politics/bsp-vnasja-vota-na-nedoverie-sledvashtata-sedmica-news_697831.html", "text": "  В момента нашите здравни специалисти работят по мотивите на вота на недоверие, които ще са готови до края на седмицата. Следващата седмица в първите дни ще го внесем в Народното събрание. Това заяви народният представител и зам.-председател на парламентарната група на „БСП за България“ Крум Зарков, предаде БГНЕС.     „Няма да правим консултации. Ще внесем ясни мотиви. Ще внесем и нашата алтернатива за друг вид система на здравеопазване. Всеки, който се разпознае в тях, е добре дошъл да ни подкрепи“, подчерта Зарков.   Това е третият вот на недоверие, който левицата инициира срещу кабинета „Борисов 3“. Според БСП той ще се брои за успешен, ако успее да докаже, че управляващите са неспособни да предложат качествено нов модел на здравеопазване, а вместо това предлагат „да се наливат пари в система, за която всички констатират, че е пробита“.\r\n„Успешен ще бъде вот, в който ясно прозвучи, че има път напред, има друга алтернатива. Математическите изчисления не ни интересуват. Очакваме подкрепа от всеки народен представител, който чува в своя регион, че така повече здравеопазването не може да продължава“, смята Крум Зарков.  ", "date": "2018.10.03", "title": "БСП внася вота на недоверие следващата седмица"}
{"url": "https://www.actualno.com/education/mon-kupuva-mikrobusi-i-uchilishtni-avtobusi-za-20-mln-lv-news_697842.html", "text": "  Поръчка за доставка и гаранционна поддръжка на автомобили за нуждите на образователната система за 20 млн. лв. без ДДС обяви Министерството на образованието и науката.     Процедурата е разделена на осем обособени позиции, включващи автомобили с 8+1 места до 39+1 места.  Количествата и доставките ще са в зависимост от възникналите за срока на рамковото споразумение потребности.   Всички училищни микробуси и автобуси трябва да са жълти на цвят.\r\nПозициите от втора до осма са предназначени за училищата, а първата – за микробуси 8+1 места, е за подновяване на автопарка на МОН и неговите териториални администрации.  От няколко фактора ще зависят възлаганията след като се сключат договорите.   От една страна е заявеният интерес от училищата и общините за осигуряване на безплатен транспорт на децата, в чието населено място няма училище. Определеният тип автомобил ще е в зависимост от броя пътуващи ученици, особеностите на релефа и разпокъсаността на училищната мрежа в съответни регион.\r\nНаличието на интерес сам по себе си не гарантира, че МОН ще закупи училищни автобуси, тъй като обикновено те се закупуват с целево предоставени от държавата средства, а техният размер е невъзможно да се прогнозира за 4 години напред, се сочи в документацията на обществената поръчка.    При сходен интерес на училища и общини към автомобили по различни позиции МОН ще се стреми да осигури по-голям брой места с наличния финансов ресурс, поради което преимуществено ще заявява доставки на тези автобуси, които са с по-ниска единична цена на място.   ", "date": "2018.10.03", "title": "МОН купува микробуси и училищни автобуси за 20 млн. лв."}
{"url": "https://www.actualno.com/advice/detstvoto-e-bezdna-ot-tajni-i-sram-no-roditelite-ne-pitat-za-tjah-news_697843.html", "text": "   Петя Симеонова е клиничен психолог и автор в . Специалист по тревожни разстройства, паника и агорафобия. Консултира хора с личностни проблеми и желание за духовно, емоционално и физическо развитие.       Мълчим и двете, а аз чакам търпеливо да започне,  знам, че и е трудно,  виждам срам в очите и често ги свежда надолу, кърши пръсти, оправя нервно косата си през секунди.\r\nНужно и е време, усещам, че е решила да говори, да изкаже това, което подозирам още от началото на съвместната ни работа.  То изплуваше бавно, трудно и много болезнено.\r\nМъчително за спомняне, за изказване, за осмисляне..\r\nИ тя започна, на пресекулки, тихо, през плач.    Лечебни сълзи от душата.\r\nБила е 8-9 годишна, живеели са в средно голям блок, били са приятелски семейства.\r\nВикала му е “чичо”, имал е две деца с жена си, играела си е заедно с тях.\r\nИ все пак нещо не е било наред, усещала е, че в негово присъствие е напрегната, улавяла е погледа му върху себе си и това някак я е тревожело.\r\n“Чичото” е бил обичлив, даже прекалено.   Все е искал да я погали, да я щипне по бузката, ей така от добри чувства.\r\nОсобено много е настоявал да седне в скута му, нали е дете, да и се порадва един вид.\r\nОтказвала му е, но собствените и родители, особено баща й и се карали, що за възпитание, чичо еди кой си иска да те гушне, ти защо не искаш?\r\nКак може да отказваш?\r\nКак смееш да се доверяваш на собствените си усещания?\r\nНие знам по-добре, а най-важното е, да не се изложим, да не обидим чичо някой си, разкарай ги твоите чувства, ти си само́ дете, те не са важни...\r\n“Чичото” е зачестил да идва точно, когато не е имало никой, “случайно” разбира се, макар много добре да е знаел кога са били на работа родителите и и е настоявал да ги изчака там, а тя да му прави компания, да си поговорят, да му разкаже неща за себе си, например, има ли си гадже, харесва ли си някой вече и т.н.\r\nСпомня си, че такива въпроси й задавал само, когато нямало други хора, а те я карали да се чувства неудобно и откровенно гадно...\r\nРазказва ми за един случай, в който са се возили в автомобил, били заедно на сватба двете семейства. На задната седалка късно вечерта седяли тя, баща и и чичото, който силно настоявал да сложат детето, тоест нея посредата, но татко й седнл до него, да си говорят, били доста пийнали, а през цялото време, чичото я милвал по вратлето и гръбчето, преметнал ръка през раменете на баща и в тъмната кола!\r\nИ още и още и още, беше като рухнал бент от спомени, чувства, емоции, гняв, срам, тъга, отвращение, отчаяние и толкова много болка...\r\nДали е казала, дали е споделила тогава с някой, моята клиентка?\r\nВ началото не, споделя ми колко е била объркана, не е била сигурна какво точно се случва, било я е срам и страх, без да знае защо и от какво, но го е усещала много силно с цялото си тяло, треперела е и е имала чувство, че ще повърне, че има топка в стомаха, само от мисълта за този човек и усещането, че нещо много нередно се случва, без да може да го назове и обясни.\r\nПрестрашила се да каже на родителите си, нееднократно при това, просто никой не я е чул, никой не беше взел насериозно думите на малкото момиче, даже напротив, обвинили са я, че лъже, че си въобразява, защото е едно дете и явно търси внимание!?\r\nСлед което чувам още по-шокиращо нещо. Баща й предлага да й купят куче, да има с какво да се занимава, да не ги резили, както и съседа, този добър и толкова внимателен човек...\r\nЗа да избяга от този кошмар, след време беше кандидатствала в друг град и бе отишла да живее там в пансиона на училището, но отнасяйки всички спомени със себе си и с годините те се бяха трансформирали и прикрили под различни неща, като силна депресия, заекване, дошло сякаш от нищото, екзема, която не подлежеше на лечение и се явяваше отново и отново, крещейки през кожата и, че иска да бъде оставена намира и сама, да не бъде докосвана по никакъв начин и от никой.\r\nИ вина.\r\nОгромна, смазваща, съсипваща вина, дали пък тя не е предизвикала “онова” сама, “онези” неща, които се бе опитала да забрави, ставайки тотален работохолик, след години, защото, ако спреше дори за миг, “нещото” от миналото, можеше да изплува.\r\nИ донякъде беше успяла, къде с хапчета, къде с алкохол, да замаже спомените, до момента на първата паник атака, после втората, после Бърза помощ, липса на физическа причина, да се случва всичко това и небрежното подхвърляне на лекар от поредния извикан екип посред нощ, че : ”ти момиче си за психиатър или психолог, не си за нас”.\r\nИ пак хапчета и  алкохол, отново и отново...\r\nОмагьосан кръг.\r\nА после ми писа, започнахме да работим заедно и чак месеци след първата ни среща, тя беше готова да разкаже, да изговори, да изкрещи думите, които години бе преглъщала и да тръгнем по пътя на лечението,\r\nИ не, това не е изолиран случай и да, такива неща продължават да се случват, много по-често отколкото си представяте.\r\nОт тук насетне ще използвам думата “трябва” многократно, защото има неща, които трябва да бъдат казани ясно и категорично.\r\nНие родителите сме тези, които трябва да научим децата си да имат граници, да са наясно, че никой, никога и по никакъв повод няма право и не може да ги докосва и кара да вършат каквото и да било, което ги тревожи!\r\nЧе телата им са неприкосновенни!!!\r\nЧе не трябва да прегръщат, целуват, докосват или поздравяват, който и да е, ако това не им е приятно и ги притеснява, без значение дали става дума за роднина или приятел,  особено много в този случай!\r\nДецата имат вроден радар и разпознават нечистите намерения под любезната маска, така че, майната му на възпитанието, щом дете каже, че не иска да направи някое от гореизброените неща, уважете желанието му и се постарайте да разберете защо и има ли нещо, което иска да ви сподели!\r\nЧе интимните им части, тези които са скрити под дрехите и бельото никога и по никакъв повод не бива и не трябва да бъдат показвани, докосвани или снимани от/на познати или непознати хора!\r\nЧе трябва да вярват на телата и чувствата си и когато усетят страх, а сърчицата им блъскат в гърдите и треперят, веднага трябва да търсят помощ!   Ние сме тези, които  трябва да ги научим да говорят и да споделят с нас, но пак  ние сме тези, които трябва да се научим, да ги чуваме, когато го правят!\r\nПърво ние, като родители,  трябва да уважаваме и спазваме техните граници и правото им на лично пространство, започвайки от базисните, дребните, ежедневни неща на битово ниво.\r\nЗащото ако мама и татко не го правят, ако те нахлуват по всяко време, без да ме питат и почукат в стаята ми или в банята например, значи това е нормално и тогава защо да не го позволя на чужд човек, макар и при други обстоятелства?\r\nТрябва да говорим с децата си, трябва да ги слушаме и да чуваме какво искат да ни кажат, да ги научим да слагат ясни и здрави граници на физическо и емоционално ниво!\r\nИ нека не отлагаме днес, защото  утре може да е късно...   _____________\r\npsiholog@petyasimeonova.com\r\nskype: petyasimeonova-psiholog\r\nwebsait: https://www.facebook.com/PetyaClinicalPsychologist/", "date": "2018.10.03", "title": "Детството е бездна от тайни и срам, но родителите не питат за тях"}
{"url": "https://www.actualno.com/society/uchastyk-minior-ot-bobovdolski-vyglishten-basejn-s-nov-koncesioner-news_697820.html", "text": "   .     Участък „Миньор“ на находище „Бобовдолски въглищен басейн“ е разположено в община Бобов дол, област Кюстендил. Концесионният договор за добив на кафяви въглища от него е сключен през 2005 г. за срок от 35 г.   С днешното правителствено решение се предвижда и промяна на клаузите на концесионния договор, свързани с предоставянето на банкова гаранция. До момента исканата банкова гаранция покриваше 50% от паричните задължения на концесионера. След измененията тя ще се отнася 100% за всички (не само за паричните) задължения, свързани с изпълнението на концесионния договор. След въвеждането на по-широк обхват на банковата гаранция, вноските във фонда за окончателно напускане на концесионната площ също ще бъдат финансово обезпечени с нея.\r\nСъгласно друго решение на МС, концесионният договор за добив на строителни материали - пясъци, от находище „Горен близнак 2“ ще бъде прекратен по взаимно съгласие на страните. Находището се намира на територията на община Аврен, област Варна. През юли 2011 г. за него е сключен концесионен договор с „Ескана“ АД, гр. Варна. В искането си за прекратяване на договора дружеството посочва, че пазарната конюнктура налага преструктуриране на активите на концесионера и ограничаване на разходите за поддържането им.  Правителството одобри също така предложената от „Каолин“ ЕАД, гр. Сеново, промяна на концесионната площ на находище „Саръгьол - гнезда 17 и 20“ („Жълти дол“), което е за добив на неметални полезни изкопаеми - индустриални минерали. Концесионната площ се определя в размер на 838,6 дка. Правната възможност за промяна на концесионната площ по мотивирано искане на концесионера е регламентирана със Закона за подземните богатства. От „Каолин“ ЕАД мотивират искането си с факта, че при предоставянето на концесията за добив концесионната площ не обхваща цялото находище. „Саръгьол - гнезда 17 и 20“ („Жълти дол\") се намира на територията на община Каолиново, област Шумен. Концесионният договор е сключен през 1999 г за срок от 27 години.   ", "date": "2018.10.03", "title": "Участък \"Миньор\" от \"Бобовдолски въглищен басейн\" с нов концесионер"}
{"url": "https://www.actualno.com/motoring/letnite-gumi-nokian-powerproof-udovolstvie-ot-shofiraneto-i-spokojstvie-po-letnite-pytishta-na-centralna-evropa-news_697830.html", "text": "  Новите осигуряват комфортно и безопасно шофиране при разнообразни летни условия. Изключително стабилното представяне и предсказуемото управление осигуряват спокойствие както при престрояване в друга лента на висока скорост, така и при внезапно спиране.     Nokian Powerproof са отличен пример от изцяло новото поколение летни гуми на Nokian Tyres предназначени за централноевропейския пазар. Nokian Powerproof предлагат качество и лекота на шофирането, и спадат към най-високия клас гуми за леки автомобили: UHP. Широката гама включва 51 продукта с размери от 17 до 20 инча, със скоростен индекс W (270 км/ч) и Y (300 км/ч). Новите продукти ще са достъпни за клиентите през пролетта на 2019 г. Концепцията , разработена от най-северния производител на гуми в света, гарантира, че площта на контактната зона на гумите Nokian Powerproof с пътя остава неизменна както на мокри магистрали, така и нажежени от слънцето булеварди. Световният шампион от Формула 1 Мика Хакинен също допринесе, за разработването на този първокласен продукт с отлични характеристики, с консултациите си по време на тестовете.  Новата подсилена структура осигурява издръжливост на тези летни гуми, създадени за високи скорости. Тестовете на независимата организация TÜV SÜD показват отличните им характеристики при разнообразни условия. Разнообразието от летни климатични условия и различните пътни настилки в Европа са предизвикателство за водачите. Температурните амплитуди от над 40 градуса по Целзий между студените пролетни дни и летните горещини, в съчетание с внезапни гръмотевични бури, изискват гуми, способни да се адаптират към различните пътни условия.     Според потребителско проучване на Nokian Tyres, европейските водачи на автомобили особено ценят в летните гуми доброто сцепление при мокра настилка и стабилността при шофиране. Собствениците на спортни автомобили търсят гуми, които осигуряват безопасност при екстремни условия.\r\nКонцепцията гарантира балансиран контакт с пътя\r\nРазработването на летните гуми Nokian Powerproof продължи около 4 години, като специално внимание бе обърнато на безопасността и контрола над автомобила дори при високи скорости. Стилният външен вид на този висококачествен продукт е пример за прецизен и функционален скандинавски дизайн. „Безопасността винаги е водеща при разработването на нови продукти. Уникалната концепция гарантира балансиран контакт с пътя при новите летни гуми Nokian Powerproof. Водачът може да почувства сцеплението на гумите, да се адаптира към пътната настилка и моментално да реагира по време на шофиране както на сухи, така и на мокри пътища, което е абсолютно изискване за безопасност при внезапни маневри.“ , казва , мениджър продуктово развитие в Nokian Tyres.   Част от концепцията Dual Zone Safety е така наречената на външното рамо на гумата, която гарантира прецизно управление. Твърдите протекторни блокове в комбинация с дизайна , при който наклонените стени на каналите компенсират силните странични сили, осигуряват прецизно управление на сух асфалт дори при високи скорости.\r\nСистемата от вътрешната страна на гумата повишава безопасността на мокър път, като оптимизира сцеплението и същевременно запазва предсказуемото и стабилно управление. Трапецовидните напречни канали набраздяват централното ребро и реброто до вътрешното рамо. Каналите са проектирани така, че ефективно да предпазват от аквапланинг, като задържат вода и ускоряват отвеждането й от контактната зона между гумата и пътната настилка. Структурата на блоковете и каналите на вътрешното рамо също допринася за предотвратяването на аквапланинг. Каналите се разширяват навън и имат елиптични кухини. Тези канали допълнително спомагат за отвеждане на водата от контактната зона.\r\nШироките и също ефективно задържат водата, което подобрява безопасността при дъжд. Основна характеристика на дизайна на модерната лятна гума са трите широки и стабилни основни ребра. Широките и стабилни рамена на гумите Nokian Powerproof осигуряват нужната прецизност на управлението при високи скорости. Новата здрава и издръжлива структура, разработена специално за бързо шофиране, предлага допълнителна стабилност при разнообразните метеорологични условия от ранна пролет до късна есен.\r\nВ протектора на гумите, разработен за взискателни водачи и високи скорости, са използвани няколко различни каучукови смеси. В уникалната каучукова смес функционалните молекулни вериги и полимери образуват плътна и гъвкава мрежовидна структура, която осигурява по-добро сцепление и издръжливост, отколкото при предишното поколение гуми. Многослойната структура на протектора на гумите Nokian Powerproof също така снижава съпротивлението при търкаляне, което води до икономия на гориво. „Новата структура и шарка на протектора ни помогнаха да създадем контактна зона на гумите, която осигурява предсказуемо управление и оптимално сцепление на сух и на мокър път. Контактът е по-балансиран и по-динамичен отпреди, което означава отлично сцепление и още по-голяма издръжливост както на скоростни магистрали, така и на зле поддържани планински пътища.“, казва , мениджър продуктово развитие в Nokian Tyres.    В допълнение към комплексните лабораторни тестове и тестовете на закрито, при разработването на гумите се използват компютърно моделиране и високоскоростни камери. Проведени са полеви тестове в реални условия в Германия, Чехия, Испания, Португалия и Финландия. Издръжливостта на новия продукт е прецизирана на базата на тежка изпитателна програма под горещото испанско слънце. В Германия и Испания се използват високоскоростни тестови писти, за да се подобрят характеристиките при екстремните условия на високите скорости. „Новите Nokian Powerproof ми дават изключително чувство за контрол. Именно това е нещото, което искаш от едни качествени гуми. Когато гумата ти дава увереност в шофирането, тя ти дава и сигурност.“ , казва , професионален състезател и двукратен световен шампион във Формула 1, който допринесе с консултациите си при тестовете и разработката на продукта.    Лекото и предсказуемо управление е абсолютно задължително за комфортното шофиране. Новите Nokian Powerproof са по-безопасни, по-комфортни и по-тихи при разнообразни пътни настилки.\r\nПолусферичните вдлъбнатини, напомнящи тези по повърхността на топка за голф, по стените на надлъжните канали осигуряват допълнителен комфорт при шофиране. Дизайнът снишава нивата на шум вътре и извън автомобила. При бордовете на гумата се използва каучуковата смес , която снижава шума и съпротивлението при търкаляне, което води до повишен комфорт и икономия на гориво. . Каучуковата смес еластично притиска джантата, като осигурява на борда на гумата по-голяма дълговечност. Освен това иновацията ефективно минимизира вътрешния шум и съпротивлението при търкаляне.    В допълнение към индикатора за дълбочина на протектора (DSI – Driving Safety Indicator), който е патентован от Nokian Tyres, тези шампиони на разнообразните пътни условия разполагат и с индикатор за аквапланинг. Символът \"водна капка\" изчезва при дълбочина на протектора по-малка от 4 мм, което говори за повишен риск от аквапланинг. В полето за информация може да бъде записано работното налягане на гумите и местоположението на гумата в случай на смяна. - Прецизен и стабилен контрол при високи скорости\r\n- Отлично сцепление при мокра настилка\r\n- Удоволствие от шофирането", "date": "2018.10.03", "title": "Летните гуми Nokian Powerproof – удоволствие от шофирането и спокойствие по летните пътища на Централна Европа"}
{"url": "https://www.actualno.com/business/britanci-sys-seriozen-interes-kym-koncesijata-na-letishte-sofija-news_697844.html", "text": "        B мoмeнтa МАG yпpaвлявa тpи oт ocнoвнитe лeтищa във Beлиĸoбpитaния –  Maнчecтъp, Лoндoн Cтaнcтeд и Ийcт Mидлaндc, ĸoитo зaeднo oбcлyжвaт 60  милиoнa пътници нa гoдинa, дo нaд 270 дecтинaции чpeз 70 aвиoлинии.  Всеки от аеропортовете се управлява като самостоятелен обект.   От компанията твърдят, че от двe гoдини aнaлизиpaт пoтeнциaлa нa лeтищe Coфия.\r\nOфepтaтa нa МАG щe бъдe пoдĸpeпeнa oт ĸитaйcĸия cтpoитeлeн гигaнт  ВСЕG,  ĸoйтo вeчe paбoти c МАG пo cтpoитeлния пpoeĸт в Maнчecтъp –  Аіrроrt Сіtу  UК.  “Лeтищaтa cближaвaт cвeтa и дeйcтвaт ĸaтo cилeн иĸoнoмичecĸи   ĸaтaлизaтop, ĸaĸтo зa peгиoнaлнaтa, тaĸa и зa нaциoнaлнaтa иĸoнoмиĸa, в   ĸoятo oпepиpaт. И ниe ce нaдявaмe дa ни бъдe дaдeнa възмoжнocт дa   пpeдocтaвим нa xopaтa в Бългapия глoбaлния пopтaл нa cвeтoвнo нивo,   ĸoйтo тe зacлyжaвaт“, заяви Чapли Kopниш, Глaвeн изпълнитeлeн диpeĸтop  нa МАG.   Прогнозираната cтoйнocт нa нa лeтищe Coфия e 3,898  млрд. eвpo бeз ДДC, или нaд 7,6 млрд. лв., а правителството стартира  открита, конкурентна тръжна процедура на 5 юли 2018 г. Очаква се  офертите да бъдат получени до 22 октомври 2018 г.\r\nKонцесията на летището ще е от смесен вид (на основание чл. 10, ал. 1  от Закона за концесиите концесията на летище София ще бъде определена  като концесия за строителство). Тя ще включва строителството на Терминал  3, но също така и „предоставяне на услуги, свързани с експлоатацията на  летището с цел осигуряване на неговото ползване от въздушни  превозвачи“.    MAG е публично-частна компания, като е управлявана от акционерите си –  местните власти на Манчестър и Industry Fund Management (IFM).   ", "date": "2018.10.03", "title": "Британци със сериозен интерес към концесията на летище София"}
{"url": "https://www.actualno.com/politics/otpuskat-28-mln-lv-zaradi-shtetite-ot-bedstvijata-v-mizija-dupnica-i-teteven-news_697823.html", "text": "  Правителството одобри допълнителни разходи/трансфери за 2018 г. в размер на 2 782 263 лв. по бюджетите на Министерството на регионалното развитие и благоустройството и общините Мизия, Дупница и Тетевен.     Сумата е предназначена за преодоляване на щетите от бедствията в посочените общини и е предложена с решение на Междуведомствената комисия за възстановяване и подпомагане към Министерски съвет.   Заложените цели са: възстановяване на засегнати обекти в следствие на падналите обилни валежи на 23 и 24 юли т.г. в района на Община Тетевен, ремонтни дейности на улици и сгради в Мизия, укрепване на пътя Дяково-Кременик чрез изграждане на подпорна стена.  ", "date": "2018.10.03", "title": "Отпускат 2,8 млн. лв. заради щетите от бедствията в Мизия, Дупница и Тетевен"}
{"url": "https://www.actualno.com/crime/jena-nabi-lekarka-ot-speshna-pomosht-zashtoto-vednyj-bila-nedovolna-news_697870.html", "text": "  39-годишна жена от Казанлък с инициали К.Б. ще бъде съдена за това, че е набила лекарка от Спешна помощ.     Случаят е особено интересен, защото са замесени млада жена и синът й, който би трябвало да е тийнейджър. Тук има предварителна уговорка да отидат да бият лекарката, от която преди време не били доволни. Не е даже реакция в момент на афект. И свидетелства за това колко са беззащитни наистина медиците у нас докато вършат работата си.   В неделя, около 15.30 часа лекарка от Филиала за спешна медицинска помощв Казанлък била изпратена на адрес за спешен случай по сигнал на тел.112.\r\nСлед като пристигнали с шофьора на линейката пред жилищен блок, лекарката  прегледала пациентката, за която била извикана. Преценила, че трябва да й се направят изследвания в болница, поради което следвало да я закарат до спешното отделение.  Шофьорът слязъл и обърнал линейката. Изкарал носилката, за да качат пациентката, защото здравословното ѝ състояние не позволявало да върви сама.\r\nВ момента, в който свалилипациентката, до спешния екип се приближили мъж и жена.   39-годишната жена, която няма нищо общо с болната, застанала до лекарката, а синът й - до шофьора на линейката.    Лекарката била клекнала до носилката и в този получила шамар с опакото на ръката през лявата част на лицето.\r\nВъпреки внезапното нападение, лекарката продължила да си върши работата. Шофьорът на линейката се опитал да се намеси, застанал пред младежа и му казал: „Не ме пипай!“.\r\nВ това време дошъл възрастен човек, който се намесил, разбутал нападателката и сина й и те си тръгнали.   Установено е, че обвиняемата отишла при лекарския екип, защото предишен ден те били посетили нейни близки и тя искала да им „каже“, че останала недоволна.\r\nВ заключението на назначената съдебномедицинска експертиза след преглед на лекарката са установени отоци и кръвонасядания на лицето.   Обвиняемата е с чисто съдебно минало, поради което за „нанасяне на лека телесна повреда като деянието е извършено по отношение на медицински специалист по повод изпълнение на службата му“ се предвижда налагане на административно наказание „глоба“ в размер от 1 000 до 5 000 лева.\r\nПредстои Районният съд в Казанлък да насрочи заседание по делото.", "date": "2018.10.03", "title": "Жена наби лекарка от Спешна помощ, защото веднъж била недоволна"}
{"url": "https://www.actualno.com/curious/desislava-radeva-ne-zalichavajte-brychkite-si-momicheta-news_697875.html", "text": "  Съпругата на президента Румен Радев, Десислава Радева, отправи призив към хората да се радват и да ценят всеки нов ден. Първата ни дама направи това с емоционален пост в своя Facebook профил.     \"Днес за мен беше един невероятно хубав ден. Сега обаче прегледах нюзфийда и разбрах, че за неколцина мои познати е бил трагичен - повече или по-малко\", написа в социалната мрежа Радева. \"Странно нещо е съзнанието и асоциативното мислене, когато някоя новина те завари неподготвен. Моите ме отведоха към мисълта, че съм щастливка. Колкото и егоистично да звучи... Видях днешния изгрев, дишах, смях се с приятели, посрещнах залеза. И днес. А други нямаха този късмет\", посочва още Десислава Радева.   \"Не разбирам философията на ботокса и всички подобни. За мен всяка бръчица ми показва, че съм от ония, които са изживели и днешния ден. И искам бръчките ми да продължават да се трупат. Като доказателство за многото посрещнати изгреви и залези. За многото емоции - без значение смях или сълзи. Не заличавайте бръчките си, момичета! Те са си наши, изживени. Те са онова, безценното, което други са нямали късмета да натрупат!\", допълни още съпругата на президента Румен Радев.\r\nТя придружи поста си с песента \"Rock of Bust\" на AC/DC.   ", "date": "2018.10.03", "title": "Десислава Радева: Не заличавайте бръчките си, момичета"}
{"url": "https://www.actualno.com/europe/tereza-mej-otnovo-razsmja-s-tancovi-umenija-video-news_697866.html", "text": "  Появяването на британския премиер Тереза Мей на днешната конференция на Консервативната партия определено бе запомнящо се.      Така премиерът направи препратка към танците си по време на неотдавнашно посещение в Африка, които бяха широко коментирани.   Сегашните ѝ движения също предизвикаха реакции в социалните мрежи, като много потребители я сравниха не особено ласкаво Други пък отбелязаха, че PR-екипът ѝ трябва да я възпира от подобни прояви.\r\nПубликата в залата обаче очевидно се забавляваше с премиера си.  Преди време Мей е споделяла, че Dancing Queen е сред любимите ѝ песни.    ", "date": "2018.10.03", "title": "Тереза Мей отново разсмя с танцови умения (ВИДЕО) "}
{"url": "https://www.actualno.com/politics/ninova-neka-vsichki-podkrepim-majkite-na-deca-s-uvrejdanija-news_697790.html", "text": "   За това призова лидерът на БСП Корнелия Нинова във Facebook.     Преди ден депутати от БСП заедно с омбудсмана Мая Манолова отидоха на протеста на майките на деца с увреждания, които блокираха Орлов мост в знак на недоволство срещу забавените реформи в социалната сфера. Те не приемат успокоението на премиера Бойко Борисов, че в бюджета за догодина са заделени 150 млн. лева повече за финансиране на новите социални дейности, залегнали в подготвяните закони, приемането на които обаче се бави.   \"Обещаните 150 млн. няма да решат проблемите, без промени в законите. Още през юли ние внесохме закона за личната помощ, изготвен заедно с майките. Два месеца и половина отлежава на бюрото на Караянчева. Досега можеше отдавна да е факт. Когато трябва да уредят някой бизнесмен, законите се приемат за 24 часа. А майките стоят четири месеца в палатките с децата си. Управляващите ги лъжат, разделят ги, противопоставят ги\", пише още Нинова. \r\n\"Онзи ден на среща с тях една майка сподели, че някои от децата вече не са живи. Помните ли как започна всичко? Отказаха да ги пуснат в парламента на среща с нас, защото носели рекламни материали. Рекламните материали бяха надписите на гърдите им - “системата ни убива\". Нека застанем до тях и им покажем, че няма да го допуснем. Системата може да се промени\", коментира лидерът на БСП.      ", "date": "2018.10.03", "title": "Нинова: Нека всички подкрепим майките на деца с увреждания"}
{"url": "https://www.actualno.com/asia/putin-sasht-sami-podkopavat-doverieto-v-dolara-news_697865.html", "text": "        \"Струва ми се, че нашите американски партньори правят огромна стратегическа грешка - подкопават доверието в долара като универсална, посвоему единствена резервна валута днес, подкопават вярата в нея като универсален инструмент. В действителност те режат клона, на който седят. Това е странно, даже удивително“, каза руският президент, коментирайки ситуацията с опита на други страни да заобиколят санкциите на САЩ срещу Иран.   Руският лидер смята, че това е \"типична грешка на всяка империя - когато хората мислят, че нищо няма да се случи, че всичко е толкова мощно, толкова силно, че всичко е толкова стабилно, че няма да има никакви негативни последици. Но не - те ( последствията - бел. ред. ) идват рано или късно\", увери руският президент, пише още БГНЕС.\r\nТой посочи, че . \"Нас би ни устроила цена от 65 до 75 долара за барел, което би било напълно нормално, за да гарантира ефективното функциониране на енергийните компании и инвестиционния процес\", посочи руският лидер. Путин каза, че американският му колега Доналд Тръмп е прав за твърде високите цени на петрола, .   Изявлението си пред икономически форум в Москва стопанинът на Кремъл направи в момент, когато цените на петрола скочиха тази седмица и достигнаха най-високото си ниво от ноември 2014 г.    ", "date": "2018.10.03", "title": "Путин: САЩ сами подкопават доверието в долара"}
{"url": "https://www.actualno.com/europe/ep-prie-reforma-v-sistemata-na-dds-s-cel-presichane-na-izmamite-news_697880.html", "text": "  В сряда евродепутатите подкрепиха по-голямата част от предложената от Европейската комисия реформа на системата на ДДС, като в същото време предложиха някои корекции, като например да се определи максимална ставка на ДДС, съобщиха от Европейския парламент (EП).     Бяха гласувани два законодателни акта. Единият има за цел да улесни търговията в рамките на единния пазар, особено за малките и средни предприятия, и да намали измамите с ДДС (приет с 536 гласа „за“, 19 „срещу“ и 110 „въздържал се“). Вторият се отнася до създаването на по-ясна система от ставки на ДДС (приет с 536 гласа „за“, 87 „срещу“ и 41 „въздържал се“). Двата законодателни акта са част от широкообхватния пакет от мерки, които се предлагат, за да се реформира системата на ДДС и да се подобри яснотата при трансгранични плащания.   Според проучвания страните от ЕС губят всяка година до 50 милиарда евро от трансгранични измами с данък добавена стойност. Чрез двете гласувания евродепутатите подкрепиха посоката на реформите, предложени от Комисията, като същевременно предложиха да се установи максимална ставка на ДДС от 25%, механизми за разрешаване на спорове, система за автоматично уведомяване за промени в правилата за ДДС в различните държави членки и информационен портал, който да дава точна информация за ставките на ДДС в ЕС.\r\nПредложените подобрения на предложенията на Комисията ще бъдат предадени на Съвета на ЕС, който ще има задачата да приеме законодателството.  ", "date": "2018.10.03", "title": "ЕП прие реформа в системата на ДДС с цел пресичане на измамите"}
{"url": "https://www.actualno.com/balkani/rumynskijat-premier-atakuva-bruksel-zaradi-kritikite-za-pravosydieto-news_697857.html", "text": "  В познат и в България стил, румънският премиер Виорика Дънчила разкритикува Механизма за сътрудничество и проверка (МСП), който Европейската комисия наложи като на Румъния, така и на България – заради явното изоставане що се отнася до правосъдието и съдебната реформа.     Дънчила нападна директно ЕК и попита защо Комисията не казва в докладите по МСП нищо за „СРС-тата между службите и съдебните органи и нарушенията на правата в Румъния“, пише Romania Insider.   Дънчила, която е бивш евродепутат, беше категорична, че \"правосъдие се строи за гражданите\" и освен за тайните протоколи, които посочи, продължи и с думите, че имало съдебни решения, показващи как се случвало фалшифициране на доказателства и изнудване на свидетели да говорят пред съда.\r\n\"За това няма нищо в МСП, което означава, че механизмът не изпълнява целта си. Настоявам да ми бъдат казани имената на тези, които пишат докладите по МСП и които – нарочно или не, са укрили тези немислими реалности в ЕС\", заяви румънският премиер.  Дънчила защити и реакцията на румънската жандармерия по време на в Румъния на 10 август тази година. Тогава хората излязоха на улицата заради поредните на северните ни съседи които облекчават преследването на случаи на , данъчната система и пенсионната реформа, системата за социална помощ. Само в Букурещ имаше близо 100 000 души, като там жандармерията отвърна със сълзотворен газ и водни оръдия, като имаше десетки ранени, включително служители на реда.    В отговор зам.-председателят на ЕК Франс Тимерманс посочи, че Брюксел с безпокойство следи случващото се в Румъния. Той призова да бъде започнато разследване относно казаното от Дънчила – за тайни споразумения и протоколи в правосъдната система, но и припомни, че досега румънският парламент при управлението на социалдемократите не е отговорил на нито една препоръка на Европейския парламент.    Припомняме, че лидерът на социалдемократите – Ливиу Драгня, не е премиер на Румъния, защото срещу него има ефективна присъда за изборна измама. Драгня е осъден условно, защото опитва да повлияе върху резултата от референдум срещу бившия румънски президент Траян Бъсеску. През лятото на тази година Драгня беше осъден условно на 3,5 години затвор -  за злоупотреба със служебно положение – защото е уредил на държавна работа две сътруднички на социалдемократите, докато те са получавали заплата и за работата си в партията.", "date": "2018.10.03", "title": "Румънският премиер атакува Брюксел заради критиките за правосъдието"}
{"url": "https://www.actualno.com/business/pravitelstvoto-na-praktika-reshi-da-ne-raboti-dylgosrochno-za-po-dobri-pensii-news_697816.html", "text": "   . Това реши правителството на днешното си редовно заседание (3 октомври), с приемането на Дългосрочната инвестиционна политика на Държавния фонд за гарантиране устойчивост на държавната пенсионна система (т.нар. \"Сребърен фонд\") и Средносрочната стратегия за инвестиране на средствата на Фонда за периода 2019-2021 година.     Като причина за решението се посочва, че \" настоящите пазарни условия не предполагат реализирането на висока доходност при желаните ниски нива на инвестиционен риск \". Казано по-просто, рискът на пазарите е прекалено висок, според държавата.    В края на септември беше публикуван проект за отчет на на България (2012 – 2030). В него се обръща внимание и на следното - \"Укрепване на Фонд \"Сребърен\" за стабилизиране на пенсионната система\", предвид това, че от 2012 година парите във фонда стоят на депозит в БНБ и не се инвестират, за да се увеличат. По закон до 70% от средствата могат да се инвестират в акции на страни - членки на ЕС, до 30% в акции на трети страни и до 30% в облигации. А във фонда влизат парите от приватизация, от концесии, както и 25% от излишъка в бюджета, ако има такъв.  Има обаче уловка – как със \"счетоводни хватки\" да не се попълва фондът. Това става, като например при приватизация приватизираното държавно дружество първо да отива в портфолиото на Държавната консолидационна компания (ДКК), след това ДКК ги продава, а приходите изплаща на бюджета като дивидент т.е. не говорим за приходи от приватизация – поне формално. Практиката беше възприета по времето на Симеон Дянков, а в Закона за бюджет 2018 директно беше заложено парите от бъдещата концесия на Летище София да не отиват в Сребърния фонд, както би трябвало.   През 2007 година Сребърният фонд беше създаден с дългосрочна цел – да има пари за пенсии тогава, когато дефицитът в пенсионната система стане непоносим. Според прогноза на НОИ през 2060 година дефицтът ще е 9% от БВП, а горе-долу толкова е целият сегашен разход за пенсиите. Идеята при създаването на Сребърния фонд беше той непрекъснато да се пълни от приходи от приватизация и концесии, а средствата да се инвестират разумно, за да се увеличават. За това беше разписана дори ясна стратегия, има и специални законови текстове – в Закона за приватизация и следприватизационен контрол (ЗПСК).", "date": "2018.10.03", "title": "Правителството на практика реши да не работи дългосрочно за по-добри пенсии"}
{"url": "https://www.actualno.com/sofia/studenti-po-arhitektura-organizirat-mashtabna-mejdunarodna-sreshta-na-vitosha-news_697886.html", "text": "        Този октомври, в местност Боерица, в рамките на 10 дена 200 души от 50 държави от цял свят ще живеят, работят и споделят опит заедно под формата на отговорен мултикултурен експеримент, с фокус студентски активизъм и архитектурно образование.\r\nЦентрално място са общите дискусии, в които млади архитекти разискват големите теми за архитектурното образование и професия. Събитието е колективно начинание, отвъд граници, генерации, в което всички предприемат действия за да осъществят мисия по-голяма от всеки един. От пристигането си в София на 11 октомври, международната група от 150 студента по архитектура ще имат възможност да наблюдават, опознаят и разглеждат Витоша от различни гледни точки, да се запознаят с различни нейни страни от дистанцията на града.\r\nНа 12 октомври 200 студента по архитектура от Европа и България ще се изкачат на Витоша заедно. Походът от Златните Мостове до местност Боерица и колективното придвижване на такава маса хора само по себе си е символичен акт. Такъв е и решението на ЕАСА България да покани студенти по архитектура от цял свят на 10-дневна среща в планината. Участниците в INCM Витоша 2018 ще бъдат ангажирани с индивидуални и колективни занимания, които да ги запознаят от първа ръка с контекста на Витоша, и най-вече с тематично свързани с проекта места и казуси. Ще се обсъжда миналото, настоящето и бъдещето на планината, а разговорите за моментът на ЕАСА, състоянието на архитектурното образоване и полето за действие на студентите по архитектура като активни участници във формирането на градската среда ще са постоянна част от процеса.  На 15 и 18 октомври в Еко стационар „Белите Брези“ ще се проведат презентациите на кандидатурите за държави домакини на бъдещите срещи на ЕАСА, а на 16 и 19 октомври представителите на мрежата на ЕАСА ще вземат решение кога ще бъде отговорността и честта да посрещни следващите ЕАСА събития в собствената си държава. Дискусиите по темата ще се проведат в местност Боерица в специално проектирано за целта временно пространство, създадено от български студенти по архитектура. В духа на един от основните принципи на ЕАСА: от студенти за студенти и като продължение на установени практики, дебатите ще бъдат моделирани от студенти, с опит в мрежата на ЕАСА.\r\nКулминация в програмата на INCM Витоша 2018 е публичният ден – форум с лекции, панелна дискусия и неформални разговори с фокус върху град, планина и активно общество, разгледани през призмата на архитектурата и взаимовръзките между самите тях. Това ще е денят, в който общността на ЕАСА ще срещне студенти от България и Европа, партньори на проекта INCM Витоша 2018 и други заинтересовани лица значими гост лектори с провокативни възгледи и интересни истории за споделяне, а представители на ЕАСА България ще разкажат за замисъла зад международната среща и съпътстващите я събития. Форумът е отворен за широка публика и ще се проведе на х. Иглика на Витоша на 20 октомври, с целодневна програма, на английски език.\r\nОсвен пик на международната среща INCM Витоша 2018, и ключов момент във връзка със съпътстващата го през измината година програма от студентски активности на ЕАСА Българияi, еднодневният форум ще е и естествена кулминация на предхождащите го четири паралелни събитияii в университетите по архитектура в София на 16, 17, 18 и 19. Октомври – срещи между чуждестранни лектори и местни студенти.    ", "date": "2018.10.03", "title": "Студенти по архитектура организират мащабна международна среща на Витоша"}
{"url": "https://www.actualno.com/america/sasht-njama-da-dade-vizi-na-stotici-diplomati-koito-sa-s-homoseksualna-orientacija-news_697736.html", "text": "  Съединените американски щати ще откажат визи на половинките на повече от 100 гей дипломати, които не са сключили официален брак, предаде БГНЕС, позовавайки се на АФП.     От администрацията на президента на САЩ Доналд Тръмп отричат решението да е насочено срещу гей общността. От Белия дом подчертават, че става въпрос единствено за реципрочност.   Според нови правила всички половинки на дипломати в Съединените щати, независимо от пол и сексуална ориентация, ще трябва да имат сключен официален брак, ако искат да получат виза.\r\nПо предварителни сведения мярката ще засегне около 105 семейства, 55 от които са на дипломати към ООН.  Правозащитни и гей организации обаче определиха решението като \"ненужно, подло и неприемливо\". Според тях то \"отразява враждебността на администрацията на Тръмп-Пенс към ЛГБТ общността\". От Държавния департамент изказаха несъгласие с подобна констатация и подчертаха, че такива изисквания са в сила и за всички американски дипломати в чужбина.   ", "date": "2018.10.03", "title": "САЩ няма да даде визи на стотици дипломати, които са с хомосексуална ориентация"}
{"url": "https://www.actualno.com/balkani/skopie-kym-moskva-dogovoryt-ot-prespa-e-dvustranen-i-oon-njama-da-reshava-za-nego-news_697838.html", "text": "   . Това се казва в позиция на Македонското външно министерство, предаде БГНЕС.      припомня, че по-рано Руското външно министерство излезе с позиция, че , който слага край на продължилия 27 години спор за името между Атина и Скопие и отваря пътя за членство в НАТО и ЕС под името Република Северна Македония, в Съвета за сигурност на ООН.   \"В Договора, подписан на 17 юни от премиерите Зоран Заев и Алексис Ципрас, е предвидена следната процедура в Организацията на обединените нации, която трябва да премине през съответните стъпки:\r\nПърво, след извършването на конституционните промени в Република Македония и ратификацията на договора в гръцкия парламент, генералният секретар на ООН ще изпрати информация до Съвета за сигурност на ООН, че въпросът е приключен по взаимно съгласие на двете страни. Второ, Съветът за сигурност на ООН няма нито да обсъжда, нито да решава по този въпрос\", казват още от Македонското дипломатическо ведомство.   Знаете, в неделя (30 септември) в Македония се състоя референдум, на който над 90% от гласувалите или приблизително над 600 000 избиратели подкрепиха Договора от Преспа. По думите на македонския премиер Зоран Заев такъв положителен резултат не е постиган никога в съвременната история на страната от обявяването на нейната независимост през 1991 г.    ", "date": "2018.10.03", "title": "Скопие към Москва: Договорът от Преспа е двустранен и ООН няма да решава за него"}
{"url": "https://www.actualno.com/interest/trima-ucheni-vzeha-nobelovata-nagrada-po-himija-news_697839.html", "text": "  Американските учени и и британският изследовател спечелиха наградата Нобеловата награда по химия, предадоха световните агенции.     Учените бяха наградени за използването на принципите на еволюцията, , отсъди журито. Арнолд спечели половината от наградата от девет милиона шведски крони (около 870,000 евро), докато Смит и Уинтър ще си поделят другата половина.  ", "date": "2018.10.03", "title": "Трима учени взеха Нобеловата награда по химия"}
{"url": "https://www.actualno.com/analysis/financial-times-turcija-e-pred-trudni-izbori-za-sasht-sirija-i-es-news_697882.html", "text": "   През следващите седмици турският президент Реджеп Ердоган ще трябва да вземе много сериозни решения, свързани със САЩ, Сирия и ЕС, пише в материал за , цитиран от БГНЕС.      Авторът коментира последните събития в икономиката и външната политика на Турция, както и необходимите реакции от страна на Анкара спрямо заплахите от САЩ и исканията на Русия. Според него в рамките на няколко седмици Турция трябва да реши къде се намира в геополитическото пространство, а това ще ѝ помогне да реши и икономическата си стабилност, и сигурността в контекста на реалните заплахи.   От началото на годината турската лира изгуби с 40% стойността си спрямо щатския долар, валутният курс доведе до увеличаване на външния дълг на компаниите и засега кризата се фокусира в това. САЩ са гневни заради сближаването на НАТО-вска Турция с Русия, както и заради арестувания в обвинение за тероризъм пастор Андрю Брънсън. Вашингтон предприе наказателни стъпки срещу турски министри и вноса от страната, като се готвят да разширят санкциите в най-уязвимия за икономиката на Анкара период.\r\nЗасилват се и спекулациите около съдбата на Брънсън, който на 12 октомври ще се изправи пред съда. Миналата година президентът Ердоган обвърза ареста на пастора с искането на Анкара Фетхуллах Гюлен ( ислямският проповедник, изпратен в изгнание в Пенсилвания, обвинен за организатор на опита за преврат от 15 юли 2016 г. - бел. ред. ) да бъде екстрадиран в Турция.  Предприетото „прочистване“ сред опозицията след проваления преврат Ердоган аргументира с независимостта на турската съдебна система, но това бе възприето като сериозно от много малко хора. Мнозина смятат, че пастор Брънсън ще бъде връчен на американския президент Доналд Тръмп като дар в името на мира. В началото на седмицата в речта си пред парламента Ердоган посочи, че е отишъл в САЩ заради делото срещу Брънсън и американската подкрепа за кюрдските бунтовници в Сирия. И докато преди ветровете духаха в полза на Ердоган и той провеждаше хладнокръвна дипломация, сега, съдейки по духа му, ситуацията е различна.   Гневът на Вашингтон е по-силен от този на Турция. Съюзниците на Ердоган говорят за съюз против Тръмп – с Русия, Китай и дори ЕС. Но междувременно новият най-добър приятел на Ердоган на световната сцена е руският президент Владимир Путин, който притежава голям потенциал за неразбирателство и конфликти. Гражданската война в Сирия продължава 7 години, Анкара и Москва се включиха в нея като противници и докато Русия подкрепя режима на Башар Асад, с въздушните удари Турция се изтегли към нейната орбита. На този етап Москва спря подкрепата си за силите на Асад в Идлиб. Но Русия настоява Анкара да се разграничи от подкрепата си за „овцете“ и „джихадистките кози“.\r\nМиналия месец в Сочи Ердоган и Путин се споразумяха за сформиране на зона, свободна от оръжия, в Идлиб. Очаква се до 15 октомври Турция да изведе от района около 20 000 джихадисти, свързани с Ал Кайда, но това не изглежда вероятно. Гарднър прогнозира, че клането, което ще възникне в Идлиб, ще превърне Турция в обект на нападения, както през 2015-2016 г. Той припомня и визитата на Ердоган в Германия от миналата седмица, който иска да възобнови отношенията си с ЕС. Ердоган търси сериозни инвестиции от Европа и по-големи помощи за 3,5 млн. сирийски бежанци в страната му.    Но когато Ердоган жонглира с геополитическите и икономическите топки. Той държи абсолютната власт в ръцете си и премахна всички, които знаят как се използват лостовете ѝ – либералните и светските хора в предишните правителства, основателите на собствената му партия, десетките хиляди гюленисти и висшите ешелони на публичния сектор.   Гарднър завършва публикацията си с цитат на анонимен източник от управляващата Партия на справедливостта и развитието: „Турция е на ръба на няколко много важни решения. Сред тях е и въпросът дали ще продължаваме с тази система или системата ще се модифицира. Хората в Турция трябва отново да бъдат заедно, иначе няма да се справим с това разединение“.", "date": "2018.10.03", "title": "Financial Times: Турция е пред трудни избори за САЩ, Сирия и ЕС"}
