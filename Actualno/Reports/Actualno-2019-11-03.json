{"url": "https://www.actualno.com/sofia/gubi-li-gerb-masovo-v-bitkata-s-demokratichna-bylgarija-za-rajonni-kmetove-v-sofija-news_1391490.html", "text": "      По абсолютно неофициални данни, главно от броене на активисти на \"Демократична България\" (ДБ), изглежда кандидатите на партията, явили се на балотаж в битката за районни кметове в София, печелят доверието на избирателите в дори неочаквано голяма степен.      Първите новини са, че районите \"Триадица\", \"Овча купел\", \"Слатина\", \"Средец\" ще имат нови кметове и то от ДБ. Има информация и, че дори в район \"Студентски\" демократите печелят, а там разликата след първи тур беше 12% в техен ущърб.\r\nПрипомняме, че в \"Триадица\" кандидат за кмет на ДБ е Димитър Божилов, в \"Овча купел\" - Ангел Стефанов, в \"Слатина\" - Георги Илиев, който изоставаше от Наталия Стоянова с 11% на първи тур, а в \"Средец\" е бившият министър Трайчо Трайков, който водеше и на първи тур.\r\nЩо се отнася до БСП, изглежда район \"Изгрев\" ще е с червен кмет - Делян Георгиев. И тази информация обаче е неофициална.  Какво каза Бойко Борисов след изборния ден - вижте в !\r\nКакви бяха резултатите след първи тур - припомнете си в ! ", "date": "2019.11.03", "title": "Губи ли ГЕРБ масово в битката с \"Демократична България\" за районни кметове в София?"}
{"url": "https://www.actualno.com/sofia/pyrvi-oficialni-danni-razlikata-mejdu-fandykova-i-manolova-e-malka-gerb-sys-zagubi-po-rajonite-news_1391501.html", "text": "      Йорданка Фандъкова за момента събира под 50% подкрепа на балотажа в София. Това показват първите официални данни на ЦИК, при 11,57% отчетени протоколи.      Според данните, Фандъкова събира 49,15% от гласовете, докато Манолова взема 45,44% от вота. С опция \"Не подкрепям никого\" са гласували 5,41%.\r\nПрипомняме, че буквално преди минути , че разликата между нея и Фандъкова всъщност е под 3%. При екзитполовете тя достигаше 10%. Районните балотажи   Информацията, че ГЕРБ губи сериозни в районите започна да се потвърждава – пак . В , Димитър Божилов от \"Демократична България\" (ДБ) печели засега с 49,72% срещу едва 37,98% за досегашния районен кмет от ГЕРБ Николай Терзиев. След първи тур Терзиев имаше преднина от над 1750 гласа!\r\nШокът за ГЕРБ обаче е със сигурност по-голям в район . Там досегашният кмет Теодор Петков има само 41,54% подкрепа, изпреварен от Христо Вълчанов от ДБ, с 49,55%. На първи тур, Петков имаше над два пъти повече гласове от Вълчанов - 9541 срещу 4008! Припомняме, че в началото на септември шест граждански сдружения поискаха оставката на Петков - причината може да се обобщи като локален \"Апартаментгейт\", припомнете си в ! През 2015 г. той спечели изборите за районен кмет от квотата на Реформаторския блок. Неофициално обаче вече има информация, че в крайна сметка Вълчанов губи.\r\nГолям е и шокът в район - Петко Горанов от ДБ дотук е с 49,28% подкрепа срещу досегашния кмет Димитър Дилчев от ГЕРБ, с 40,86%. Дилчев имаше преднина от 1300 гласа след първия тур.    В , Константин Павлов-Комитата води с 57,61% пред досегашния кмет от ГЕРБ Любомир Дреков, който има само 33,29% подкрепа. Припомняме, че в \"Лозенец\" избухна скандалът с национален оттенък с , който стана основна сюжетна линия в \"Апартаментгейт\".\r\nЗнакова изглежда загубата в . Там главният архитект на района Стефан Стефанов води с 54,20% пред Мария Илиева от ГЕРБ. Стефанов има подкрепата на осъдените на първа инстанция , които получиха 20 и 15 години затвор в скандално дело, с куп съмнения, особено за прочита на .\r\nВ също води ДБ – Николай Александров взема 49,40% дотук, а Петър Митев, подкрепен от ГЕРБ и СДС, е с 41,48%.\r\nПряката битка между ДБ и ГЕРБ дотук се печели във \"Възраждане\" . Там Савина Савова има 48,27%, а Васил Кънев от ДБ е с 41,33%. Но в Наталия Стоянова, която беше първа с над 11% след първи тур, сега изостава катастрофално – 33,69% за нея, 56,90% за Георги Илиев от ДБ. А в бившият енергиен министър Трайчо Трайков си остава водач, както и след първи тур – 51,93% срещу 37,82% за Любомир Ковачев от ГЕРБ.\r\nПотвърждава се , че БСП печели в . Техният кандидат Делян Георгиев печели 54,83%, а досегашният кмет от ГЕРБ Цветомир Жеков, който едвам стигна балотаж, е с 37,19% подкрепа. Факт е обаче, че засега това е единственият пробив на БСП – ГЕРБ води уверено в районите в София, където се изправя срещу червени кандидати, макар и на този толкова начален етап от обявяването на официални данни.    ", "date": "2019.11.03", "title": "Първи официални данни – разликата между Фандъкова и Манолова е малка, ГЕРБ със загуби по районите"}
{"url": "https://www.actualno.com/velikotarnovo/gorna-orjahovica-glasuva-doverie-na-inj-dobromir-dobrev-za-nov-mandat-news_1391497.html", "text": "      8663 са гласовете за кандидата на ГЕРБ Добромир Добрев срещу 7882 за Явор Божанков от БСП за България.      Данните са от 100% обработени протоколи от щабовете.    Официалното преброяване на Общинската избирателна комисия ще приключи малко по-късно и тогава евентуално ще бъде връчен третия мандат на инж. Добрев.  Към 20:00 ч. избирателната активност в града бе 42.83%.  ", "date": "2019.11.03", "title": "Горна Оряховица гласува доверие на инж. Добромир Добрев за нов мандат"}
{"url": "https://www.actualno.com/plovdiv/neoficialno-gerb-pecheli-izborite-v-shestte-rajona-na-plovdiv-news_1391511.html", "text": "      По предварителни данни ГЕРБ печели изборите в шестте района на Пловдив. Това става ясно от паралелното преброяване в града под тепетата.      В район \"Тракия\" кмет бе избран още преди седмица, след като Костадин Димитров спечели на първи тур с близо 60 процента от гласовете.\r\nВ район \"Централен\"досегашният кмет Георги Стаменов е преизбран с около 55 на сто от гласовете. Той се изправи на балотаж срещу лидера на \"Кауза Пловдив\" Георги Титюков.   Нов мандат завоюва и кметът на район \"Западен\" Димитър Колев. По предварителни данни той печели убедително с над 60 процента от гласовете срещу кандидата на БСП Десислава Йорданова.  В \"Северен\" досегашният директор на ОП \"Градини и паркове\" Стоян Алексиев печели кметското място след победа над кандидата на БСП д-р Атанас Баташки.\r\nДосегашният директор на ОП \"Чистота\" пък ще бъде кмет на район \"Източен\" след победа над представителя на Земеделски съюз \"Александър Стамболийски\" Илия Матаков.\r\nСпоред първоначалните данни най-инфарктно се е развил вота в \"Южен\". Там Костадин Язов побеждава досегашния кмет от ВМРО Борислав Инчев като по непотвърдена информация става въпрос за разлика от едва 200 гласа.     ", "date": "2019.11.03", "title": "Неофициално: ГЕРБ печели изборите в шестте района на Пловдив"}
{"url": "https://www.actualno.com/africa/desetki-zaginali-pri-antipravitelstvenite-protesti-v-etiopija-news_1391460.html", "text": "      Броят на убитите при антиправителствени протести в Етиопия достигна 86, а премиерът Аби Ахмед призова гражданите да се противопоставят на сили, които заплашват да възпрепятстват напредъка на страната. Това предаде агенция ENA, цитирана от БГНЕС.      \"Трябва да спрем силите, които възпрепятстват нашите стъпки, докато ние се придвижваме към нашите цели\", заяви премиерът, коментирайки протестите. Ахмед също каза, че правителството няма да се отклони от отговорността да защитава хората и тяхното имущество.   Припомняме, че в четвъртък местните медии съобщиха, че най-малко 78 души са станали жертва на протестите в Етиопия, а повече от 400 души са били задържани във връзка с безредиците.\r\nНасилието в Етиопия започна миналата седмица с протести срещу правителството на премиера Аби Ахмед и бързо прерасна в междуетнически сблъсъци. Недоволства избухнаха в столицата Адис Абеба и в голяма част от региона Оромия. Активист обвини силите за сигурност, че се опитват да извършат нападение срещу него в дома му - твърдение, което полицейските служители отрекоха.   ", "date": "2019.11.03", "title": "Десетки загинали при антиправителствените протести в Етиопия"}
{"url": "https://www.actualno.com/sofia/fandykova-vidja-ot-horata-i-vot-za-promjana-shte-govori-s-boris-bonev-news_1391479.html", "text": "      Ще изчакаме окончателните резултати и тогава ще говорим за управлението на София. Хората очакват работа, но очакват и промяна. Това бяха първите думи на Йорданка Фандъкова, която по предварителни данни печели нов мандат като кмет на София.      Обявих, че ще направя промени в структурата на управлението на общината. Ще представя проект за новата структура на общината, заяви още Фандъкова. По думите ѝ със сигурност ще се водят разговори с Борис Бонев като общински съветник.   Искам специално да благодаря на десните хора, които показаха отговорност, заяви Фандъкова. Тя не се съгласи, че има ниска избирателна активност заради това, че в София изглежда активността ще е под 50%.\r\n\"Обърнах се към всички софиянци, които искат работата за града да продължи\", каза кметицата.  По въпроса с ГЕРБ, Фандъкова не отговори конкретно какви промени още се чакат – щели да се представят такива, като бъдат обсъдени, след като премиерът Бойко Борисов говори вече в тази насока. Какво каза той – вижте в !\r\n\"Доста неща видях в тази кампания, направила съм си изводите\", многозначителна беше Фандъкова при въпрос дали е усетила \"подливане на вода\" отвътре. ", "date": "2019.11.03", "title": "Фандъкова видя от хората и вот за промяна, ще говори с Борис Бонев"}
{"url": "https://www.actualno.com/blagoevgrad/v-sandanski-syshto-shte-imat-nov-kmet-news_1391472.html", "text": "      Депутатът от ВМРО Атанас Стоянов е победител на балотажа за кмет в Сандански.      От предизборния щаб на ВМРО съобщиха, че на база 40 процента от протоколите на секционните комисии, Кирил Котев губи с над 1000 гласа.\r\nМиналата неделя за Кирил Котев гласуваха 7649 гласоподаватели.\r\nНа първия тур Атанас Стоянов получи доверието на 6339 гласоподаватели в Сандански.   ", "date": "2019.11.03", "title": "В Сандански също ще имат нов кмет"}
{"url": "https://www.actualno.com/cite/po-sharenite-obshtinski-syveti-pokazvat-che-malko-shte-mojem-da-spodelim-otgovornostta-news_1391473.html", "text": "      Това заяви премиерът Бойко Борисов в първото си официално изявление след днешния ден на балотажи на местните избори. \"Дай Боже такова отстъпление - да бият 15 пъти поред. Разбирам ги, социолози и политолози, взели са пари и ся нещо трябва да измрънкат\", уточни лидерът на ГЕРБ.      Борисов уточни, че не било нормално една партия да печели всички области градове и сега България се е върнала към политическата нормалност.   Бях нервен на глупавите въпроси, които ми задаваха - тръгвах да отговарям, те ми казваха, че агитирам, обясни лидерът на ГЕРБ реакцията си по-рано днес, когато отиде да подаде гласа си. Какво още каза той - вижте в !     ", "date": "2019.11.03", "title": "По-шарените общински съвети показват, че малко ще можем да споделим отговорността"}
{"url": "https://www.actualno.com/sofia/manolova-schita-che-razlikata-mejdu-neja-i-fandykova-e-po-malko-ot-3-news_1391492.html", "text": "      Благодаря на хората, които гласуваха за мен - близо 170 000 души. Благодаря на всички, които гласуваха по съвест, останалите знаят колко струва съвестта. Благодаря на всички, които се изправиха в битка за достойнството си. Това заяви кандидатът за кмет на София Мая Манолова в първия си коментар след предварителните резултати от балотажа в столицата.      По думите на Манолова, според паралелното преброяване, което прави нейният щаб, разликата е под 3% спрямо .\r\nЩо се отнася до моето участие в тази кампания, наистина дадох всичко от себе си в една трудна, жестока и нечестна кампания, коментира още Манолова. Подкрепата на хората бе по-важна от манипулациите, каза още бившият омбудсман.   Не ме е страх от загубата, от принудата, от директните заплахи, от силовото постигане на резултат. Страх ме е от думите: \"Нищо не мога да направя\". Това е реалната ситуация в страната - безобразно и безнаказано купуване на гласове. Безнаказано за управляващата партия ГЕРБ. Видяхме как правоохранителните органи действат селективно, подчерта Манолова. Тя заяви и, че длъжностни лица казвали, че нищо не могат да направят, за да спрат контролирания вот.  Според нея София е показала, че може да се обедини - всички демократично настроени граждани са си подали ръка и са преодолели различията. \r\nПо-рано в първия си коментар след изборната победа подчерта, че трябва да се изчакат окончателните резултати и тогава да се говори за управлението на София. \"Хората очакват работа, но очакват и промяна\", отбеляза Фандъкова.      ", "date": "2019.11.03", "title": "Манолова счита, че разликата между нея и Фандъкова е по-малко от 3%"}
{"url": "https://www.actualno.com/politics/borisov-objavi-che-mojel-da-specheli-i-kydeto-gubi-no-prechistval-partijata-news_1391477.html", "text": "      Да отчетем, че партията е в управление 5 години. Това е огромен успех. В момента се върнахме към нормалността. Има големи градове като София, Варна, където разликите са големи. Има и други, по-малки - там където губим. Това обяви лидерът на ГЕРБ и премиер на страната - Бойко Борисов.      Някой казват, че съм бил нервен, нервен съм на глупавите въпроси. Не виждам защо се прави това. Особени тези социолози дето ги каните - трябва да ги обявявате като \"никога не познали резултата\", допълни той, специално по адрес на Кольо Колев от \"Медиана\" и заяви, че в Ямбол са купили гласовете.   \"Много глупости се изговориха, но се надявам, че от утре ще се хванат на работа тези, които говорят. Там, където сме загубили, се надявам да видим управлението какво ще е и да споделим отговорността... Аз си разбирам, взели са пари, социолози, политолози...\r\nБлагодаря на Бог и на целия български народ, че пак ни дадоха подкрепата, след \"Апартаментгейт\", след на Манолова къщите, след като Камбитов игра ръченица с пари на челото.... Преди да стане кмет на Банско - сегашният кмет дойде при мен в Банкя. Казах - ще загуби Икономов, партията каза не. Събрах ги Камбитов, Икономов, казах им - ще загубите, те - не, ще спечелим. Можеше да спечелим, но така се пречиства партията. Правим своите изводи\", изля порой от думи лидерът на ГЕРБ.  Борисов се ядоса на въпрос как ще коментира загубата в Благоевград и отвърна: \"Коя загуба бе, госпожо? А Варна, какво ще кажете за Варна?!?\"\r\nАз съм противник така наречените \"независими кандидати\". Затова съществуват политическите партии. Иначе дайте да направим друго - от следващите избори само независими кандидати и ние партиите да се примъкваме покрай тях, каза още министър-председателят.   Правилно казаха анализаторите: кметствата се управляват от общински бюджети, подчерта още Борисов.       ", "date": "2019.11.03", "title": "Борисов обяви, че можел да спечели и където губи, но пречиствал партията"}
{"url": "https://www.actualno.com/dobrich/bsp-pecheli-naj-goljamata-po-teritorija-bylgarska-obshtina-news_1391505.html", "text": "      Кандидатът на БСП за България Соня Георгиева печели балотажа в Добричка община срещу издигнатият от ДПС областен лидер на движението и бивш областен управител на Добрич д-р Ердинч Хаджиев. При обработени 72% от протоколите Георгиева е събрала вота на 62,89 на сто от избирателите. За Хаджиев са гласували 35,76%.      Община Добричка е съставена от 67 села и е най-голямата по територия в страната. Шест поредни мандата тя беше ръководена от издигнатия от БСП Петко Петков. След оттеглянето му го наследи неговият съпартиец и бивш зам.-кмет Тошко Петков. Соня Георгиева е досегашен секретар на общината . ", "date": "2019.11.03", "title": "БСП печели най-голямата по територия българска община"}
{"url": "https://www.actualno.com/asenovgrad/s-nad-2-700-glasa-prednina-hristo-grudev-pecheli-na-balotaja-v-asenovgrad-news_1391487.html", "text": "       Доктор Христо Грудев е новият кмет на община Асеновград. Все още обработването на протоколите продължава. Повече от 2 700 гласа разделят кандидатите на \"БСП за България\" и за кмет на община Асеновград. Според първи статистики, доктор Христо Грудев води на доктор Емил Караиванов с 57% към 43%.       Данните са при обработени близо 94% от протоколите или от повече от 19 500 гласоподаватели. В официалните резултати не се включват 2% от хората в Асеновград, които са отбелязали \"Не подкрепям никого\". Информацията е към 21:30 ч. Първоначалната информация от партийните централи на щабовете на двамата кандидати бяха, че мачът е много оспорван и разликата е минимална.    Окончателната избирателна активност в Асеновград днес бе 41,57%, т.е. 22 369 гласували. Победилият кандидат Христо Грудев отказа коментар на този етап, като посочи, че официално изявление ще се състои идния вторник и в пресконференцията ще участват всички спечелили кметове на общини от ПП ГЕРБ в област Пловдив. Днешния изборен ден в Асеновград премина спокойно, без напрежение и без подадени сигнали за нарушения в Районната прокуратура и Общинската избирателна комисия в града. ", "date": "2019.11.03", "title": "С над 2 700 гласа преднина Христо Грудев печели на балотажа в Асеновград"}
{"url": "https://www.actualno.com/smolyan/nikolaj-melemov-i-gerb-s-ubeditelna-pobeda-v-smoljan-news_1391481.html", "text": "       За него са гласували  9139 души спрямо 6508 за опонента му Стефан Сабрутев, подкрепен от \"БСП за България\".   Това са резултатите от паралелното преброяване. Към 17:30 ч. избирателната активност в района бе малко над 47%.   В утрешния ден ОИК - Смолян ще обяви официално резултатите от местния вот в Смолян.\r\nНа първи тур Николай Мелемов беше подкрепен от 39.84%, а Сабрутев получи 21.46%.\r\n\"Гласувах за Смолян, в който приоритет са децата, гласувах за реални ангажименти, нови приоритети, които ще надградят всичко, което сме направили. Гласувах за финансовата стабилност на общината, за по-голяма палитра от социални грижи. \", коментира Николай Мелемов след вота. ", "date": "2019.11.03", "title": "Николай Мелемов и ГЕРБ с убедителна победа в Смолян"}
{"url": "https://www.actualno.com/dobrich/mestni-izbori-2019-dobrich-si-preizbra-kmeta-jordanov-news_1391483.html", "text": "      Досегашният кмет на Добрич Йордан Йорданов ДБГ (ДБГ, НДСВ, ССД, ГН) ще е начело на града и през следващите 4 години. На брифинг тази вечер той обяви, че печели 68% от гласовете при 80% обработени протоколи срещу кандидата на местна коалиция ГЕРБ /СДС/ Надежда Петкова.      С бурни ръкопляскания и скандирания „Победа“ беше посрещнат Йорданов от симпатизанти пред предизборния щаб. „Това е огромна отговорност и още първия ден от новия мандат ще започнем да си изпълняваме предизборните обещания“, заяви той. Амбициран е да продължи изпълнението на инфраструктурните проекти в града.   Към 17:30 часа в Добрич са отишли до урните 25 176 души, което е 31,65 % от имащите право на глас. По данни на ОД на МВР са получени 24 сигнала за нарушение на изборния процес и всички са докладвани на прокуратурата. ", "date": "2019.11.03", "title": "Местни избори 2019: Добрич си преизбра кмета Йорданов"}
{"url": "https://www.actualno.com/asia/peskov-komentira-pokazanija-ot-putin-umruk-video-news_1391415.html", "text": "      Дмитрий Песков, говорител на руския президент Владимир Путин, нарече юмрука, показан от държавния глава на среща в Светлогорск, „чудесно формулирана препоръка“.      Така в предаването \"Москва. Кремъл. Путин\" по канал \"Русия 1\" представителят на Кремъл  коментира реакцията на президента на искането за отпускане на средства за велоалея.\r\nВ четвъртък, по време на неофициална среща с президента, директорът на парка „Куршская коса“ в  Калининград заяви, че планира да изгради 41-километрова велосипедна алея. Путин пренасочи този въпрос към областния управител на Калининградската област Антон Алиханов. Той пък отбеляза,  че паркът е национален.    Директорът на парка каза, че цената на велоалеята се изчислява на 451 милиона рубли, а президентът на шега, но с твърдо лице,  му показа юмрук. Путин обясни реакцията си, като каза, че много искания започват с едни суми  и завършват с други, отбелязва още РИА Новости. ", "date": "2019.11.03", "title": "Песков коментира показания от Путин юмрук (ВИДЕО)"}
{"url": "https://www.actualno.com/varna/liceto-na-bsp-varna-poiska-ostavkata-na-kornelija-ninova-news_1391465.html", "text": "      Спечелихме ли предсрочните парламентарните избори? Какво стана на европейските избори? Така Борислав Гуцанов, лицето на варненската организация на Българската социалистическа партия (БСП) след днешния балотаж в морската ни столица.      Бившият депутат настоя, че въпросите за бъдещето на БСП ще бъдат решавани на Национален съвет и че на него той ще поиска оставката на Корнелия Нинова.  А причината е, че БСП не се представя добре, при множеството добри възможности, които има.   Според Гуцанов, сега положението в БСП било като да се радват, след като били губели с 5:0 преди, а сега – само с 4:0. Той се възмути и на положението с от \"Възраждане\", който беше подкрепен от БСП на местно ниво, но на централно не получи подкрепа. Какъв е резултатът на Костадинов в морската ни столица - научете в !\r\nГуцанов обяви, че след посещението на Корнелия Нинова във Варна преди сегашните местни, БСП загубило над 4000 гласа за листата за общински съветници. Не може да се казваме, че 128-годишна партия се връща на власт – с 4-5 области, подчерта лицето на варненската организация на БСП пред БНТ.  Припомняме, че след първия тур на местните избори, Георги Свиленски – едно от доверените лица на Нинова, подчерта изрично, че тя няма да подава оставка като лидер на БСП, независимо от резултатите. Какво точно каза Свиленски – припомнете си в ! ", "date": "2019.11.03", "title": "Лицето на БСП Варна поиска оставката на Корнелия Нинова"}
{"url": "https://www.actualno.com/sofia/boris-bonev-razkri-pyrvite-si-stypki-kato-obshtinski-syvetnik-v-sofija-news_1391467.html", "text": "      Няма как да съм доволен или недоволен от резултата в София. Остава да видим дали промяната, която Фандъкова заяви, ще стане факт, или това са само предизборни приказки. Това каза в ефира на Нова телевизия независимият кандидат за столичен градоначалник Борис Бонев.      Според мен нашата организация винаги се е борила против лошото управление в София. Нормално е по-голям брой от съмишлениците на \"Спаси София\" да са гласували срещу ГЕРБ, счита Борис Бонев. Призовахме да се гласува срещу някои районни кметове от ГЕРБ с точни аргументи, каза още Бонев.   Аз съм избран за общински съветник в София. Възнамерявам още в първите заседания да внеса промени в правилника за повече прозрачност. Предстои ни много тежък мандат, защото има много тежки проблеми за решаване. Сегашният начин на работа не може да продължава, категоричен бе Борис Бонев. ", "date": "2019.11.03", "title": "Борис Бонев разкри първите си стъпки като общински съветник в София"}
{"url": "https://www.actualno.com/vraza/syprugata-na-cenko-chokov-ne-moja-da-dovyrshi-deloto-mu-zagubi-izborite-v-galiche-news_1391469.html", "text": "       не успя да си върне кметския пост във врачанското село Галиче. Там до балотаж стигна съпругата на бившия кмет - Цветелина Нелова (местна коалиция \"Новото време\"), но по първоначални данни тя губи изборите.      Новият кмет на Галиче е Страхил Стоянов (ГЕРБ). Той зае кметския пост през май 2018 г. след прекратяване на правомощията на Чоков.\r\n\"Благодаря на всички избиратели. Радвам се. Притеснен съм и развълнуван. Мисля, че печелим с 140 гласа.“, каза Стоянов непосредствено, след като станаха ясни резултатите.\r\n„Силно се надяваме, че Галиче вече не е в плен на страха. Надяваме се, че вече Галиче няма да прави криминални новини“, добави той.     „Ще се боря до последно да изкореня страха. Ще преасфалтираме улиците и ще направим осветлените“, закани се той.\r\nПо-рано свидетели разкриха, че Чоков е заплашвал хора, за да гласуват за жена му. Ако не гласуват за съпругата му трябвало да възстановят изяденото и изпитото от тях по време на предизборните митинги. Има и постъпили сигнали, че роднина на кандидат-кмет обикаля през нощта по домовете на хората, за да ги принуди да гласуват за определен човек.\r\nИзборният резултат в селото е накарал самият Чоков да си тръгне ядосан от секцията.    Припомняме, че Ценко Чоков, който е избиран за кмет на Галиче четири пъти от различни политически сили, е осъден на първа инстанция като ръководител на банда за рекет, лихварство, побоища и палежи. Заради процеса в началото на 2018 г. бяха прекратени и правомощията му като кмет на врачанското село. ", "date": "2019.11.03", "title": "Съпругата на Ценко Чоков не можа да довърши делото му - загуби изборите в Галиче"}
{"url": "https://www.actualno.com/crime/katastrofa-zatvori-pytja-montana-vidin-news_1391464.html", "text": "      Катастрофа затвори главния път между Монтана и Видин и в двете посоки тази вечер, предаде БГНЕС.      От пътната агенция информират, че катастрофата е станала в района на гара Срацимир.   Обходният маршрут е през Ружинци - Дреновец - Тополовец - Добри дол - Дунавци. Движението в района се регулира от пътна полиция. ", "date": "2019.11.03", "title": "Катастрофа затвори пътя Монтана - Видин "}
{"url": "https://www.actualno.com/curious/sedmichen-horoskop-za-4-10-noemvri-news_1391417.html", "text": "             Това е седмица, в която не е добре да плувате срещу течението. Ако искате да изпъкнете може да проявите известно оригиналност, но е важно да не прекалявате седмицата ще бъде успешна за онези които се занимават с творческа дейност. Сега сега уединението ще бъде във ваша полза. Не се стремете да изпъкнете на всяка цена. Ще сте склонни да се включвате в начинание без да сте наясно какво точно ви очаква. Седмицата може да бъде много успешна за вас, ако не се бутате под светлината на прожекторите. Правете всичко в обичайния му ритъм и по вашия собствен начин. Сега не е време за промяна в начина на работа. Средата на седмицата ще ви изненада с допълнителна придобивка. Не преставайте да вярвате в чудесата и те ще ви докажат, че са възможни. В края на периода все още ще имате сили за подвизи, така че не преставайте да се надскачате.   Тази седмица не оставяйте длъжни на никого. Имате право на мнение, както и да го отстоявате. Може да използвате и по-меки инструменти за убеждаване. Сега семейството ви ще е вашата сила. Помислете за предстоящите празници и как точно да ги празнувате. Много е важно да угодите на себе си,  а не на някой друг.     През тази седмица ще имате сериозен семеен проблем за решаване. Вашето недоверие може да предизвика отрицателни емоции у партньора ви. Потърсете вариант, в който всички да са доволни и да няма обидени. Той е напълно възможен, стига да имате желание. Не забравяйте, че обстоятелствата се променят.    През тази седмица е много вероятно да преживеете сериозни промени в мисленето ви. Не се чудете как и защо и най-вече не се обвинявайте. Всяка промяна е път към развитие, а развитието в повечето случаи означава нещо добро. В края на седмицата се посветете на семейството ви. През новата седмица ще е по-важно да проявявате инициатива, да участвате в събития и пътувания, свързани с работата ви. Може да помислите и за записването на курс за повишаването на квалификацията. Не се притеснявайте да си поискате повишение на заплатата, ако се налага. Обстоятелствата ще се подреждат така, че да подпомагат реализирането на вашите планове.   Новата седмица ще ви позволи да затвърдите своите делови връзки и да се свържете с хора, които могат да ви бъдат много полезни. Все пак наблюдавайте внимателно конкуренцията, за да не бъдете изненадани неприятно. Четвъртък и петък ще ви донесат много мечтана свобода, благодарение на която ще можете самостоятелно да разрешите много въпроси от личен характер. Тогава ви очакват приятни пътувания, развитието на ваши творчески планове и проекти.    През новата седмица е важно да не споделяте емоционалното си състояние, особено в социалните мрежи или в работата. Рискувате да си спечелите завистници, които да измислят как да усложнят живота ви, а нямате нужда от това. Хубаво е да се погрижете за тонуса ви заради предстоящето застудяване. Почивните дни посветете на спорт и плуване. Ако го направите съвместно с партньора ви ще се почувствате много по-добре. Новата седмица ще ви донесе осезаеми промени в почти всички жизнени области. Някои от вас ще се почувстват самотни, но съдбата ще ги зарадва с романтична среща. Ще разрешите много въпроси, с които не сте успявали да се справите дълго време. Не пренебрегвайте умората и направете всичко възможно, за да получите една добра почивка. През почивните дни се поглезете с водни процедури, а може просто да поплувате.    През тази седмица не пренебрегвайте мнението на партньора ви по важни семейни въпроси. Ако няма взаимно съгласие най-добре не предприемайте нови стъпки. Нещата не са чак толкова безнадеждни, колкото изглеждат. Един романтичен уикенд може да промени нещата към добро, но само ако няма манипулация в действията ви. През тази седмица ви предстои да научите много нови неща. Не се срамувате да признаете, че не разбирате нещо. Много по-добре е да бъдете наясно с възможностите си, а те винаги може да се надградят. Точно такъв ще е и вашият случай. Бъдете сигурни в успеха си, ако имате желание за усъвършенстване. Почивните дни може да посветите на изучаване на специализирана литература. Тази седмица може да бъде поставени на кръстопът. Важно е да се вслушате в себе си. Ако се усещате на края на силите си - не пренебрегвайте това чувство. Няма нищо лошо в това да бъдете верни на себе си. В средата на седмицата не приемайте неизгодни условия. Сега е време да мислите далновидно и вие да сте най-голямата си ценност. ", "date": "2019.11.03", "title": "Седмичен хороскоп за 4-10 ноември "}
{"url": "https://www.actualno.com/showbusiness/stefan-danailov-ne-se-podobrjava-aktioryt-otnovo-e-v-medikamentozna-koma-news_1391422.html", "text": "      Стефан Данаилов отново е в медикаментозна кома, съобщи bTV като се позовава на негови близки. Актьорът е на апаратно дишане в реанимацията на Военно медицинската академия. От там казаха, че информация ще предоставят единствено на близките му.      \"Стефан Данаилов не е по-добре, но не е и по-зле. Няма промяна в състоянието му. Лекарите се борят за него\", пише \"24 часа\" като цитира негова близка приятелка, с която са заедно над 30 г.   Припомняме, че по-рано през октомври актьорът бе поставен , след като бе приет след усложнения след вирус във Военномедицинска академия. В последствие стана ясно, че е развил белодробна емболия и е трябвало да му бъде направена пункция. ", "date": "2019.11.03", "title": "Стефан Данаилов не се подобрява, актьорът отново е в медикаментозна кома"}
{"url": "https://www.actualno.com/curious/ucheni-otkriha-naj-myrtvoto-mjasto-na-zemjata-news_1391420.html", "text": "      Учени от парижки университет по време на изследване доказаха невъзможността за съществуването на каквито и да било бактерии в долината Далол в Етиопия.      Специалистите отбелязват, че присъствието на вода на повърхността на планетата обикновено се използва като критерий за определяне на възможното обитаване, предаде БГНЕС.   \"Въпреки това, проучването потвърждава, че дори на Земята има места, лишени от какъвто и да било живот, въпреки наличието на вода в тях\", цитира думите на учените списание Nature Ecology Evolution.\r\nКакто е отбелязано в изследването, водата в езерата на тази вулканична долина е много солена и наситена с магнезий, а  нейната температура достига 108 градуса по Целзий. Според учените никоя жива клетка не е в състояние да съществува в такива условия.  Въпреки това специалистите успели да намерят живот в близост до долината - това са главно едноклетъчни археи. ", "date": "2019.11.03", "title": "Учени откриха \"най-мъртвото място на Земята\""}
{"url": "https://www.actualno.com/sliven/pijan-otnese-80-godishna-jena-v-sliven-i-izbjaga-news_1391427.html", "text": "      Пиян водач е блъснал възрастна жена в Сливен и е самокатастрофирал след бягство от местопроизшествието, съобщиха от ОД на МВР-Сливен.      Инцидентът е станал около 17.30 часа днес в близост до училище в центъра на града. Шофьорът на 31 години е ударил 80-годишна жена с лек автомобил \"Фолксваген\" и избягал. Пострадалата е транспортирана до МБАЛ-Сливен за оказване на медицинска помощ, без опасност за живота.\r\nМъжът, малко по-късно на бул. \"Ичеренско шосе\" в посока Карандила, е изгубил управление и се е преобърнал извън пътното платно. Той е без сериозни наранявания. Пробата за употреба на алкохол е показала 2.63 промила .   ", "date": "2019.11.03", "title": "Пиян отнесе 80-годишна жена в Сливен и избяга"}
{"url": "https://www.actualno.com/politics/mestni-izbori-2019-pyrvi-rezultati-ot-balotajite-news_1391406.html", "text": "      Първите резултати, но само от екзитпол, вече хвърлят светлина какво се е случило на балотажите на местните избори в големите областни градове. Притеснителното обаче е, че към 17:30 часа средно избирателната активност е по-ниска отпреди седмица - 35% срещу 42%, но в София-град изглежда има малко по-висока активност.      Според очакванията, в предимството е за настоящата кметица Йорданка Фандъкова, която събира 52-54% според екзитополовете. Противникът ѝ Мая Манолова изостава с двуцифрена разлика – 40-42%. Тепърва обаче се чакат резултати от балотажите за районни кметове – в 22 от 24 района в София днес се гласуваше за районен кмет.\r\nВ , победата отново е за ГЕРБ. Досегашният областен управител Здравко Димитров събира малко над 56%, а опонентът му Славчо Атанасов, който е бивш кмет на Града под тепетата, подкрепен от ВМРО и НФСБ, има едва 38% подкрепа.\r\nВъв , досегашният градоначалник Иван Портних, който не спечели на първи тур само за около половин процент, смазва на балотажа кандидата на \"Възраждане\" и бивш общински съветник в морската ни столица Костадин Костадинов. Портних води с 65-67% срещу само малко над 31%.  В , поне по екзитпол, настоящият кмет Георг Спартански печели нов мандат. Той има малко над 53%, а опонентът му от ГЕРБ Мирослав Петров е с 40-43% подкрепа. \"Казах, че тези избори не трябва да бъдат бабаитско надборване и мазни пехливански борби, а интелектуално състезание\", коментира Спартански пред БНТ.   ГЕРБ обаче засега губи . Там настоящият кмет Атанас Камбитов, който спечели първия тур с минимална разлика, сега губи от независимия Румен Томов. Томов събира малко над 52%, докато Камбитов е с 43-44% подкрепа.\r\nСъщо очаквано предвид развитието на първи тур, БСП изглежда печели в . Червеният кандидат Пенчо Милков събира около 57-60% подкрепа по екзитпол, докато Диана Иванова от ГЕРБ е със само 35-38% подкрепа.    В изглежда победата на Стефан Радев е сигурна. Първите данни са, че той може и да достигне подкрепа от 60% на балотажа. Победители изглеждат още Николай Мелемов, в , в е Валентин Ревански, а в - Корнелия Маринова, в - Дарин Димитров.\r\nПрави впечатление, че опцията \"Не подкрепям никого\" е доста ползвана – между 3 и 6% от гласоподавателите днес са я предпочели. ", "date": "2019.11.03", "title": "Местни избори 2019: Първи резултати от балотажите"}
{"url": "https://www.actualno.com/mestniizbori2019/kostadin-kostadinov-zagubih-no-po-loshoto-e-che-i-varna-zagubi-news_1391446.html", "text": "      Иван Портних ще продължи да управлява Варна като кмет. Това сочат резултатите от Exit Poll на \"Gallup International\" към 20 часа.      Портних, който остана на по-малко от процент от победата на първи тур, събра на балотажа 60.3% от гласовете на варненци срещу 35.5% за Костадин Костадинов от партия \"Възраждане\". 4.6% от отишлите до урните са избрали опцията \"Не подкрепям никого\".   \"Загубих, но по-лошото е, че и Варна загуби. Тя ще бъде с продължаващо разграбване, продължаваща корупция и продължаващ отсъстващ кмет. ГЕРБ не слушат никой друг, само собствените си интереси\". Това заяви загубилият претендент за кметското място Костадинов.\r\n\"Ако трябва да разсъждавам от чисто партийна и политическа гледна точка, за нас от \"Възраждане\" това не е загуба, защото е резултат, който ние успяхме да направим в единоборство с 4 от 5-те парламентарно представени партии, защото във Варна имаше една уникална коалиция, която събра на едно място и ДПС, и ВМРО, и НФСБ, и ГЕРБ, и ВОЛЯ т.н. срещу нас от \"Възраждане\", каза още той.  Още резултати от днешния балотаж в страната - ! ", "date": "2019.11.03", "title": "Костадин Костадинов: Загубих, но по-лошото е, че и Варна загуби"}
{"url": "https://www.actualno.com/pleven/zagubilijat-kmetskata-bitka-v-pleven-shtjal-da-ostane-oblasten-upravitel-news_1391457.html", "text": "      Нека да изчакаме окончателните резултати. Плевенчани са направили своя избор. Смятам, че борбата днес беше честна. Ще остана областен управител на Плевен.      Това каза пред камерата на БНТ кандидатът за кмет на Плевен от ГЕРБ Мирослав Петров, който коментира резултатите от балотажа.   По прогнозни резултати за независимия кандидат за кмет на Плевен Георг Спартански са гласували 55,3 процента от участвалите във вота, а за Мирослав Петров 39,5 процента.\r\n\"При всички случаи ще продължа да работя за това Плевен да стане един модерен и развиващ се град. Аз съм областен управител и ще използвам всички средства, които ми дава закона, за да развия визиите си за града. Каквото мога да принеса за развитието на региона, ще го направя.\", категоричен бе Петров.   ", "date": "2019.11.03", "title": "Загубилият кметската битка в Плевен щял да остане областен управител"}
{"url": "https://www.actualno.com/blagoevgrad/po-vsjaka-verojatnost-blagoevgrad-shte-ima-nov-kmet-news_1391437.html", "text": "      Удовлетворен съм от тази оспорвана битка на втори тур. Благодаря на всички жители на Благоевград, които ми гласуваха доверие, на всички политически партии, които ме подкрепиха, както и на моя инициативен комитет, чийто членове дадоха всичко от себе си.      Това бяха първите думи на Румен Томов, който по всяка вероятност ще бъде новият кмет на Благоевград. Независимият кандидат, подкрепен от БСП, пред досегашния кмет Атанас Камбитов - издигнат от ГЕРБ.    .\r\nСпоред Томов кампанията му е била изключително чиста, изпълнена с идеи и ясни обръщения към гражданите.  \"Радвам се, че благоевградчани припознаха целите, които имаме за нашия град. Моето управление ще бъде насочено към гражданите, към подобравяне и ускоряване на услугите, които общината предлага.\", заяви Томов.\r\nВ заключение той обеща, че ще възстанови приемния ден на кмета.   \"А, ето така се прави, за да вземат властта с всички средства! Вижте наглата размяна на пари пред кметството на село Изгрев, Благоевград в деня на изборите. Видеото е депозирано като сигнал в полицията от щаба на ГЕРБ. Виждат се многократно паления автомобил на съветника от БСП и партньор на Злата Ризова,Бисер Стойчев, и лицата, които броят дадените им пари. Стойчев и Ризова в момента подкрепят кандидата на БСП Румен Томов. С Такива средства се води в резултата. Скъпи съграждани, излезте и гласувайте,не позволявайте хора, които днес ви купуват, утре да ви продадат за жълти стотинки...\". Това написа преди минути загубилият досегашен кмет на града - Атанас Камбитов, който се оплака от купен вот и публикува видео.       ", "date": "2019.11.03", "title": "По всяка вероятност Благоевград ще има нов кмет"}
{"url": "https://www.actualno.com/vidin/mestni-izbori-2019-vyv-vidin-kandidat-na-sds-pecheli-sreshtu-kandidat-na-gerb-news_1391462.html", "text": "      Цветан Ценков, подкрепен от местна коалиция, водена от СДС, изглежда е новият кмет на Видин. Това твърди \"Галъп Интернешънъл\" пред БНТ.      Според социологическата агенция, която цитира 100% паралелно преброяване, Ценков взема 57,8% от вота на балотажа. Съименникът му Огнян Ценков, подкрепен от ГЕРБ, печели 39,7% подкрепа.   Интересен факт е, че за тези избори на национално ниво ГЕРБ и СДС подписаха споразумение за коалиция. Във Видин, обаче, нещата са различни, като в местната коалиция, подкрепяща Ценков, са още НДСВ, Нова алтернатива, ЗНС, БЗНС, БДСР.\r\nПред Националната телевизия Ценков увери, че ще работи добре с Огнян Ценков, който е водач на листата на ГЕРБ в Общинския съвет. \"По най-бързия начин ще се организирам - да поискам мощна подкрепа от всички политически партии за Видин и Северозапада\", подчерта Цветан Ценков. Той каза, че в случая не става въпрос за парламентарна политика и че има много приятели както в ГЕРБ, така и БСП и че ще се опита да убеди всички, че е изключително диалогичен.   ", "date": "2019.11.03", "title": "Местни избори 2019: Във Видин кандидат на СДС печели срещу кандидат на ГЕРБ"}
{"url": "https://www.actualno.com/sofia/dimityr-delchev-zad-manolova-zastanaha-i-mnogo-desni-hora-news_1391454.html", "text": "      На тези избори се видя нещо отчетливо - зад госпожа Манолова застанаха много десни хора. Това заяви лидерът на \"Движение България на гражданите\" Димитър Делчев, чиято партия подкрепи независимия кандидат за кмет на София Мая Манолова.      Това беше състезание за първото място. Във всяка кампания има грешки, но все още не ясно каква е разликата. Това сега са екзитполове, накрая резултатът може да се окаже съвсем различен. Пловдив ни е обица на ухото, поясни още Делчев.   Гласове за Манолова са дошли и от хора, които въобще не гласуват. Това показва една енергия, подчерта Делчев и коментира сигналите от щаба на Манолова за купуване на гласове в столицата.   ", "date": "2019.11.03", "title": "Димитър Делчев: Зад Манолова застанаха и много десни хора"}
{"url": "https://www.actualno.com/sofia/nikola-vapcarov-gerb-gubi-pozicii-iskame-idejna-baza-za-sofija-news_1391440.html", "text": "      Засега щабът на Мая Манолова не признава загуба. Това стана ясно от думите на Никола Вапцаров, председател на Инициативния комитет, издигнал Манолова за кандидат за кмет на София.      Според Вапцаров, който говори пред БНТ, трябва да се изчакат резултати от паралелното предброяване, а не от екзитполовете. Причината - той подчерта, че едва ли десни избиратели биха си признали, че са гласували за Манолова, дори да са го направили - затова трябва да бъдат видени реални резултати. Все пак едно от основните лица на кампанията на Мая Манолова не пропусна да каже и, че ако официално Йорданка Фандъкова печели, ще я поздравят.   Отделно, Вапцаров се оплака и от \"чудовищни манипулации\" с вота в София, като заяви, че лично е пуснал поне 25 жалби.\r\nИначе праплеменникът на великия ни поет каза и, че явно ГЕРБ губи почва като цяло в България. Той смята, че заслуга за отстъплението на партията на Бойко Борисов има и кандидатурата на Манолова за кмет в София. Вапцаров подчерта за пореден път и, че в София искат идейна битка, а не статукво.   Изводи от \"Алфа Рисърч\" Според данните на агенцията, представени пред БНТ, Фандъкова получава 8% вот от избиратели, гласували за кандидата на \"Демократична България\", а 10% от гласувалите за Борис Бонев на първи тур, сега са предпочели Мая Манолова. Интерпретацията обаче е, че 5% от гласувалите за Фандъкова сега, гласували за Бонев на първи тур, а при Манолова при същото съждение числото е 10%. Тъй като обаче Фандъкова има повече гласове общо от Манолова, то като абсолютен брой 5% от нейните гласове и 10% от тези на Манолова изобщо не е ясно каква е разликата им. ", "date": "2019.11.03", "title": "Никола Вапцаров: ГЕРБ губи позиции, искаме идейна база за София"}
{"url": "https://www.actualno.com/mestniizbori2019/izbiratelnata-aktivnost-za-stranata-kym-1730-che-3580-news_1391423.html", "text": "      Избирателната активност за страната в деня на балотажа за местния вот е 35.80% или 1 430 691 души към 17.30 ч. Това сочат официалните данни на Централната избирателна комисия (ЦИК).      Най-много хора са отишли до урните в Белене - близо 78% от имащите право на вот. Най-малко са пусналите бюлетини във Варна - 23 на сто.\r\nЕто и цифрите по градове:\r\nСофия – 33.33%  Пловдив – 23.74%\r\nВарна – 23.37%   Благоевград – 38,97%    Видин – 31.74%\r\nРусе – 29.7%\r\nДобрич – 31.65%\r\nСливен – 26.52%   Ямбол – 27.89%   Шумен – 28.39%\r\nРазград – 33.4%\r\nПлевен – 29.22%\r\nПерник – 40.72%   Пазарджик – 26.45%\r\nСилистра – 31.37%\r\nТърговище – 40.93%\r\nЛовеч – 34.48%\r\nСмолян – 41.01% ", "date": "2019.11.03", "title": "Избирателната активност за страната към 17.30 ч.е 35.80% "}
{"url": "https://www.actualno.com/pleven/prognozni-rezultati-ot-balotaja-v-pleven-news_1391424.html", "text": "      Прогнозни резултати от екзит пол на изборите в Плевен показват, че вероятният победител в балотажа тук е досегашният кмет Георг Спартански.      Той получава над 50 на сто от гласовете на избирателите (по екзитпол дори над 53%), а неговият опонент - Мирослав Петров, издигнат от ГЕРБ, получава 41 на сто. В останалите 9 на сто от бюлетините избирателите са задраскали \"не подкрепям никого\".\r\nКъм 17,30 в община Плевен са гласували 39 501 души - 34,25 на сто от имащите право на глас. Преди седмица избирателната активност към този час е била с близо 5 на сто по-висока. \r\n\"Казах, че тези избори не трябва да бъдат бабаитско надборване и мазни  пехливански борби, а интелектуално състезание\", коментира Спартански  пред БНТ. Той се оплака и, че в тази кампания е бил сериозно обруган медийно, както и семейството му. Много ще ми бъде интересно да видя какви са резултатите от втория тур на базата на сигналите, които имаме, посочи още Спартански.   ", "date": "2019.11.03", "title": "Прогнозни резултати от балотажа в Плевен"}
{"url": "https://www.actualno.com/burgas/serija-ot-jalbi-do-oik-karnobat-na-vtorija-tur-news_1391396.html", "text": "      Балотаж за избор на кмет се проведе в пет общини на Бургаска област. Това са Средец, Карнобат, Сунгурларе, Созопол и Приморско.      Местните жители отидоха до урните, за да изберат нов общински кмет. 23 са населените места в които избирателите дадоха своя глас за избрания от тях кандидат.\r\nВ Средец битката за кметския стол беше между кандидатът на ГЕРБ Иван Жабов и Живко Гърков от СДС.\r\nВ Карнобат на балотаж са Георги Димитров, който е издигнат от Инициативен комитет и Тодор Байчев от БСП.  Красимира Германова от ГЕРБ и Тихомир Янакиев от БСП са кандидатите, които се явиха на втори тур в Созопол.\r\nБалотажът в Приморско беше между Димитър Германов от ГЕРБ и Стоян Василев от МИР.\r\nВ Сунгурларе избираха за кмет на общината между Георги Кенов от ГЕРБ и Хатидже Георгиева от ДПС.    Най-много сигнали за нарушения в изборния ден са подадени в ОИК Карнобат.\r\nЕдин от тях е постъпил на електронната поща на ОИК Карнобат. Той е от Атанас Щерев Янакиев. В него са изложени твърдения за нарушения в деня на размисъл в село Невестино. В сигнала се казва: „На 02.11.2019 г. в цялото село „осъмнахме с разлепени плакати – „Избираш Красимир, получаваш Щерю”., като лицето подало сигнала припознава във второто име баща си, а в първото единият от кандидатите за кмет. Твърди се още, че Дянко Ненчев – другият кандидат за кмет е инициатор на тези накърняващи името и достойнството на семейството на подалия сигнала. Приложен е и снимков материал. По повод сигнала от ОИК Карнобат са извършили проверка на място и не са констатирали разлепени агитационни материали, неотговарящи на изискванията на чл.183 от ИК, както и не е установено провеждане на агитация под каквато и да е форма. Общинската избирателна комисия е решила да остави без уважение сигнала, подаден от Атанас Янакиев.\r\nПак в Карнобат е подадена жалба за неправомерна агитация.\r\nТя е от Аспарух Данчев Иванов – председател на ОбС БСП. В жалбата са изложени твърдения за извършено нарушение в СИК № 55 – неправомерна агитация от кмета на село Венец – Веселина Дякова. При извършената от ОИК проверка в секция № 0209000055, членовете на СИК, застъпниците и представителите не са потвърдили твърденията изложени в жалбата. Никой от присъстващите не е чул Веселина Дякова да извършва агитация в избирателната секция. Жалбата й не е уважена.   Третата жалба е за подмяна на печат на секционна избирателна комисия 020900039 в село Мъдрино, община Карнобат. Постъпил е сигнал от председателя на секционна избирателна комисия № 020900039 Димка Георгиева Велкова за проблем с печата, предаден на секционната избирателна комисия. Общинската избирателна комисия Карнобат е подменила печата на секционната избирателна комисия, поради констатирания дефект. За предаването на печата е съставен протокол.   За неправомерна агитация е подаден сигнал и в село Везенково. Той е за снимане на бюлетини.\r\nЕдин сигнал за нарушение е подаден в ОИК Созопол. Той е за агитация, която е извършвана от застъпник пред избирателната секция в село Зидарово.\r\nВ Бургаска област избирателна активност в края на изборния ден е 51.06 %. Най-висока е в община Приморско, където над 60% от хората са гласували още в следобедните часове на деня. ОИК отчита, че жителите на Китен държат първенство по активност. Над 60 % са гласувалите и в Община Созопол. Най-ниска е избирателната активност в община Карнобат.\r\nКато цяло балотажът в Община Бургас премина без инциденти. Повечето жалби и обвинения между представителите на различните партии са отхвърлени от ОИК като неоснователни. Те обаче подлежат на обжалване пред ЦИК. ", "date": "2019.11.03", "title": "Серия от жалби до ОИК - Карнобат на втория тур"}
{"url": "https://www.actualno.com/balkani/ankara-turcija-e-poslednata-stena-mejdu-evropa-i-terorizma-news_1391419.html", "text": "      Турция е последната стена между Европа и тероризма. Това заяви Министерството на отбраната на страната, цитирано от англоезичното издание на турския вестник Hurriyet.      „Турция защитава не само собствените си граници, но и границитТурция е последната стена между Европа и тероризмае на НАТО. Сигурността на Турция е сигурността на цяла Европа, включително и на НАТО“, се казва в изявление на Министерството.\r\n„Трябва да се знае, че Турция, като последната стена между Европа и тероризма, се бори с тероризма на фронтовата линия“.   В изявлението се осъжда резолюцията на Камарата на представителите на САЩ, признаваща твърденията на Армения за събитията от 1915 г. и резолюцията на френския парламент относно операцията в Сирия в Турция.  „Турция осъжда резолюцията на Камарата на представителите на САЩ, която призна т. нар. Арменски геноцид, без да взема предвид историческите факти и Френското национално събрание, което декларира подкрепа за терористичната организация Кюрдска работническа партия и нейния сирийски клон – Отрядите за народна самоотбрана, и я описва като съюзник и се надяваме, че тези исторически грешки ще бъдат коригирани скоро\".\r\nВ изявлението, цитирано и от агенция \"Фокус\", се казва, че резолюцията на САЩ за Армения и законопроектът за подкрепа на санкциите срещу Турция противоречат на споразумението между Анкара и Вашингтон, постигнато по отношение на Сирия и духа на НАТО.\r\nМинистерството заяви също, че резолюцията на френския парламент относно операцията на Турция в Сирия не е „нищо друго, освен опит за изкривяване на истината и скриването ѝ от световното обществено мнение, особено от френските граждани“.     ", "date": "2019.11.03", "title": "Анкара: Турция е последната стена между Европа и тероризма"}
{"url": "https://www.actualno.com/moresport/shans-za-kubrat-pulev-shte-se-bie-za-ovakantena-svetovna-titla-news_1391298.html", "text": "      Най-добрият български боксьор по всяка вероятност ще се бие за световната титла в тежка категория на  IBF много скоро, а по всичко изглежда, че това няма да е нито срещу Анди  Руис, нито срещу Антъни Джошуа. Това намекна мениджърът на доскорошния  хегемон в световния бокс Еди Хърн около месец преди реванша на британеца  срещу световния шампион от Мексико.      Според думите на импресариото, победителят от мача в Саудитска арабия  през декември ще се изправи срещу хегемона в долната категория  Олександър Усик, който взе решение да се качи при най-тежките, след като  завоюва всички пояси при полу-тежките и не допусна нито едно поражение.  Той е задължителен претендент на WBO (Световната боксова организация), а  при победа на Антъни Джошуа британецът със сигурност ще се изправи  срещу него.    От маркетингова гледна точка украинецът има огромно предимство,  защото до момента не е имал загуба на професионалния ринг и притежаваше  абсолютно всички титли в долната категория. Той е и олимпийски шампион  от Лондон, където би Тервел Пулев на 1/2-финал. Усик е доста популярен,  като правата му се държат наполовина от Еди Хърн и Владимир Кличко, пише \"24 часа\". Международната  боксова федерация има договор за мач с шампиона, след като разреши на  Анди Руис да не защитава титлата си срещу Кобрата, а да организира  реванша с Антъни Джошуа. Всичко това означава, че поясът на IBF, за който претендент №1 е  Кубрат Пулев, ще бъде овакантен и Кобрата ще се изправи срещу друг  съперник в началото на 2020 година, за да се опита да спечели световната  титла.    ", "date": "2019.11.03", "title": "Шанс за Кубрат Пулев: Ще се бие за овакантена световна титла"}
{"url": "https://www.actualno.com/mestniizbori2019/pencho-milkov-sled-pobedata-rusenci-ne-iskat-avtoritarno-upravlenie-news_1391439.html", "text": "      Очаквано предвид развитието на първи тур, БСП печели изборите в Русе. Червеният кандидат Пенчо Милков събира около 57-60% подкрепа по екзитпол, докато Диана Иванова от ГЕРБ е със само 35-38% подкрепа.      Милкова ще управлява в доста \"шарен\" общински съвет - с цели 10 партии в него.   Русенци не искат авторитарно управление. Те го показаха ясно с избора си на съветнции. Те не искат да налагам моето мнение чрез политическата сила. Мисля, че това ще бъде наша политика. Ще започна да работя за това, което е общо. От утре започвам да работя за обединението на Русе. Това заяви малко след 20:00 часа Милков пред Нова телевизия.\r\nОтносно това как ще се справи с мръсния въздух в града, той сподели, че кметът на общината няма тази власт да затваря предприятия, но ще бъде активен, ще работи за това, защото \"това е нетърпим проблем за всички граждани на Русе\".  \"Русе е северната столица на България, само трябва да насочим прожекторите към нея\", каза в заключение кметът на Русе.\r\nОще резултати от  ", "date": "2019.11.03", "title": "Пенчо Милков след победата: Русенци не искат авторитарно управление"}
{"url": "https://www.actualno.com/dobrich/v-dobrich-razsledvat-signal-za-predizborno-razdavane-na-vaucheri-za-apteka-news_1391377.html", "text": "      \"По сигнала с раздаваните ваучери за аптека „Марешки“ ОИК-Добрич е сезирана още на 02.11.2019 със сигнал с вх. №325, по който тече разследване от органите на МВР гр. Добрич\". Това се казва в решение на ОИК – Добрич във връзка със сигнал, подаден от депутата от ГЕРБ вицеадмирал Пламен Манушев в качеството му на упълномощен представител на Местна коалиция ГЕРБ (СДС) за проверка за закононарушения на изборното законодателство.      В сигнала Манушев, който беше кандидат-вицепрезидент на Цецка Цачева, посочва, че \"чрез публикация в социалната мрежа \"Фейсбук\" се цели внушаване у гражданите, че са раздавани ваучери за аптека \"Марешки\" и твърдение за раздаване на пари в МБАЛ-Добрич, като така се е целяло оклеветяване на кандидата на местна коалиция ГЕРБ (СДС).   От избирателната комисия посочват, че нямат компетенции да се произнесат по така подадения сигнал. По същия начин отговаря ОИК и на друг сигнал на вицеадмирала – за публикация в социалната мрежа, че са раздавани хранителни продукти и агитационни материали в деня за размисъл с цел оклеветяване на кандидата на местна коалиция ГЕРБ (СДС).\r\nСигнали в ОИК са подадени и от Местна коалиция ДБГ (ДБГ, НДСВ, ССД, ГН) за агитация от председател на секционна комисия, за водене на разговор на турски език между зам.-председателка на секционна комисия и избирател, както и за микробус с плакати на  местна коалиция ГЕРБ (СДС) с упомената марка, модел и регистрационен номер, който извозва хора до секция в училище „Панайот Волов“ в Добрич. Тези сигнали са определени от комисията като неоснователни поради липса на констатирани законови нарушения на изборното законодателство.  На заместник-председателката ѝ е обърнато внимание от представители на ОИК да не разговаря на чужд език с гласоподаватели и да не извършва агитация, а и тя самата отчела, че не е трябвало да говори на чужд език. ", "date": "2019.11.03", "title": "В Добрич разследват сигнал за предизборно раздаване на ваучери за аптека"}
{"url": "https://www.actualno.com/society/maja-manolova-glasuvah-za-demokratichna-sofija-news_1391289.html", "text": "      \"Гласувах за свободна, демократична и европейска София. Днес имам един-единствен призив: Столичани, гласувайте, гласувайте, гласувайте!\". Това каза кандидатът за кмет на София Мая Манолова, след като даде своя вот на балотажа в секция в Шесто помощно училище в столицата, предаде БГНЕС.      „България очаква от нас знак за промяна, свобода и демокрация, защото без свободата и демокрацията всички останали различия нямат значение. Отговорността е на всеки един от нас да не дадем възможност на купения и контролирания вот да решава съдбата ни. Нека контролираният и купеният вот да не решават съдбата на столицата, затова моят призив е един-единствен: Излезте и гласувайте! И не оставяйте друг да решава съдбите на България“, завърши Манолова.    ", "date": "2019.11.03", "title": "Мая Манолова: Гласувах за демократична София"}
{"url": "https://www.actualno.com/society/niska-izbiratelna-aktivnost-v-stranata-kym-10-chasa-news_1391276.html", "text": "      Към 10 часа избирателната активност на втория тур на местните избори е 7,14 процента, съобщиха от Централната избирателна комисия. Към този час са гласували 285 245 души от общо 3 996 304 общо гласуващи.      Най-висока активност към 10.00 часа има в община Самуил - 29.52 на сто, а най-ниска - 2.96 процента, е активността във Варна и град Пловдив. На първия тур на местните избори, преди седмица, активността към 10.00 часа беше 10,27 на сто.    ", "date": "2019.11.03", "title": "Ниска избирателна активност в страната към 10 часа"}
{"url": "https://www.actualno.com/crime/neizvestna-napadna-vyzrastna-jena-otkradna-j-3-leva-news_1391275.html", "text": "      Грабеж над 80-годишна жена от Велико Търново разследват местни криминалисти, информираха от ОДМВР.      Сигнал за случая е получен в 18,46 ч. в събота. Изпратеният на мястото полицейски екип е установил, че същия следобед възрастната жена е пазарувала в магазин на площад \"Славейков\" в областния град. След като излязла от магазина, старицата била последвана от непозната жена, която първо поискала да й помогне с чантите, а след това я блъснала, дръпнала торбата от ръцете и й отмъкнала портфейла. В него имало 3 лв. и ключове.   По случая е започнато досъдебно производство. ", "date": "2019.11.03", "title": "Неизвестна нападна възрастна жена, открадна й 3 лева"}
{"url": "https://www.actualno.com/society/bojko-borisov-za-prezidenta-samo-kogato-radev-pobedi-izborite-sa-bili-chestni-video-news_1391337.html", "text": "      „Явно само когато Румен Радев победи, само тогава са били честни изборите“. Така премиерът Бойко Борисов коментира идеята на президента да свика представители на всички партии, органите на реда и ръководството на ЦИК, за да обсъдят огромния по думите му брой недействителни бюлетини и сигнали за нередности.      „Един мъж, обграден с Корнелия Нинова, Мая Манолова, Татяна Дончева, Елена Йончева, Весела Коледа… Те го ошашавиха този човек. Трябва да сме снизходителни, аз просто не му завиждам. Това е чудо около него“, допълни Борисов, като окачестви думите на президента като политическа агитация в деня на изборите. „Хубаво е да говориш за върховенство на закона, но непрекъснато да нарушаваш законите?“, заяви още премиерът, като уточни, че се изказва и като лидер на партия, участваща в изборите. „Радев на коя партия е шеф и не е ли еднакво отдалечен?“, попита Борисов, след което реши да прекрати интервюто. „Щом считате, че агитирам, приключвам“, обърна се той към журналистите.\r\nВсе пак Бойко Борисов се съгласи да говори пред медиите по случая с изказването на френския премиер Еманюел Макрон. „Както ние сме се изказвали за някои френски квартали, в които освен със жандармерия с друго не се влиза, за Марсилската мафия, така и Макрон иска да се изкаже за български граждани, които са правили лоши неща в чужбина, например източването на кредитните карти, трафика на жени, че в Европа живеят много лоши хора – и французи, и българи, и немци, и всякакви. Едни кротки хора мигранти, които са влизали там, ние се отнасяме с тях като с най-големите врагове. Това е искал да каже. Чухме се веднага, поправихме се, разчитаме на Франция за подкрепа за чакалнята на Еврозоната“, заяви Борисов. Той припомни подкрепата на Еманюел Макрон за номинацията на Кристалина Георгиева за директор на Международния валутен фонд. Премиерът потвърди, че страната ни ще изпрати протестна нота. „Случва се, не е хубаво, възприел е, че е грешно изтълкувано и в скоро време ще имаме срещи и ще го каже“, допълни Борисов, като изрази надежда, че френският президент ще ни се „издължи“ за Шенген, за пакета за транспортните работници и за Еврозоната.    ", "date": "2019.11.03", "title": "Бойко Борисов за президента: Само когато Радев победи, изборите са били честни (ВИДЕО)"}
{"url": "https://www.actualno.com/society/signal-snimat-buletina-s-telefon-v-sandanski-news_1391348.html", "text": "      В ОИК – Сандански е постъпил сигнал от представител на щаба на единия кандидат-кмет, че в СИК №46 има контролиран вот - избирател е направил снимка на бюлетина с телефон. Снимката е направена с личен телефон, който не е иззет.      След направена проверка на място от членове на ОИК Сандански и обяснение на секретаря на СИК №46, се установи, че не е констатирано описаното нарушение. Същият сигнал е подаден и до прокуратурата, която е възложила проверка на полицията. Установено било, че присъстващият на място полицейски инспектор само установил самоличността на лицето, за което се твърди, че е заснело своя вот, но не и, че това реално е станало.   ОИК Сандански не може да установи по безспорен начин извършено нарушение по Изборния кодекс и остави жалбата без уважение поради липса на доказателства. Независимо от това, комисията даде указания на Председателя на СИК №46 да следи за правилното прилагане на изборния кодекс в изборното помещение и в района на избирателната секция. ", "date": "2019.11.03", "title": "Сигнал: Снимат бюлетина с телефон в Сандански"}
{"url": "https://www.actualno.com/america/vashington-post-trymp-nenavijdal-ukrajna-smjatal-che-e-chast-ot-rusija-news_1391248.html", "text": "      Американският президент Доналд Тръмп изпитвал „неукротима омраза“ към Украйна от първите си дни на президентския стол, пише вестник „Вашингтон пост“, като се позовава на бивши служители в администрацията.      „Така и не го разбрахме“, казал източник на изданието, според когото възможната причина била подозрението на Тръмп, че украинското ръководство е сътрудничело на демократите, за да го победят на президентските избори през 2016 г. „Чуваха се обвинения, че те са помагали по някакъв начин на предизборния щаб на Клинтън. Имаше обвинения, че са могли да му навредят. Той просто ненавиждаше Украйна“, разкрил източникът на вестника, цитиран от .   През есента на 2017 г. Тръмп събирал информация в подготовка на първа среща с тогавашния украински президент Петро Порошенко. Преди разговорите съветници сбито му разказали най-важното за Украйна. Неговата реакция била рязка: Украйна не е „истинска държава“, тя винаги е била част от Русия и е „напълно корумпирана“. И досега той смята, че украинските власти са „влезли в сговор с демократите“. През май казал на близък сътрудник: „Украинците се опитаха да ме унищожат“. Когато министърът на енергетиката Рик Пери се опитал да го убеди, че Украйна има вече нов президент, той отговорил: „Това са ужасно корумпирани хора“.\r\nВсе пак през юли той се съгласил да разговаря по телефона с президента Владимир Зеленски, но точно този телефонен разговор стана причина за последвалата процедура за отстраняване на Тръмп от поста. Критиците му твърдят, че се е опитал да убеди Зеленски да започне разследване на дейността в Украйна на Хънтър Байдън, сина на бившия вицепрезидент на САЩ Джо Байдън, срещу което му обещал дълго отказваната американска военна и финансова помощ за Украйна. Демократът Байдън е твърде вероятен съперник на Тръмп на президентските избори през ноември 2020 г.  Сякаш за да отговори на компрометиращата публикация, Тръмп заяви веднага след излизането й в събота, че с удоволствие би приел в Белия дом украинския президент Владимир Зеленски и че се надява на негово скорошно посещение. „Зеленски е добър човек. Той бе избран по време на невероятна корупция в Украйна, която силно ме тревожи“, заключи президентът.\r\nВ средата на октомври и.д. шеф на администрацията на Белия дом Мик Малвени заяви на брифинг, че администрацията на САЩ не е обсъждала сериозно организиране на посещение на Зеленски в Белия дом за разговори с Тръмп. Президентите на двете държави се срещнаха на 25 септември в Ню Йорк, където се проведе 74-ата сесия на Генералната асамблея на ООН. Тогава Доналд Тръмп покани Зеленски да посети Вашингтон, но пак не бе спомената дата. На уточняващ въпрос от украинския президент за времето на такова посещение, Тръмп посочи журналистите и се пошегува: \"Те ще ви кажат датата\".    ", "date": "2019.11.03", "title": "Вашингтон Пост: Тръмп ненавиждал Украйна, смятал че е част от Русия"}
{"url": "https://www.actualno.com/curious/dneven-horoskop-za-4-noemvri-news_1391367.html", "text": "             Този понеделник командировките ще са изключително успешни. Бъдете нащрек за скрити клаузи. Вечерта се отдайте на семейството. Днес е ден, в който ще ви е трудно да взимате решения. Ако не сте много притиснати - отложете тази дейност.   Днес не се отдавайте на разочарованието. Има много пътища пред вас. Когато се успокоите ще си видите.     Това е ден, в който ще получите добра новина, свързана с работата ви. Бъдете по-уверени в себе си и ще стигнете далеч. Това е ден, в който сметките ви може да излязат криви. Не се доверявайте само на своята преценка, убягват ви важни моменти. Този понеделник ще имате своите успехи. Те не са случайни и ако искате да поддържате темпото не трябва да намалявате активността.   Този понеделник с лекота ще разрешавате всеки възникнал спор или въпрос. Действайте с размах, за да се отървете от колкото се може повече проблеми.    Днес не предоставяйте важните решения на други хора. Дори да са ви много близки има неща, които трябва да направите сами. Днес е ден, в който е добре да сте максимално дипломатични. Откровеността е хубаво нещо, но може да ви създаде неприятности.    Днес е добре да бъдете много точни в това, което казвате. Съществува риск да бъдете разбрани неправилно и да се стигне до недоразумения. Днес не разчитайте на случайността и на късмета. Всичко, което очаквате може да се случи само с вашите усилия. Този понеделник се придържайте към общоприетите правила. Много вероятно е да да вземете грешно решение, ако се доверите на емоциите си. ", "date": "2019.11.03", "title": "Дневен хороскоп за 4 ноември"}
{"url": "https://www.actualno.com/mestniizbori2019/spored-karadajy-dps-uvelichava-vlijanieto-si-v-mestnata-vlast-news_1391488.html", "text": "      „Бих искал да благодаря на партийните структури на „Движението за права и свободи“ и на всички избиратели, които постигнаха един много добър резултат на тези местни избори.“      Това заяви лидерът на ДПС Мустафа Карадайъ на пресконференция на партията.\r\n„На предишните избори сме спечелили общо 39 кметове на общини в коалиция и като ДПС като Джебел и Хитрино знаете, че преждевременно ние ги изключихме. Резултатът е – 47 кметове на общини, 37 като ДПС, решението на нашия централен съвет, че на тези избори сме запазили влиянието в местната власт и там където можем ще увеличим присъствието си в местната власт. Географията е разширена. 916 общински съветници са избрани, т.е. 18% от кметовете на кметства, в някои от случаите те са избрани в коалция.“, коментира той.\r\n\"Всички ние знаем, че изборите са основен елемент на демокрацията, но когато са законни, свободни, честни и има информиран избор на избирателите\", допълни лидерът на ДПС.  В заключение той отново засегна темата за закона за уседналост, според който може да се гласува само при 6 месеца уседналост в населеното място, като я определи като \"изключително неподходяща и неправилна\". ", "date": "2019.11.03", "title": "Според Карадайъ ДПС увеличава влиянието си в местната власт"}
{"url": "https://www.actualno.com/america/mnenie-frenskoto-veto-tlaska-zapadnite-balkani-kym-rusija-i-kitaj-spasenieto-moje-da-dojde-ot-sasht-news_1391284.html", "text": "      По време на срещата на върха през 2003 г. между Европейския съюз и Западните Балкани в Солун, Брюксел обяви, че „бъдещето на Балканите е в рамките на Европейския съюз.“ Но днес това бъдеще изглежда много далечно - и неотдавнашното вето на преговорите за присъединяване на френския президент Еманюел Макрон за Северна Македония и Албания поставят под въпрос самото му съществуване. Неговото решение вероятно ще има тежки и мащабни последици за Западните Балкани и за самия Евросъюза, освен ако Съединените щати действат навреме. Тови пишат в коментар за Foreign Policy Ясчмин Муьнович и Моли Монтгомъри, цитирани от БГНЕС.      Ветото на Макрон преобърна сделката, която отдавна подкрепя отношенията между ЕС и Западните Балкани и стимулира реформите и помирението: ЕС ще възнагради страните, предприели трудни реформи, с напредък по пътя на членството. Тъй като този път стига до задънена улица, реформаторите в региона са изгубени, доверието към тях  у дома отслабено и шансовете им при избори намаляват.   Най-яркият пример е току-що преименуваната Северна Македония, чийто министър-председател Зоран Заев договори продължилия близо три десетилетия спор на страната  с Гърция за името, за да запази надеждите си за членство. След като направи тази политически рискова стъпка и му беше отказана очакваната награда, Заев свика  предсрочни избори, които може да загуби от десните националистически съперници на своята партия. \r\nЗаев, който ръководи най-истински ориентираното към реформата правителство в региона от години, може би е първият, който плаща цената за обструкционизма на Макрон. Но по-широкият списък с вероятни жертви и бенефициенти на непримиримостта на Франция подчертава два прости факта: Западните Балкани не са някакво затънтено място, а са централни за изместващия се баланс на силите в Европа и регионът няма да стои неподвижен, когато ЕС му обърна гръб. Париж не само подкопа усилията на истинските реформатори и демократи в региона; той засади семената на нестабилността и насърчи  главните геополитически съперници на ЕС и на САЩ - Русия и Китай. Докато ентусиазмът на ЕС за разширяване намаля, замъглявайки надеждите на страните кандидатки за членство, Русия и Китай са  твърде нетърпеливи да запълнят произтичащата празнота от инвестиции и влияние.  Въпреки че е доста напреднала в преговорите с ЕС, Сърбия се очерта като основна дестинация за китайски финансови инвестиции в Източна Европа - включително основен принос към бързо разрастващия се сектор на сигурност. В Босна и Херцеговина Китай е отговорен за най-голямата следвоенна инвестиция в страната, планираното изграждане на завод за термични въглища в град Тузла, макар проектът да предизвика сериозни екологични, здравни и политически опасения сред босненската общественост. В Черна гора китайските фирми строят пресичаща страната магистрала с бюджет 1,5 милиарда долара, което доведе до увеличаване на дълга на страната до 80 процента от БВП.\r\nКъдето Китай предоставя вливане на капитал за инфраструктура и други мащабни проекти, Русия упражнява влияние чрез доминирането си в енергийния сектор и своите културни връзки. Финансирането от Русия и Китай често е примамливо, тъй като идва с по-малко условия, свързани с въпроси като корупция и права на човека. Миналата седмица Сърбия подписа споразумение за свободна търговия с ръководения от Русия Евразийски икономически съюз, въпреки несъвместимостта на сделката с изискванията за членство в ЕС. Руският \"Газпром\" спонсорира футболния клуб \"Цървена звезда\" в Белград, а руският пропаганден орган Sputnik и повече от 20 други руски издания популяризират руски разкази, които често се препредават от местните медии. Докато ЕС се отдръпва, китайското и руското влияние само ще се увеличават, като ще упражнят тяга, която с течение на времето може да се окаже достатъчно силна, за да оттласне страните от региона от техните прозападни, демократични основи и да подкопае крехкия мир.\r\nТака ще е, освен ако Съединените щати не се намесят. Вашингтон все още може да вземе  инициативата, за да гарантира, че крахът на европейския проект няма да означава край на все още слабия пост-югославски политически порядък. Съединените щати имат шанс да направят символично и практично връщане на мястото на своите най-големи външнополитически постижения след края на Студената война, в регион, където американското лидерство все още е широко популярно и където дългосрочната цел на САЩ за Европа „цяла, свободна и в мир“ се приема, но буди съмнение. За да направят това, САЩ трябва да предприемат редица краткосрочни и дългосрочни инициативи в целия регион, първо да стабилизират ситуацията, предизвикана от френското вето, а след това да предложат завладяваща и устойчива американска визия за Западните Балкани.       Най-непосредственият приоритет трябва да бъде успокояване на страните от региона, че отворената врата на НАТО всъщност остава отворена. На практика това означава да се гарантира, че Северна Македония ще заеме мястото си като 30-и член на НАТО на срещата на върха в Лондон през декември. Това също означава рестартиране на перспективата на Босна и Херцеговина за НАТО, като се гарантира на подготвящото се за власт правителство на страната да е в състояние да представи първата си годишна национална програма, след като НАТО окончателно даде зелена светлина за план за действие за членство на страната миналия декември. Милорад Додик, сръбският член на тристранното държавно председателство на страната и най-откровен привърженик на руските намеси в региона, трябва да бъде накаран да се справи със собствената си блокада на този процес.\r\nНа следващо място, САЩ трябва да използват съществуващата си политическа архитектура в региона, за да осигурят стабилност и да улеснят разрешаването на спорове. Наскоро САЩ назначиха двама отделни специални пратеници - регионалния пратеник Матю Палмър и специалния пратеник за диалога между Косово и Сърбия Ричард Гренел. Тази демонстрация на интерес от Вашингтон е добре дошла; още по-добре дошло би било доказателство, че работят в тандем в подкрепа на стабилни политически решения.\r\nГренел, който също запазва длъжността си на будещ противоречия американски посланик в Берлин, притежава мащабен мандат от Тръмп да сключи „бърза сделка“ между Белград и Прищина. Това поднови опасенията в региона, че споразумението за „размяна на земи“, споменато тази година от президентите на Сърбия и Косово като средство за разрешаване на спорния статут на бившата сръбска провинция, може да бъде отново на дневен ред. Лошо дефинираният план се размахва от десетилетия пред американските и европейски ангажименти за териториалната цялост на пост-югославските държави и бе отложено поради противопоставяне от косовския парламент и широкото осъждане от гражданското общество и международната общност. Въпреки това планът получи изненадваща степен на подкрепа в ключови европейски столици и дори в Белия дом, което предизвика безпокойство, че Гренел може да се стреми да го съживи.\r\nТова не може да се случи. Разделянето от какъвто и да е вид, е сценарий за конфликт, вероятно от регионален тип. Вашингтон не трябва да възпрепятства алфата и омегата на своята политика в Западните Балкани след края на югославските войни - мир. Вместо това САЩ трябва да работят със своите европейски съюзници, за да осигурят алтернативна рамка за нормализиране на отношенията между Сърбия и Косово. Последните предложения за общ регионален пазар и интеграцията на региона в Европейското икономическо пространство биха могли да осигурят алтернативни начини на взаимодействие и сътрудничество между Сърбия и Косово, както и останалата част от региона, и да дадат възможност практическите социално-икономически проблеми да изместят елитното ръководство.\r\nВъпреки това, за да бъде наистина ефективно, всяко усилие за регионална икономическа интеграция трябва да се представят като подготвителна работа за евентуално членство в ЕС, а не като алтернатива. За да затвърдят тази точка, САЩ трябва да окажат натиск върху Париж, за да позволят на ЕС да спази обещанията си пред страните кандидатки. Няма какво да се губи, а повече ще се спечели от разрешаването на Северна Македония и Албания най-накрая да започнат преговорите си за присъединяване, дори когато ЕС преосмисли по-широкия процес на разширяване. Същата рамка също трябва да бъде разширена с времето и до Босна и Косово. Може да е  необходимо бавно разширяване, но изоставянето на проекта изцяло, както направи Макрон, само ще дестабилизира региона и ще навреди на интересите на всички, освен на противниците на Запада.      Освен това, Вашингтон трябва да координира своите европейски съюзници започването на цялостна инициатива за борба с корупцията и организираната престъпност на Западните Балкани. Подкрепата за справяне с този проблем намалява всички сектантски разцепления в региона и трябва да бъде в основата на всеки опит за смислена социално-икономическа реформа. САЩ вече санкционираха Додик през януари 2017 г. и неговия близък сътрудник Никола Спирич през септември 2018 г. Но тези санкции трябва да бъдат разширени, за да включват други водещи политико-криминални елементи в Босна и на Западните Балкани, докато държавите-членки на ЕС трябва също да бъдат подложени на натиск, за да подкрепят тези усилия по подобен начин.\r\nТези предложения имат за цел да утвърдят лидерството на САЩ в регион, който е гладен за алтернативи и правят това чрез подчертаване на практическите проблеми, свързани с качеството на живота, със стратегическа цел: противодействие на нарастващите руски и китайски модели на Западните Балкани. Както през 90-те години, Европа се бори да изпълни ангажиментите си в региона и сега се нуждае от американска помощ. Вашингтон трябва да я предостави; това е в интерес на Съединените щати, ЕС и страните от региона. Западните Балкани предлагат платформа на Съединените щати да съживят имиджа си и да утвърдят своя капацитет спрямо своите два основни геополитически съперника. Вашингтон не бива да пропилява тази ценна възможност. ", "date": "2019.11.03", "title": "Мнение: Френското вето тласка Западните Балкани към Русия и Китай, спасението може да дойде от САЩ"}
{"url": "https://www.actualno.com/crime/trolej-se-udari-v-stylb-v-sofija-news_1391285.html", "text": "      Трима души пострадаха, след като тролей се удари в стълб в столичния квартал \"Левски\" тази сутрин, предаде БНР.      Сред ранените са водачът на превозното средство и двама от пътниците. На място са били изпратени екипи на Спешна помощ, които след като са ги прегледали, са ги освободили за домашно лечение.    ", "date": "2019.11.03", "title": "Тролей се удари в стълб в София"}
{"url": "https://www.actualno.com/chronicles/umira-janina-porajinska-news_1391150.html", "text": "      Родена е на 29 септември 1888 г. в Люблин. Следва във Факултета по природни науки в Ягелонския университет в Краков. Член е на взаимнообразователната младежка, селска и работническа организация Junacy. През 1917 г. основава детското списание „Płomyk“. През 1922 – 1925 г. е председател на Агенцията по религиозните въпроси и общественото образование (с ранг на министър). Между 1927 и 1939 г. е редактор на „Płomyczek“, „Słonka“ и „Poranek“. По време на германската окупация е активист на нелегалното образование и култура.      Писателката е очарована от полския фолклор и пише поезия и приказки, вдъхновени от него.   През 1958 г. в неин превод е отпечатано издание на Калевала на полски, адаптирано за деца.\r\nУмира на 3 ноември 1971 г. във Варшава.    ", "date": "2019.11.03", "title": "Умира Янина Поражинска"}
{"url": "https://www.actualno.com/society/15-procenta-dostigna-izbiratelnata-aktivnost-v-sofija-po-objad-news_1391314.html", "text": "      15,36% е избирателната активност към 13 часа в София на втория тур на местните избори. Това означава, че до обяд 163 540 софиянци са упражнили правото си на глас.      Избирателната активност е близка до тази от миналата неделя. Тогава към 13 ч правото си на глас бяха упражнили 16,08% от избирателите.   Най-висока е избирателната активност в район \"Панчарево\" - 20,14% и в \"Нови Искър\" - 19,74%. Най-малко са отишли да гласуват в районите \"Подуяне\" - 12,20% и в \"Кремиковци\" - 12,31%. Днес софиянци избират кмет на столицата, балотажи за районен кмет има в 22 от общо 24 района. ", "date": "2019.11.03", "title": "15 процента достигна избирателната активност в София по обяд"}
{"url": "https://www.actualno.com/balkani/okolo-40-000-bejanci-i-migranti-pristignali-v-gyrcija-samo-za-4-meseca-news_1391332.html", "text": "      През последните четири месеца пристигнаха около 40 000 бежанци и мигранти, заяви заместник-министърът на Гърция за миграционната политика Йоргос Кумуцакос в интервю за гръцката телевизия Скай, цитиран от БГНЕС. Той  отбеляза, че проблемът е голям и в момента съществува \"експлозивна смесица\" от обстоятелства, които увеличават пристигащите в Гърция.      „От 15 юли Турция промени политиката си по въпроса за миграцията, което се превърна в потвърждение особено за онези 500-600 хиляди в Истанбул, които иска да прехвърли в районите, където са били. Тези хора не се адаптират, не следват тази политика и бързат към западния турски бряг. Това е един източник. Сирия продължи да изпраща. Афганистан, който е в тежко положение, продължи да изпраща хора през Иран, докато в същото време отношенията на Ердоган с Европа бяха много лоши. Това беше взривоопасна смес, тя остава експлозивна и затова, както казахме всички, а и премиерът, въпросът е голям, той е тук и ще остане тук“, каза Кумицакос и допълни, че по въпроса има нужда от устойчивост и единство. Политикът изрази надежда, че новият закон за убежище, приет от парламента в четвъртък с голямо мнозинство, „ще донесе много повече репатриране към Турция и други страни“.   „Правителството в началото на юли, когато дойде на власт, пое система в абсолютно хаотична ситуация по отношение на проблема с мигрантите и бежанците. Знаехме, че това е така, но никой не можеше да знае степента на проблема и имаше 70 000 неразгледани  молби за убежище. Не знаехме това. Северната ни граница е затворена, балканският маршрут е затворен, а от изток прииждат хора. Хаотична ситуация“, каза Кумуцакос. ", "date": "2019.11.03", "title": "Около 40 000 бежанци и мигранти пристигнали в Гърция само за 4 месеца "}
{"url": "https://www.actualno.com/society/ot-cik-shte-se-otzovat-na-eventualna-sreshta-pri-prezidenta-za-izborite-news_1391351.html", "text": "      \"Ако бъде насрочена такава среща след местните избори и Централната избирателна комисия бъде поканена на нея, тя ще участва и ще бъде направен анализ на тези избори. На срещата ЦИК ще изложи своето становище и направения от комисията анализ на проведените избори\". Това каза говорителят на ЦИК Александър Андреев по повод изказването на президента Румен Радев при гласуването му на втория тур тази сутрин.      Президентът посочи, че ще покани ръководството на ЦИК, органите на реда, парламентарно представените политически партии, за да обсъдят \"всички пропуски в изборите и отстъплението от честността на изборния процес\". По думите на държавния глава огромният брой недействителни бюлетини на първия тур и множеството сигнали за купени гласове компрометират организацията и самото доверие в изборния процес.    ", "date": "2019.11.03", "title": "От ЦИК ще се отзоват на евентуална среща при президента за изборите"}
{"url": "https://www.actualno.com/society/niska-ostava-izbiratelnata-aktivnost-v-stranata-news_1391340.html", "text": "      18.26% е избирателната активност към 12.30 ч., съобщиха от Централната избирателна комисия, предаде БГНЕС. В сравнение с първия тур на местните избори на 27 октомври активността е по-ниска, като тогава е била 23.54%.      Спрямо изборите на втори тур през 2015-та година, активността също е по-ниска. Най-много хора към 12.30 ч. са гласували в Георги Дамяново – 56.79% от имащите право на глас, а най-малко – във Варна и Пловдив град – съответно 10.05%, и – 10.06%. От всички българи, имащи право на глас, до 12.30 ч. на балотажа своя вот са дали 729 924 избиратели.    ", "date": "2019.11.03", "title": "Ниска остава избирателната активност в страната"}
{"url": "https://www.actualno.com/lovech/lovech-glasuva-doverie-na-kornalija-marinova-za-nov-mandat-news_1391515.html", "text": "      Кандидатът на ГЕРБ Корнелия Маринова запазва кметския си пост в Ловеч - днес тя получи 48,82% от вота. Това сочат данните при 87,13% обработени протоколи на ЦИК.      Радина Банкова от БСП получи 46,11% на балотажа за кмет на града.\r\nНа първия тур двете дами имаха близки резултата: 28,82% за Маринова срещу 26,30 на сто за Банкова.\r\nИзбирателната активност днес е 34 на сто към 17:00 часа.  Не подкрепям никого“ са отбелязали 266 от гласоподавателите. Недействителните бюлетини са 72.  ", "date": "2019.11.03", "title": "Ловеч гласува доверие на Корналия Маринова за нов мандат"}
{"url": "https://www.actualno.com/celebrate/sv-sveshtenomychenici-akepsima-josif-i-ajtal-news_572714.html", "text": "      Светите свещеномъченици Акепсима, Йосиф и Айтал станали жертва на гонението при цар Сапор (IV век)Речник, който издал указ да бъдат издирвани и наказвани със смърт християнските свещенослужители, ако откажат да пренесат жертва на персийските божества.      Св. Акепсима бил епископ, св. Йосиф - презвитер, а св. Айтал - дякон.\r\nПръв пострадал св. Акепсима. Бил на 80-годишна възраст, когато го заловили и изправили на съд. Той отказал да се отрече от вярата си. Предали го на изтезания. Акепсима понасял с търпение ужасните мъчения. Мъчителят се надсмивал над него, като казвал: \"Къде е твоят Бог? Защо не ти помага и не те избави от ръцете ми?\"\r\n- Моят Бог е тук и навсякъде – отговорил мъченикът – и Той е силен да ме изтръгне от ръката ти. Но аз не желая да ме избави от мъченията, а да ми дарува твърдост, да ги изтърпя докрай.  След като изтърпял разни страдания, Акепсима бил затворен в тъмница, където на другия ден довели и други двама свещенослужители – престарелия Йосиф и младия дякон Айтал. И двамата били ревностни разпространители на Христовата вяра.\r\nКато се уверил в непреклонността на мъчениците, съдията ги хвърлил в тъмница, където в продължение на три години били подлагани на много мъчения. На християните било забранено да ги посещават, да им носят храна и да проявяват грижи за тях. Когато след три години отново ги изправили пред съда и те отказали да изпълнят царската заповед, св. Акепсима бил осъден на посичане с меч, а свещеникът и дяконът били отведени в друг град и затворени в тъмница.\r\nЕдна християнка срещу пари получила разрешение да влиза в тъмницата и да им превързва раните. С каквото могла тя била на тяхна услуга. Като гледала техните изтерзани тела, тя плачела, а светите мъченици я успокоявали с думите: \"Твоите грижи за нас, сестро, са приятни на Бога, и ние ти благодарим, но недей да ни оплакваш. Да страдаш за Бога е блаженство.\"       Съдията след дългите мъчения издал заповед мъчениците да бъдат убити с камъни. На мястото, където бил убит дякон Айтал, израснало дърво, което имало лечебни плодове. Мнозина от вярващите виждали на същото място небесна светлина и ангели да възпяват Бога, Който прославя своите светци.  ", "date": "2019.11.03", "title": "Св. свещеномъченици Акепсима, Йосиф и Айтал"}
{"url": "https://www.actualno.com/europe/desetki-raneni-pri-avtobusna-katastrofa-vyv-francija-news_1391366.html", "text": "      33 души са ранени, след като автобус, пътуващ между Париж и Лондон, се преобърна в Северна Франция при излизане от натоварена магистрала, съобщиха от полицията. Автобусът се преобърнал настрани около обяд, когато излизал от магистрала A1 - най-натовареният маршрут на Франция, се казва в полицейско изявление.      В автобуса пътували 33 души, от които 29 са получили леки наранявания, а четирима са тежко ранени. Някои от хората са били чужди граждани. В изявлението не се казва дали автобусът е пътувал за Лондон или за Париж. На местопроизшествието се стекоха спасителни екипи от полицията, пожарната и бърза помощ. Изходът на магистралата е затворен, се казва в изявлението.    ", "date": "2019.11.03", "title": "Десетки ранени при автобусна катастрофа във Франция"}
{"url": "https://www.actualno.com/curious/5-te-naj-opasni-zodii-news_1390707.html", "text": "                  Роден водач и притежател на необуздана енергия. Темпераментният Овен в определени ситуации може да стигне твърде далеч. Той се страхува от малко хора и никога не се подчинява на правила. Подобна житейска позиция, често го тласкат към необмислени действия, сред които лесно може да има, както дребни престъпления, така и открити престъпления.   Да доловиш злонамерен рев от разгневен цар на животните не е най-лошото. Ужасно е, когато Лъвът, в пристъп на гняв, губи самообладание и започва да съсипва всичко, което му попадне под ръка. В такива ситуации, той просто не контролира своите емоции и действия. Това означава, че може лесно да премине линията на допустимото и да извърши престъпление. По-късно се крие, зад състоянието на афектиран. Изненадващо е, но мнозина ще повярват на убедителните му извинения.        На пръв поглед усърдният и предпазлив представител на зодия Дева всъщност може лесно да води най-опасните зодии в Зодиака. Девата е толкова умна и благоразумна, че ако реши да извърши престъпление, ще го направи възможно най-качествено. Интересното е, че Девата рядко прекрачва закона в своя полза. Ако става дума за отмъщение над нарушител, тя способна на много. На външен вид спокойният и безобиден представителят на зодия Скорпион също заслужено допълва списъка с най-опасните от Зодиака. Той е недоверчив и ревнив, трогателен и отмъстителен. Но всички тези качества, като правило, се пазят далеч от любопитни очи. Скорпионът изглежда мек и пухкав. Не познавайки истинската природа на Скорпиона, много и неочаквано се сблъскват с неговия гняв и жестокост. И ако си спомняте, че Скорпионът принадлежи към стихията Вода, става ясно, че емоциите в него бушуват сериозни. Затова е по-добре да не гъделичкате нервите на този хищник. Все пак никога не знаеш! Ако други опасни зодии представляват реална заплаха, то Стрелецът не принадлежат към тях. Представителят на зодия Стрелец е, така да се каже, добър садист. Той е оптимист към живота и обича да изненадва публиката с черния си хумор. Той е в състояние да извърши престъпление, също толкова лесно, естествено и с усмивка на лицето. Като цяло по природа Стрелецът е дружелюбен и не злонамерен. В името на експеримента обаче, винаги с удоволствие ще се съгласи на луди и рискови приключения. Наред с това, забавлението за него е по-скъпо от материалната печалба.       ", "date": "2019.11.03", "title": "5-те най-опасни зодии"}
{"url": "https://www.actualno.com/politics/borisov-uverjava-za-makron-izgubihme-se-v-prevoda-news_1391216.html", "text": "       Френският президент Еманюел Макрон не е критикувал българите от гледна точка миграция. В това е уверил държавният глава на Франция българския премиер Бойко Борисов.      Борисов обяви, че е говорил с Макрон с кратко съобщение във Facebook. Ето какво гласи то: Внимателен прочит на интервюто на Макрон пред крайнодясното списание “Вальор актюел” показва, че всъщност френският президент говори за следното - че френската икономика не може да функционира в определени сектори без мигранти, особено в по-ниско квалифицирана работа и набляга на това, че предпочита легални мигранти от Гвинея и Кот Д'Ивоар, а не такива, дошли през нелегални български и украински канали.\r\nПрипомняме, че най-голям шум за интервюто вдигнаха коалиционните партньори на ГЕРБ - ВМРО. Вицепремиерът Красимир Каракачанов и евродепутатът Ангел Джамбазки моментално видяха обида към България и поискаха извинение. Каква беше реакцията им - припомнете си в !   ", "date": "2019.11.03", "title": "Борисов уверява за Макрон: Изгубихме се в превода"}
{"url": "https://www.actualno.com/society/cik-izbornijat-den-zapochna-normalno-news_1391217.html", "text": "      Нормално започна вторият тур на местните избори, в ЦИК няма получени сигнали, че има места, където секциите да не са започнали нормално работа. Това съобщи пред журналисти в ЦИК Александър Андреев, член и говорител на Централната избирателна комисия.      Гласуването започна в 7.00 часа и ще приключи в 20.00 часа. Ако пред някоя секция има хора да гласуват, те ще могат да упражнят правото си на вот до 21.00 часа.   Тъй като на втория тур бюлетините са по-къси, Андреев призова хората да ги сгъват отново и добре след поставянето на втория печат. Хартията на бюлетината е сравнително дебела и тя може да се разгъне в урната, и така да се види за кого е гласувал избирателят, посочи Андреев. ", "date": "2019.11.03", "title": "ЦИК: Изборният ден започна нормално"}
{"url": "https://www.actualno.com/society/prognoza-za-vremeto-3-noemvri-nedelja-news_1391156.html", "text": "       Днес ще преобладава облачно време и почти без валежи. Временни разкъсвания и намаления на облачността ще има след обяд в източната половина от страната. Това съобщи за Агенция \"Фокус\" Мартин Славчев, дежурен синоптик в Националния институт по метеорология и хидрология (НИМХ).      Ще духа слаб до умерен вятър от юг-югозапад и с него затоплянето ще продължи. Минималните температури ще са предимно между 3° и 8°, а максималните ще са между 14 и 19°, в Предбалкана и на места в Дунавската равнина ще са 20° - 22°. Атмосферното налягане ще се понижи и ще е по-ниско от средното за месеца.   По Черноморието ще преобладава слънчево време, преди обяд на места с намалена видимост. Ще духа слаб до умерен южен вятър. Максимални температури 17-19°. Температурата на морската вода е 17°. Вълнението на морето ще е 1-2 бала.\r\nНад планините облачността ще е значителна. Временни разкъсвания и намаления до предимно слънчево ще има след обяд в масивите от Централна България. Почти без валежи. Ще духа умерен до силен югозападен вятър и с него затоплянето ще продължи. Максималната температура на височина 1 200 метра ще е около 14°, а на 2 000 метра – около 7°.   ", "date": "2019.11.03", "title": "Прогноза за времето - 3 ноември (неделя)"}
{"url": "https://www.actualno.com/crime/zadyrjaha-bivshija-kmet-na-gyrmen-ahmed-bashev-news_1391220.html", "text": "      Задържаха бившия депутат и кмет на община Гърмен Ахмед Башев. Той е бил арестуван в рамките на акция на полицията и жандармерията срещу купуването на гласове в общината снощи, пише 24 часа. До момента няма официална информация за резултатите от засиленото полицейско присъствие в общината в последните два дни преди балотажа.      На първия тур Башев остана трети в надпреварата и в района се говори, че неофициално той е работил за подкрепа на един от участниците в балотажа днес. Башев дълги години бе кмет на община Гърмен, след това за кратко и депутат, а в момента е директор на училище в общината.    ", "date": "2019.11.03", "title": "Задържаха бившия кмет на Гърмен Ахмед Башев"}
{"url": "https://www.actualno.com/curious/5-te-naj-otzivchivi-zodii-news_1389979.html", "text": "                  Телец Зодия Телец по правило са прагматици. Те са едни от малкото, които са готови да дадат конструктивна препоръка на любим човек в трудна ситуация. Това, обаче не трябва да ви наврежда на мисълта да очаквате от Телеца духовно насърчение. Той ще сподели вашите преживявания, ще даде няколко разумни съвета и горещо ще ви препоръча незабавно да започнете да решавате проблемите си.   Рак Състрадателен и възприемчив Ракът е точно човек, на чието рамо винаги можете да се разплачете. Той, като никой друг, знае кои думи да избере, за да подкрепи човек изпаднал в ​​нужда. Факт е, че Ракът по самата природа е впечатляващ. Той може лесно да разбере чувствата и преживяванията на близък човек. Дева        Надеждните представители на зодия Дева, действат на принципа „направи всичко по силите си и помагай на ближните си. Така че, ако имате достатъчно късмет да станете близък човек от зодия Дева, не се съмнявайте. В беда представителя на Дева, няма да ви остави. Не се опитвайте обаче да използвате добротата им. Неискрените и подли хора, нямат място в обкръжението на Девите. Наред с това, те никога не дават втори шанс. Везни Създаването на мир и хармония е жизненото кредо на представителите от зодия Везни. Тези хора са мили, симпатични и абсолютно безконфликтни. Ето защо огромен брой представители от различни кръгове на обществото, винаги се навъртат около тях. Интересното е, че Везните често сами инициират примирението на двама близки около им. Така че, ако между тях има кавга, Везните със сигурност ще намерят думи, които ще допринесат за бързото помирение. Тези хора, понякога са неуловими, винаги са чувствителни и добронамерени. Може да разчитате на тях. Риба Мистериозни и невинаги разбираеми Рибите, периодично са потънали в собствените си дълбоки мисли и разсъждения. Те могат да създадат впечатление на отчуждени и дори безразлични хора. Достатъчно е обаче, да ги помолите за помощ и веднага ще се отзоват. Рибите са добродушни и безпроблемни. Много пъти си патят от отзивчивостта.      Разбира се, сред останалите зодии също има симпатични и благосклонни хора. Най-често за добри дела се срещат тези 5 по-горе. ", "date": "2019.11.03", "title": "5-те най-отзивчиви зодии"}
{"url": "https://www.actualno.com/society/mvr-bez-seriozni-narushenija-na-obshtestvenija-red-predi-nachaloto-na-balotaja-news_1391227.html", "text": "      Няма регистрирани сериозни нарушения на обществения ред преди началото на втория тур на местните избори, съобщиха от МВР по информация към 8.00 часа. С охраната на изборния процес в страната са ангажирани около 9000 служители на реда.      От полицията припомнят, че гражданите могат да подават сигнали, свързани с нарушения, които възпрепятстват нормалното протичане на изборния процес, на денонощната телефонна линия 02/982 22 32 и на e-mail .\r\nЗвената на Дирекцията \"Български документи за самоличност\" ще работят в днешния ден от 8.30 до 19.30 часа. Те ще издават удостоверения за изгубени /откраднати, повредени, унищожени/ лични карти и документи с изтекъл срок, с оглед на упражняване на избирателните права на гражданите. ", "date": "2019.11.03", "title": "МВР: Без сериозни нарушения на обществения ред преди началото на балотажа"}
{"url": "https://www.actualno.com/europe/boris-djonsyn-se-otkazva-ot-brexit-bez-sdelka-news_1391203.html", "text": "      Британският премиер Борис Джонсън смята да отхвърли варианта за Brexit без сделка в подготвяния от неговата Консервативна партия предизборен манифест, съобщиха британски издания, сред които и вестник „Таймс“.      Мярката на Джонсън обаче срещна сериозен отпор и бе остро критикувана от лидера на партията „Brexit“ Найджъл Фарадж, съобщи кореспондентът на БНР в Лондон. „Ако Борис Джонсън се откаже от Brexit без сделка и спечели изборите с този лозунг, Обединеното кралство никога няма да се освободи от разпоредбите на ЕС“.   Новината, че Борис Джонсън смята напълно да се откаже от Brexit без сделка представлява голямо отстъпление от предишната му политика за излизане от ЕС „жив или мъртъв, със сделка или без сделка“. Ходът на Джонсън цели да се привлекат гласоподавателите в центъра на политическото пространство, както и привърженици на либералдемократите, които имат опасения от провеждането на втори референдум.\r\nПо-рано премиерът даде ясно да се разбере, че не приема предложението на Найджъл Фарадж преди извънредните общи избори на 12 декември за съюз на партиите, които искат напускане на ЕС.   ", "date": "2019.11.03", "title": "Борис Джонсън се отказва от Brexit без сделка "}
{"url": "https://www.actualno.com/politics/balotaj-na-mestnite-izbori-kyde-shte-se-glasuva-i-koi-sa-pretendentite-v-naj-golemite-gradove-news_1391215.html", "text": "      Днес се провежда втори тур на местните избори. Избират се кметове в 97 общини, 377 кметства и 31 района. Както и преди седмица, изборният ден започна в 7:00 часа и приключва в 20:00 часа.      На втория кръг от изборите също ще има квадратче \"Не подкрепям никого\", което се счита за действителен глас за избирателите. То обаче няма да повлияе на резултата на всеки от кандидатите, тъй като там определящи са само действителните гласове за него, обясни през седмицата говорителят на ЦИК Александър Андреев.   В три кметства на балотаж ще се явят по трима кандидати, тъй като вторият и третият са получили равен брой действителни гласове на първи тур. Това са кметствата Климентово, Радиново и Александрово. Ако двама кандидати получат равен брой действителни гласове и на балотажа, тогава се насрочват нови избори.\r\nОчакваме да бъде по-лека работата на Общинската избирателна комисия, тъй като няма да има протоколи за общински съветници, които най-често създават проблеми при отчитането и има повече грешки заради елемента с преференции. От анализа, който ние направихме, е видно, че една голяма част от грешките са именно в отчитането на преференциите, тъй като често пъти те не са поставени правилно, коментира в дните преди избора Андреев.  За София на втори тур за кметското място ще се борят Йорданка Фандъкова и Мая Манолова. В Пловдив сблъсъкът ще е между Здравко Димитров и Славчо Атанасов, а във Варна Иван Портних се изправя срещу Костадин Костадинов. В Шумен битката е между Любомир Христов и Венцислав Венков, в Русе Пенчо Милков се изправя срещу Диана Иванова. Благоевград ще избира между Атанас Камбитов и Румен Томов, а в Плевен балотажът е между Георг Спартански и Мирослав Петров. В Перник в надпреварата за кметското място останаха Вяра Церовска и Станислав Владимиров, а в Пазарджик - Тодор Попов и Благо Солов. В Добрич ще се борят Йордан Йорданов и Надежда Петкова, в Силистра - Юлиян Найденов и Момчил Неков. В Търговище ще се надпреварват Дарин Димитров и Хамди Илиязов, а в Ловеч - Корнелия Маринова срещу Радина Банкова. В Разград ще се състезават Денчо Бояджиев и Валентин Василев, в Сливен - Стефан Радев срещу Кольо Милев, в Смолян - Николай Мелемов срещу Стефан Сабрутев, в Шумен - Любомир Христов и Венцислав Венков, а във Видин - Огнян Ценков и Цветан Ценков.\r\nБалотажи ще се проведат и в 22 от общо 24 района в София . Оспорван втори тур се очертава в район \"Изгрев\" , където един срещу друг се изправят Делян Георгиев и Цветомир Жеков, както и в район \"Връбница\" , където жителите ще избират между Младен Младенов и Владимир Петров. В район \"Красно село\" битката е между Христо Апостолов и Росина Станиславова, а в \"Лозенец\" – между Любомир Дреков и Константин Павлов. В район \"Младост\" ще се избира между Мария Илиева и Стефан Стефанов, а в \"Средец\" между Трайчо Трайков и Любомир Ковачев. В \"Триадица\" изборът е между Николай Терзиев и Димитър Божилов. В \"Оборище\" се изправят един срещу друг Петър Митев и Николай Александров, а в \"Панчарево\" - Николай Гюров срещу Димитър Сичанов. В \"Слатина\" кметското място ще си оспорват Наталия Стоянова и Георги Илиев, в район \"Студентски\" - Димитър Дилчев срещу Петко Горанов, а в \"Овча купел\" - Христина Семерджиева и Ангел Стефанов. В район \"Витоша\" досегашният кмет Теодор Петков ще се бори с Христо Вълчанов. В \"Илинден\" Иван Божилов и Георги Томов ще трябва да излъчат победител, а Иван Чакъров и Георги Миланов - в \"Красна поляна\" . В \"Искър\" ще се състезават Ивайло Цеков и Борис Цветков, в \"Нови Искър\" - Даниела Райчева и Владислав Владимиров, в \"Люлин\" - Милко Младенов и Мая Александрова, а в \"Надежда\" - Димитър Димов и Стоян Цветков. В \"Подуяне\" Ева Митова ще се бори с Веселин Жечев, в \"Сердика\" - Тодор Кръстев и Янко Янков, а във \"Възраждане\" - Савина Савова и Васил Кънев. ", "date": "2019.11.03", "title": "Балотаж на местните избори - къде ще се гласува и кои са претендентите в най-големите градове"}
{"url": "https://www.actualno.com/crime/novi-aresti-za-kupuvane-na-glasove-tozi-pyt-v-pleven-news_1391236.html", "text": "      Четирима души са задържани снощи по подозрения за купуване на гласове в района на Плевен, съобщи NOVA. По време на акцията са извършени претърсвания и изземвания.      Миналата неделя в село Буковлък бяха регистрирани множество нарушения. Местните твърдяха, че в стаята за гласуване влизали по няколко избиратели наведнъж. Полицията обаче веднага се е намесила. В Буковлък избраха кмет още на първи тур. Той ще застъпи своя пети мандат след броени дни.   На втория тур за кметския стол в Плевен се борят Георг Спартански и Мирослав Петров. ", "date": "2019.11.03", "title": "Нови арести за купуване на гласове - този път в Плевен"}
{"url": "https://www.actualno.com/health/kiseloto-zele-istinski-shampion-po-sydyrjanie-na-vitamin-s-news_1391241.html", "text": "      С идването на късната есен започнаха температурни промени, които се отразяват зле на имунитета, разкриха диетолози пред РИА Новости. Те са единодушни, че витамините ще помогнат за укрепване на имунитета. Според диетолога Сергей Облажко, това е преди всичко витамин С.      \"Недостигът на витамин С може да намали имунитета. Съответно, ако поддържаме високо ниво на витамина, по-малко вероятно е да настинем. Следователно, трябва да поемаме храни като горски плодове и цитруси. Въпреки факта, че лятото свърши, пресни или размразени, те са много добри\", каза той.   Според него обаче, най-много витамин С изобщо не се съдържа в цитрусовите плодове, както обикновено се смята, а в киселото зеле и червените чушки. „Много хора смятат, че цитрусовите плодове са шампиони по съдържание на витамин С, всъщност това не е така - много повече витамин С се намира в червените чушки или киселото зеле. Те имат 10 пъти повече витамин С, отколкото в портокалите. Ако обичате портокали - това е чудесно, но ако човек има висока киселинност или по някаква причина портокалите не са достъпни, киселото зеле печели“, каза Облажко.\r\n\"Киселото зеле също е естествен пробиотик за червата, тъй като е ферментирал продукт, той е пробиотик за поддържане на чревната микрофлора. Той модулира имунитета ни чрез храносмилателната система, производството на имунни фактори от чревната стена. Хората със склонност към хипертония и наднормено тегло, те могат да ядат такова зеле, без да използват сол, има много такива рецепти”, допълни диетологът.  Съветът на лекарите е да не пренебрегваме бета-каротинът, който се намира в ярко оцветените зеленчуци, и който е полезен за имунитета. \"Яжте зеленчуци, съдържащи бета-каротин, който стимулира имунната система да произвежда клетки убийци, които убиват микробите. Бета-каротинът е важен компонент за поддържане на имунната система. Червени, лилави, оранжеви и жълти плодове и зеленчуци ще ви набавят достатъчно бета-каротин. Имайте предвид, че е по-добре да ги консумирате сурови или след лека топлинна обработка”, съветват специалистите. ", "date": "2019.11.03", "title": "Киселото зеле - истински шампион по съдържание на витамин С"}
{"url": "https://www.actualno.com/america/ima-napredyk-v-borbata-s-pojarite-v-kalifornija-news_1391232.html", "text": "      По-голямата част от пожарите в Калифорния, които принудиха хиляди хора да се евакуират през последните седмици, са над 70 % овладени. Това заявиха от Калифорнийския департамент по горско стопанство и пожарна защита, цитирани от БГНЕС.      \"Няма увеличение на площите за една нощ, тъй като пожарникарите постигнаха добър напредък в усилията си за борба с пожарите.\", се казва в декларацията на властите, публикувана в Twitter. Най-големият пожар в Калифорния е овладян на 72 %, а пожарът в Ривърсайд – на 85 %. Единствено стихията близо до градовете Вентура и Окснард в околностите на Лос Анджелис остава силна.   В края на миналата седмица силните ветрове допринесоха за разпространението на пожари в Калифорния и породиха нови. От петък метеорологичните условия вече са по-благоприятни за гасенето на стихията. ", "date": "2019.11.03", "title": "Има напредък в борбата с пожарите в Калифорния"}
{"url": "https://www.actualno.com/politics/rumen-radev-kanja-cik-i-vsichki-partii-da-obsydim-propuskite-v-izbornija-proces-news_1391257.html", "text": "      Гражданите нека масово да участват в тези избори, за да не допуснат купеният вот да определя тяхното бъдеще. Това заяви президентът Румен Радев, след като упражни правото си на глас, предаде БГНЕС.      Ще поканя ръководството на ЦИК, партиите, органите на реда, за да обсъдим всички пропуски в изборите и отстъплението от честността в изборния процес, добави президентът.   Протестният вот се изразява по друг начин, и е много важно да има доверие в изборния процес. Много от хората не отиват да гласуват, защото нямат доверието, че техният вот ще бъде отчетен коректно – ето тук трябва да се борим, допълни Президентът.\r\nПо отношение на думите на френския президент Емануел Макрон, че предпочита законна имиграция, отколкото „българи или румънци с техните неказонни канали“, Радев съобщи, че български мигранти няма. „България, за разлика от други страни, е член на ЕС. И българските граждани са граждани на обединена Европа и свободата на движение е тяхно право. Аз мисля, че външната политика е прекалено сложна и деликатна материя, за да бъде използвана за евтин предизборен вътрешнополитически ПР от която и да е страна. Имал съм много разговори с президента Макрон, но той съвсем ясно и отчетливо заяви своите амбиции за европейско лидерство, които ще се реализират много трудно с подобен тип непремерено говорене. Защото то оставя съмнението за чертаене на нови разделителни линии. Освен това в Европейската политика е неуместно и недопустимо да се лепят национални етикети. От друга страна, подобни изказвания трябва да бъдат много внимателно превеждани и още по-внимателно анализирани, за да не се отива към непремерени официални реакции. Отношенията между България и Франция почиват на дългогодишно приятелство и сътрудничество, и ако има някакъв проблем между нас, изобщо не е този. За нас е много по-важно да имаме френската подкрепа по стратегически за нас въпроси, какъвто е Пакетът „Мобилност“, Шенген, Механизмът за сътрудничество и проверка, Постмониторинговият механизъм на ПАСЕ, подкрепата за началото на членството на Р Северна Македония в ЕС, и дали имаме подкрепата на Франция. А ако нямаме тзи подкрепа – да търсим какви са причините – дали имаме недостатъчна работа тук, вътре в страната, или липсана силна дипломация, която да отстоява нашите постижения и интереси.“  Радев допълни още, че е уведомен, че стенограмата за избора на Иван Гешев за нов главен прокурор е качена на сайта на Висшия съдебен съвет. Поради големия обем на документа, обаче, Радев уточни, че екипът му се занимава с него. ", "date": "2019.11.03", "title": "Румен Радев: Каня ЦИК и всички партии да обсъдим пропуските в изборния процес"}
{"url": "https://www.actualno.com/society/nashi-voenni-pod-obstrel-v-kandahar-news_1391250.html", "text": "      Няма пострадали български военнослужещи и не са нанесени материални щети при ракетен обстрел на базата на международната коалиция в Кандахар, Афганистан, съобщава Министерство на отбраната.      Базата на международната коалиция на летище Кандахар в Афганистан е била подложена на 2 ноември 2019 г. на два обстрела с ракетни снаряди. Първият ракетен снаряд е бил изстрелян в 00.43 ч. местно време (22.13 ч. българско време на 1 ноември), а вторият - в 1.37 ч. местно време (23.07 ч. българско време на 1 ноември). Няма пострадали български военнослужещи и не са нанесени материални щети в района на базата.    ", "date": "2019.11.03", "title": "Наши военни под обстрел в Кандахар"}
{"url": "https://www.actualno.com/crime/cacarov-23-dushi-sa-s-obvinenija-za-tyrgovija-s-glasove-news_1391245.html", "text": "      95 досъдебни производства са образувани до този момент за изборна търговия, а 23 лица са с обвинения. Образувани са 1317 преписки. Това съобщи в Пловдив главният прокурор Сотир Цацаров, цитиран от .      По думите му само за една седмица досъдебните производства са се увеличили с 38, а обвиняемите са с 13 повече. До първия тур е имало 630 преписки, а само за 7 дни са се увеличи с 687.   Цацаров потвърди, че бившият кмет на община Гърмен Ахмед Башев е бил арестуван. \"Тази сутрин говорих с министъра на вътрешните работи. Да, задържан е Башев за усилено купуване на гласове в полза на единия от кандидатите на балотажа\", уточни главният прокурор.\r\nТой коментира и въпроса за президентския указ за назначаване на новия главен прокурор Иван Гешев. \"Аз нямам никакви съмнения, че държавният глава ще изпълни конституционните си правомощия в обозрим срок, както самият той се изрази. Не мисля, че някой е очаквал президентския указ между двата тура\", посочи Цацаров. Според него една от причините президентът все още да не е взел отношение по избора на нов главен прокурор е, че пълният стенографски протокол от заседанието на ВСС е бил публикуван в четвъртък, а това е документът, с който трябва да се запознае.  Главният прокурор бе попитан дали е вярно, че е арестуван дядото на малкия Стефан от Кардам, който почина и чиито сестри бяха в критично състояние: „В Кардам се работи по всички възможни хипотези. Налице е една версия за отравяне, работи се усилено. Не става дума за умишлени действия или умишлено отравяне. На този етап всяко изявление ще е пресилено\", разкри той по случая с починалото 9- годишно дете. ", "date": "2019.11.03", "title": "Цацаров: 23 души са с обвинения за търговия с гласове"}
{"url": "https://www.actualno.com/society/nad-100-signala-i-jalbi-polucheni-do-16-chasa-v-cik-news_1391362.html", "text": "      Над 100 броя са сигналите и жалби, получени в Централната избирателна комисия към 16 часа днес. Това посочиха за БГНЕС от избирателната комисия.      43 от сигналите са за нарушения в организацията на изборния процес, 16 са за нарушения в избирателните права, 36 за предизборна агитация и 7 са за купуване на гласове.   Към 12.30 часа избирателната активност в страната е 18.26%. Спрямо първия тур на местните избори миналата неделя в този час избирателната активност е била 23.54% за цялата страна.\r\nВ столицата до този час са гласували 14.46%. В Пловдив към същия час до урните са отишли едва 10.60% от пловдивчани. Почти същата е картинката и от морската столица, където към 12.30 часа са гласували само 10.50%, а в Русе – 15.30%. Най-много хора към 12.30 часа са гласували в Георги Дамяново - 56.79% от имащите право на глас.  По-рано говорителят на ЦИК Александър Андреев коментира призива на президента Румен Радев ЦИК, партиите и органите на реда да обсъдят нарушенията по време на местните избори. \"В случая, в който бъде насрочена среща за обсъждането на въпросите, свързани с провеждането на местните избори и ЦИК бъде поканена, тя ще вземе участие и ще изложи своето становище и анализа на проведените избори\", заяви Андреев. ", "date": "2019.11.03", "title": "Над 100 сигнала и жалби получени до 16 часа в ЦИК"}
{"url": "https://www.actualno.com/europe/avtobus-se-vrjaza-v-spirka-v-istanbul-13-sa-raneni-news_1391372.html", "text": "      Най-малко 13 души са ранени, двама от които тежко, след като автобус се е врязал в група хора, чакащи на спирка на площада в оживления истанбулския квартал „Бешикташ“, съобщи БНР.      След като се е врязал с висока скорост в спирката, шофьорът е намушкал 1 човек, след което, докато бягал, паднал в морето. После бил арестуван. Засега не се съобщава дали става дума за битов скандал или зад случилото се има други мотиви.    ", "date": "2019.11.03", "title": "Автобус се вряза в спирка в Истанбул, 13 са ранени"}
{"url": "https://www.actualno.com/plovdiv/balotajyt-v-plovdiv-64-izbirateli-glasuvat-za-pryv-pyt-news_1391239.html", "text": "      Без проблеми в секционните избирателни комисии започна изборният ден в община Пловдив, съобщава Дарик. На балотаж се явяват настоящият областен управител Здравко Димитров и бившия кмет Славчо Атанасов.      На първия тур на местните избори избирателната активност в Пловдив бе 39.57%. От 286 845 гласоподаватели до урните са отишли 113 448. За първи път днес ще гласуват 64 пловдивчани. Те са навършили 18 години в периода от 27 октомври до 2 ноември. Това съобщиха от служба \"ГРАО\" в община Пловдив. Към днешна дата броят на избирателите в общината е 286 859. Непроменен остава броят на избирателните секции в община Пловдив - 476. За избиратели с увредено зрение или затруднения в придвижването е осигурен транспорт.   С население от 345 213 души, Пловдив е вторият по големина български град. Според статистическите данни към декември 2017 година хората в трудоспособна възраст, населяващи Пловдивска област са 405 760. От тях повече от половината – 216 295 души, живеят в областния град. ", "date": "2019.11.03", "title": "Балотажът в Пловдив: 64 избиратели гласуват за пръв път"}
{"url": "https://www.actualno.com/society/fandykova-sofija-njama-vreme-za-gubene-i-eksperimenti-news_1391255.html", "text": "      Гласувах за София, за това да продължи развитието на града ни, да защитим големите проекти. Това заяви кандидатът за кмет на София Йорданка Фандъкова, след като упражни правото си на глас, предаде репортер на БГНЕС.      \"София няма време за губене, няма време за експерименти. Надявам се повече софиянци да излязат днес да гласуват. Днес е ден, в който всички софиянци могат да изразят своята свободна воля. Не е ден за битка, а ден за гласуване\", подчерта Фандъкова. \"От всички нас зависи как ще се развива градът ни. Няма човек в София, който да не се интересува от града си. Надявам се повечето хора да могат да излязат днес\", каза още тя.    ", "date": "2019.11.03", "title": "Фандъкова: София няма време за губене и експерименти"}
{"url": "https://www.actualno.com/business/zlatoto-v-turcija-poskypna-depozitite-v-blagorodnija-metal-skochiha-news_1391409.html", "text": "      Цената на грам злато в Турция се покачи с 14,1% спрямо година по-рано от януари до септември, а златните депозити в страната достигнаха 64,5 милиарда лири. Това сочат данните на Агенцията за регулиране и надзор на банките, съобщава БГНЕС.      През първите девет месеца на годината инвеститорите търсеха сигурни убежища, съпътстващи нарасналото търсене на злато. Поради това цената на благородния метал за грам се повиши с 14.1% и достигна 267.4 турски лири  за първите девет месеца на годината, в сравнение с 231.9 лири към края на същия период на миналата година.   За същия период курсът на долар/лира намалява до 1:5.6 от 1:6.6, чрез мерките, предприети от икономическата администрация. Спадът на валутния курс тласна покачването на златото в инвеститорски портфейли. Сметките за депозити в злато в Турция скочиха с 67,3% през периода януари-септември, достигайки 64 млрд. лири от 38,5 милиарда лири за същия период на миналата година.\r\nПрез деветмесечния период Истанбул се нарежда на първо място със златни депозити на стойност 20,5 милиарда лири, което представлява почти една трета от общите златни депозити в Турция. Истанбул е следван от Анкара със златни депозити на стойност  6,5 милиарда лири, Измир с 3,5 милиарда лири и Бурса с 2,3 милиарда лири.   ", "date": "2019.11.03", "title": "Златото в Турция поскъпна, депозитите в благородния метал скочиха  "}
{"url": "https://www.actualno.com/pazardjik/todor-popov-zapochva-chetvyrti-mandat-kato-kmet-na-pazardjik-news_1391441.html", "text": "      Радвам се, че за четвърти път нашите скъпи съграждани ни гласуваха доверие. Това заяви новият стар кмет на Пазарджик Тодор Попов в коментар пред bTV.      По предварителни данни Попов, издигнат от коалиция „Новото време“, печели вота с 56% от своя опонент Благо Солов. Кандидатът, подкрепен от БСП, събира около 44% от вота.   Аз съм единственият кмет на голям областен град, който е побеждавал 4 пъти всички големи политически играчи, каза Попов. Не съм нито социолог, нито политолог, за да анализирам избирателната активност. Очаквах да победим и го направихме, коментира още Попов. Хората оцениха това, което ние сме работили през тези години. Ние показахме на цяла България, че в Пазарджик са най-умните избиратели, отбеляза още Тодор Попов. ", "date": "2019.11.03", "title": "Тодор Попов започва четвърти мандат като кмет на Пазарджик"}
{"url": "https://www.actualno.com/politics/izborni-narushenija-venecyt-na-balotaja-zasega-e-bylgarite-sa-sgan-news_1391413.html", "text": "      По отношение на изборните нарушения през днешния ден, безспорно най-силно впечатление прави видеоклип от , публикуван в социалните мрежи. На клипа се вижда как местни гласоподаватели са извикани на събрание и им се говори, че ако не мислят за кой гласуват, ще им бъдат спрени социални помощи - 1000 лева за дете, няма да има и места в детската градина за тях. Използвана е и следната реплика – че българите са сган: \" Българите, говоря за българите, те са сган, която, ще извиняваш, че казвам сган, която мисли за другите само как крадат \".      Клипът, , е от събрание в едно от селата на Община Созопол - Равадиново, а присъстващи са избраният за четвърти мандат кмет Иван Пазвантов и местен общински съветник, Стойчо Неделчев. Водещият, който говори каква сган са българите, се казва Борис Янев. Обяснението му за репликата е, че искал да каже, че търговците на гласове всъщност са българи.\r\nПрипомняме, че в Созопол кмет беше Панайот Рейзи, но неговото място беше заето Катя Стоянова – защото на Рейзи беше повдигнато обвинение за длъжностно престъпление, по-точно – . След първи тур в Созопол води Тихомир Янакиев от БСП, с 45%, пред Красимира Германова от ГЕРБ, с малко над 32%.   В , жалби има и от двата основни щаба. Мая Манолова се оплаква в 20 сигнала, основно от купен ромски вот и белязани бюлетини . Конкретно са посочени секции 34-та, от 58-ма до 67-ма и 75-та в \"Красна поляна\" и \"Факултета\", както и контролиран вот във \"Филиповци\", \"Слатина\", \"Нови Искър\", \"Илинден\".  \"Демократична България\" пък се оплака, че в район \"Овча купел\" , където кандидатът на партията Ангел Стефанов се бори с Христина Семерджиева от ГЕРБ, не се дават бюлетини за гласуване за районен кмет. Става въпрос за секция 005, намираща се в СУ \"Филип Станиславов\"!\r\nОт щаба на ГЕРБ пък се оплакват от незаконна агитация във \"Връбница\" . Партията на Бойко Борисов твърди, че кандидатът за кмет на района Владимир Петров, който е издигнат от БСП, ходел и говорел с гласоподаватели пред и в училища, където се гласува.\r\nВ , ГЕРБ сигнализира, че Георги Градевски, който беше кандидат за кмет на Дупница от АБВ, както и неговият баща, са извозвали избиратели от квартал \"Каваклия\". Твърденията на представителите на ГЕРБ са, че избирателите са инструктирани от Градевски и баща му да гласуват за кандидата на БСП Първан Дангов. Имало и поставяне на листовки в района на ОУ \"Неофит Рилски\", твърдят от ГЕРБ.    Подобна история има и за – за извозване на избиратели, като им били давани и пари.    Санкционирани медии Вече по традиция, наказанията, които ЦИК наложи на медии, съобщаващи резултати от изборите преди края на изборния ден, отново са доста.\r\nЗа момента като лидер се очертават агенция ПИК , с 6 нарушения, и \"24 часа\" , с 4 нарушения. При всяко първо нарушение, , последващото се наказва двойно – по чл. 475 от Изборния кодекс. Глоба, но засега само за 1 нарушение, е наложена на агенция БЛИЦ , както и на Glas.bg – заради публикуване на данни във Facebook страницата на медията.\r\nНаказание, засега 1 на брой вече има и за \"Дневник\" - заради публикации на екзитполове във Viber и YouTube, както и silnavarna.bg, плюс Pirinsko.com. \"Стандарт\" също ще отнесе глоба.   Същевременно, нито една от големите телевизии - БНТ, bTV и Нова телевизия, не изчака да стане точно 20:00 часа, за да обяви резултатите. Първите две телевизии почнаха да обявяват екзитполове в 19:57 часа, а Нова телевизия - дори по-рано. Какви са резултатите от екзитполовете - научете в ! ", "date": "2019.11.03", "title": "Изборни нарушения - венецът на балотажа засега е \"българите са сган\""}
{"url": "https://www.actualno.com/crime/osvobodiha-ahmed-bashev-news_1391390.html", "text": "      Aрecтувaният тaзи нoщ кaндидaт зa кмeт нa Гърмeн Aхмeд Бaшeв e бил ocвoбoдeн днес следобед, cъoбщи bTV. Той бе зaдържaн cнoщи в къщaтa нa нeгoв брaтoвчeд при aкция нa пoлициятa срещу търговията с гласове за изборите.      Нa първия тур Бaшeв ocтaнa трeти в нaдпрeвaрaтa. Тoй бeшe кмeт нa oбщинa Гърмeн дълги гoдини, cлeд тoвa зa крaткo и дeпутaт. Прeди гoдини Aхмeд Бaшeв бeшe aрecтувaн пo oбвинeниe зa рaдикaлeн иcлям.    ", "date": "2019.11.03", "title": "Освободиха Ахмед Башев"}
{"url": "https://www.actualno.com/plovdiv/slavcho-atanasov-ne-se-otchajva-chaka-realni-rezultati-ne-ekzitpolove-news_1391442.html", "text": "      Винаги съм коментирал, че екзитполовете се провалят. Докато не излязат поне 30% от протоколите и паралелното преброяване, няма да е ясно кой е кмет. Това заяви пред БНТ Славчо Атанасов.      \"Това е демокрацията – като искат да си седят по къщите, да си седят\", добави Атанасов. Коментарът дойде предвид ниската избирателна активност в Града под тепетата.   Засега, по екзитпол Атанасов изостава около 18%.\r\nПрипомняме, че в Пловдив победата отново е за ГЕРБ. Досегашният областен управител Здравко Димитров събира малко над 56%, а опонентът му Славчо Атанасов, който е бивш кмет, подкрепен от ВМРО и НФСБ, има едва 38% подкрепа.   ", "date": "2019.11.03", "title": "Славчо Атанасов не се отчайва, чака реални резултати, не екзитполове"}
{"url": "https://www.actualno.com/asenovgrad/edva-19-500-asenovgradchani-glasuvaha-do-1700-ch-dnes-news_1391391.html", "text": "      Ниска активност на балотажа от местни избори 2019 г. отчитат от Общинската избирателна комисия в Асеновград. До 17:00 ч. днес са около 19 500 от асеновградчаните или 36,26% от имащите право на глас в общината. До 10:00 ч. тази сутрин бяха гласували 6% от избирателите, а към 13:00 ч. активността нарасна до около 18%.       Припомняме, че общо над 27 400 жители на община Асеновград упражниха своя вот на първия тур от местните избори тази година. Изборният ден в града протича нормално и спокойно. Няма напрежение и подадени жалби и сигнали за сериозни нарушения. Опашки пред изборните секции се извиха в сутрешните часове днес в ОУ \"Никола Вапцаров\", където гласува основно ромската част от населението на Асеновград.    Впечатление прави фактът, че на една улица и номер (\"Лале Баир\" №49) били регистрирани близо 150 души, имащи право да гласуват. Засега не става ясно какво накара по-голямата част от асеновградчани да си останат вкъщи и да не отидат до урните, за да подкрепят единия от двамата кандидати, достигнали до балотаж. За сравнение, избирателната активност в община Асеновград към 17:00 ч. на първия тур от настоящите избори бе над 45%. ", "date": "2019.11.03", "title": "Едва 19 500 асеновградчани гласуваха до 17:00 ч. днес"}
