{"url": "https://www.actualno.com/society/ekspert-ima-ogromni-zloupotrebi-v-sistemata-zelena-karta-news_704069.html", "text": "  През последните дни в публичното пространство все по-актуална става темата за застрахователните измами по „Зелена карта“. Веселин Атанасов, председател на Националното бюро по застрахователни измами, обясни пред БГНЕС методиката по кражбите. Ето какво заяви в интервю той:      -   Наистина това, което се случва, представлява интерес и е проблематика, която трябва да бъде разгледана по-сериозно. Аз също с изненада гледах интервюто на г-жа Валя Ахчиева, но останах с впечатлението, че тя беше леко подведена, тъй като не достига до същината на проблема. Обвиненията касаят не брокерите, а органите като Комисията по финансов надзор (КФН), Гаранционен фонд и Национално бюро „Зелена карта“. Оттам можем да си направим извода за подобен род обвинения, които бяха отправени.   - Абсолютно и твърдо – не! Такива претенции са абсурдни. Реално погледнато за тези полици, които са издадени от застрахователя, те са изискали всички необходими документи. Считаме, че застрахователят прехвърля отговорността към Гаранционния фонд неоснователно, поради нежелание да изплаща обезщетения по тях. - Тук навлизаме в една малко по-сериозна материя. Реално източването може да стане по няколко начина. Първо – източват го хора, които правят застрахователни измами. На територията на Европа има лица, които превръщат измамата в доходоносен бизнес. Трябва да се търсят методи за противодействие. Това е сериозен проблем, свързан с източване на национален ресурс.    Лично за мен застрахователната измама е кражба. Това е деяние, което цели облагодетелстване за сметка на застрахователя. Това може да стане чрез регистриране на събитие, което никога и никъде не е настъпвало. Второ – завишаване на застрахователното обезщетение, вследствие на събитие чрез фиктивни документи и многократно увеличаване на стойността на застрахователните услуги. Когато този процес бъде съчетан с бездействието на компетентните органи, щетите в национален мащаб могат да вземат застрашителни размери.    - Разбира се, че при желание се намира и решение за борба със застрахователните измами. На първо място искам да спомена, че е необходимо да се вземат превантивни мерки. Те могат да бъдат преди и след събитие. Когато говорим за мерки преди събитие, тук е много важно да се отбележи, че могат да се създадат аквизационни контроли. Требва да има сериозен контрол при сключването на застраховка, каквато и да било. В случая говорим за „Гражданска отговорност“. Всички знаят, че това е т. нар. „опашат“ бизнес, в който отговорността върху нея се носи и 5 години след като тя е била сключена. На второ място бих добавил, че тези превенции, за които говорим, активно може да се осъществяват и с компетентното участие на контролните органи.\r\nСега стигаме до проблематиката с повторния оглед. Когато се извърши застрахователна измама, която вече е често явление в Европа, говорим за системата „Зелена карта“, застрахователят остава безсилен да проверява всяка една документация. Той разчита единствено на кореспондентите и бюрата, които управляват тези процеси. В системата „Зелена карта“ се наблюдават огромни злоупотреби. Когато застрахователят има нужда да провери обстойно всяка една документация по щетата и претенцията, която се отправя към тях, те да имат право и на втори оглед. От него застрахователят има нужда, за да докаже истинността на събитието.\r\nКогато тази информация не му е предоставена, тогава остава съмнението, че застрахователната измама е факт и тя ще бъде гарантирано платена. Бюрата по „Зелена карта“ не се интересуват от тези последствия. В системата „Зелена карта“ има едно правило, което гласи: „Довери и плати“. Нещата трябва да се променят, а условията да станат: „Провери и плати“. Много държави от ЕС са го осъзнали и са започнали борба в това отношение. Първо – да бъде направена проверка по щетата, а след това да бъде изискана всяка една документация.      - За да съществува този проблем, очевидно застрахователите в България са изправени пред предизвикателството години наред сами да се справят с проблемите и не намират съдействие от Националното бюро „Зелена карта“. Лично за мен, в момента такова съдействие няма, но съм с впечатление, че има напредък. Наскоро по новините чух министър-председателят Бойко Борисов, от трибуната на Народното събрание, призова по темата да се сезират всички институции. Дали това негово указание е изпълнено? Не мога да кажа. Няма видими действия и резултати. - Бих казал, че е необходима тотална промяна. Държавата трябва да участва адекватно в бюрото „Зелена карта“ със свой представител, както и в Гаранционния фонд. В крайна сметка тези институции не са частни организации, които действат самоволно. Трябва да защитават правата на своите членове, а от там и на всички български граждани, които се застраховат. Много е важна спешна промяна в закона! В голяма част от развитите държави тези органи работят заедно и подлежат на надзор от контролния регулатор. В случай, че бъдат установени нередности, логично е да бъде сезирана прокуратурата. Интервю на БГНЕС ", "date": "2018.11.04", "title": "Експерт: Има огромни злоупотреби в системата \"Зелена карта\""}
{"url": "https://www.actualno.com/politics/volen-siderov-ako-bjah-ministyr-predsedatel-neshtata-shtjaha-da-sa-po-razlichni-news_704068.html", "text": "  \"Не би било фатално, ако един от двамата вицепремиери Симеонов или Каракачанов подаде оставка и се върне в НС като депутат.     Аз няма да вляза в ролята на адвокат на това управление, защото то не е моето управление. Нека това да го разграничим много ясно. Много пъти са ми казвали: „Сега нали управлявате?“   Не. Аз съм партньор на една голяма партия, която е взела основната власт\", лидерът на АТАКА Волен Сидеров.\r\n\"Ние сме единственият партньор, според избирателите, който може да застане там, и направихме това политическо сдружение с цел мандат, с цел управление и постигане на някакви неща, които сме написали. Но не съм управляващ. Ако аз бях министър-председател, нещата щяха да бъдат съвсем различни\", допълни той.  ", "date": "2018.11.04", "title": "Волен Сидеров: Ако бях министър-председател, нещата щяха да са по-различни"}
{"url": "https://www.actualno.com/society/novinite-naj-vajnoto-za-denja-4-noemvri-news_704102.html", "text": "  Редакционният екип на ви представя най-важните новини за изминалия ден, 4 ноември.      Премиерът Бойко Борисов даде директно нареждане на парламентарната група на ГЕРБ да не гласува внесените промени в Кодекса за застраховането, докато не бъдат подложени на широк обществен дебат.   Протестите срещу скъпите горива постепенно обхващат цялата страна и след събота, когато най-изразеният бе в Стара Загора, продължават и днес. През последните дни в публичното пространство все по-актуална става темата за застрахователните измами по „Зелена карта“. Веселин Атанасов, председател на Националното бюро по застрахователни измами, обясни пред БГНЕС методиката по кражбите.     Предстоящата зима ще бъде по-мека от обичайното, като термометрите ще отчитат до 2 градуса над стандартните за този период от годината температури. Това прогнозира климатологът проф. Георги Рачев в ефира на bTV.  Имената, адресите и мобилните номера на хиляди богати московчани, които са абонати на местен интернет провайдер са били публикувани онлайн в резултат на изтичане на данни от провайдера - компанията \"Акадо Телеком\" - мощна телекомуникационна мрежа, която е собственост на руския олигарх милиардер Виктор Векселберг, предаде Ройтерс. Той заяви, че е започнало разследване на инцидента.    Нови 10 жертви взе лошото време в Италия, с което те стават вече 27. Този път трагедията се разигра на остров Сицилия. Един човек се издирва, предаде БНР. 19 джихадисти, свързани с атаката срещу автобуса с християнски поклонници в Централен Египет в петък, са били убити при престрелка с полицията, съобщава АФП, цитирани от БГНЕС ", "date": "2018.11.04", "title": "Новините: Най-важното за деня, 4 ноември"}
{"url": "https://www.actualno.com/africa/ubiha-19-djihadisti-v-egipet-pri-prestrelka-s-policijata-news_704070.html", "text": "  19 джихадисти, свързани с атаката срещу автобуса с християнски поклонници в Централен Египет в петък, са били убити при престрелка с полицията, съобщава АФП, цитирани от БГНЕС.     Ислямистите са били част от терористична клетка, действаща в района на град Миния, където бе извършено нападението, посочиха от вътрешното министерство на страната.   ", "date": "2018.11.04", "title": "Убиха 19 джихадисти в Египет при престрелка с полицията"}
{"url": "https://www.actualno.com/crime/myj-e-napadnat-ot-grupa-mladeji-v-avtobus-na-gradskija-transport-news_704079.html", "text": "  Мъж е нападнат от група младежи в автобус на градския транспорт. Това съобщиха от пресцентъра на МВР.     Към 13.35 часа на тел. 112 бил подаден сигнал за агресивно поведение на група младежи, пътували в автобус №78 на градския транспорт. Малко по-късно, отново от спешния телефон, било насочено съобщение от мъж, който обяснил, че бил ударен от младежите, успял е да слезе на една от спирките в кв. „Хаджи Димитър“, не иска медицинска помощ. Пояснил е, че ще подаде жалба в столичното Пето РУ.   Предприети са действия за установяването на всички факти и обстоятелства около случая. От СДВР правят опити да се свържат с подалия на тел. 112 сигнал мъж, но на този етап той не отговаря на мобилния си телефон.", "date": "2018.11.04", "title": "Мъж е нападнат от група младежи в автобус на градския транспорт"}
{"url": "https://www.actualno.com/society/noemvri-e-s-anomalija-ot-10-gradusa-chaka-ni-meka-zima-news_704086.html", "text": "  Предстоящата зима ще бъде по-мека от обичайното, като термометрите ще отчитат до 2 градуса над стандартните за този период от годината температури. Това прогнозира климатологът проф. Георги Рачев в ефира на bTV.     „Изпратихме септември с над 2 градуса над нормалната за месеца температура, октомври също. А ноември го започваме ужасно ударно, в момента аномалията е между 8 и 12 градуса над нормата”, отбеляза той.   По думите му, очаква ни хубаво време в следващите дни, като в края на следващата седмица температурите ще се понижат до нормата.\r\nТогава било възможно и да падне първият сняг в по-ниските части на страната.  „Цялата зима ще бъде сравнително по-топла, 1-2 градуса е съществена разлика в температурите“, допълни проф. Рачев. Според неговата прогноза около 15-16 ноември се очаква промяна на времето.   „На юг от България ще има циклон, а на север-североизток-антициклон. И на контактната зона ще се създадат условия за валежи. Ако пък температурите на въздуха, който ще дойде от североизток, са по-ниски - и на снеговалеж”, каза проф. Рачев, който уточни, че това може да означават първи снеговалежи в по-ниската част на Южна България, особено в Родопите.\r\nСпоред авторитетния сайт Accuweather Балканите, Италия, Испания и Португалия, ще са щастливото изключение тази година. Очакват се обаче много ниски температури, силни ветрове и бури на Острова.    ", "date": "2018.11.04", "title": "Ноември е с аномалия от 10 градуса, чака ни мека зима"}
{"url": "https://www.actualno.com/sciencelogy/uber-puska-nova-platforma-za-registrirani-potrebiteli-news_704078.html", "text": "  Компанията за наемане на автомобили \"Юбер\", пуска нова платформа за регистрирани потребители „Райд пас” в пет американски града, съобщава Би Би Си. Така пътниците ще избегнат допълнителни плащания, когато попаднат в задръстване в пиков час или поискат услуга с фиксиран час. Фиксираният тарифен план за регистрираните потребители ще струва 25 долара месечно за Лос Анджелис и по 15 долара месечно за Остин, Денвър, Маями и Орландо, предаде БГНЕС.     „Юбер” планира да разшири обхвата на платформата и до други американски градове през 2019 година, но няма намерение да включва Лондон или други британски градове. От компанията се надяват инициативата им да убеди пътниците, че е по-икономично да използват техните коли и да оставят собствените си автомобили вкъщи.   Според изчисленията на експертите с помощта на „Райд пас” потребителите ще пестят около 15 процента месечно от текущите си разходи.", "date": "2018.11.04", "title": "\"Uber\" пуска нова платформа за регистрирани потребители"}
{"url": "https://www.actualno.com/society/bez-voda-v-njakoi-kvartali-v-sofija-utre-news_704072.html", "text": "  „Софийска вода” временно ще прекъсне водоснабдяването в някои части на столицата на 5 ноември, съобщиха от пресцентъра на дружеството.     Във връзка с ремонт на стратегически водопровод на ул. „Патриарх Герман“ с. Герман , се налага спиране на водоподаването от 09.00 до 21.00 часа на клиентите на „Софийска вода”, живеещи в района на:\r\nс. Герман, с. Лозен;\r\nмагазин „Порше“ – Изток, София център, заведения за хранене до караулката на КАТ.  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Горни Лозен ул. „Съединение“ ъгъла с ул. „Извор“; с. Долни Лозен ул. „Иван Пешев“ пред 200 ОУ „Отец Паисий“; с. Герман ул. „Патриарх Герман“ пред кметството.\r\nВъв връзка с подмяна на сградно водопроводно отклонение на ул. „Хайдушка гора“ жк. „Белите брези“ , се налага спиране на водоподаването от 10.00 до 18.00 часа на клиентите на „Софийска вода”, живеещи в района на:\r\nпо ул. „Хайдушка гора“ от ул. „Дойран“ до ул. „Кюстендил“.    При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка гора“ ъгъла с ул. „Царево село“.\r\nВъв връзка с подмяна на сградно водопроводно отклонение до бл. 602 жк. „Младост“4 , се налага спиране на водоподаването от 10.00 до 18.00 часа на клиентите на „Софийска вода”, живеещи в района на:\r\nбл. 601 и бл. 602, ул. „Арх. Богдан Томалевски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 601 и бл. 602.\r\nВъв връзка с подмяна на сградно водопроводно отклонение на ул. „Дъбрава“ с. Казичене , се налага спиране на водоподаването от 09.30 до 16.30 часа на клиентите на „Софийска вода”, живеещи в района на:   по ул. „Цар Борис III“ от ул. „Христо Ботев“ до ул. „Хан Крум“;   ул. „Дъбрава“, ул. „Александър Стамболийски“ от ул. „Дъбрава“ до ул. „Димитър Ашов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дъбрава“ №14.\r\nВъв връзка с подмяна на сградно водопроводно отклонение на ул. „Костадин Трайков“ с. Локорско , се налага спиране на водоподаването от 09.30 до 14.00 часа на клиентите на „Софийска вода”, живеещи в района на:\r\nпо ул. „Димитър Тошков“ от №27 до №42;   по ул. „Благой Гердин“ от ул. „Димитър Тошков“ до ул. „Евлоги Тодоров“ и ул. „Костадин Трайков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Тошков“ ъгъла с ул. „Пирамидите“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121.", "date": "2018.11.04", "title": "Без вода в някои квартали в София утре"}
{"url": "https://www.actualno.com/europe/nova-kaledonija-othvyrli-nezavisimostta-news_704071.html", "text": "  Тихоокеанските острови Нова Каледония гласуваха „За” оставането в пределите на Франция на провелия се днес референдум, съобщава АФП, цитирани от БГНЕС.     Островите са разположени само на 18 000 километра от сушата. Те са източник на най-големите запаси от никел в света – суровина, широко използвана в електрониката, и стратегическа отвъдморска територия на Париж в Пасифика.   При преброени около 70 процента от бюлетините – 59,5 на сто от гласувалите са отхвърлили предложението Нова Каледония да стане независима държава.\r\nБлизо 175 000 души са имащите право на глас на островите, които са известни със зашеметяващите си плажове. Франция завладява островите през 1853 година и ги използва като наказателна затворническа колония.  ", "date": "2018.11.04", "title": "Нова Каледония отхвърли независимостта"}
{"url": "https://www.actualno.com/europe/entusiast-prepluva-1780-mili-za-74-dni-izjade-nad-500-banana-news_704077.html", "text": "  Ентусиаст от Грентъм се превърна в първия човек, преплувал 1780 мили около Великобритания, съобщава Би Би Си. 33-годишният Рос Еджли бе придружен от около 300 плувци при последната миля от плуването, което приключи в Маргейт.     Младият мъж напусна Кент на 1 юни и от тогава не е стъпвал на твърда земя, като плуваше по 12 часа на ден. Еджли е поддържал форма като е изял над 500 банана. Той трябваше да се пребори с високи вълни и студени течения, бури и медузи, предаде БГНЕС.\r\nПриключението взе своя тежък дан от ентусиаста – той получи болки в рамото, протриване на кожата от неопреновия костюм и езикът му се разрани от постоянното излагане на солената вода.\r\nСтъпвайки на твърда земя Еджли заяви, че въпреки изпитанието, той все още не се е уморил от плуването и с нетърпение очаква следващото предизвикателство.  По време на маратонското плуване младият мъж е бил следван от корнуолския моряк Матю Найт с катамарана „Хекате”. На моменти, подпомаган от приливните вълни Еджли е успявал поддържа скорост от около 8,7 възела. По време на 74-дневното си приключение младият мъж е поставил рекорд за най-дълго плуване в морето. Той вече записа името си в Книгата на рекордите на Гинес през април 2016 година, след като за 19 часа успя да изкачи въже с височината на връх Еверест.", "date": "2018.11.04", "title": "Ентусиаст преплува 1780 мили за 74 дни, изяде над 500 банана"}
{"url": "https://www.actualno.com/society/kat-s-akcija-zima-do-30-noemvri-news_704073.html", "text": "  От 1 ноември до 30 ноември започна и ще продължи акция „Зима“. Тя е традиционна, изпълнява се повече от 20 години по идея на СБА с подкрепата на Пътна полиция и на БЧК.     Това каза полицейски инспектор Мария Ботева-отдел „Пътна полиция“ при ГДНП, предаде БГНЕС.   Вече беше съобщено, че акция \"Зима\" ще бъде проведена на три етапа - първият за безопасност на пътни превозни средства като велосипеди, такива с животинска тяга, както и мерки за безопасност на водачите. Вторият етап ще е за пешеходците, като много сериозна уязвима група, а третият за безопасно шофиране през зимата, техническа изправност на автомобилите, както и поведение на водачите спрямо пешеходци.\r\n„Ние проверяваме и налагаме съответните санкции на нарушителите по всички направления, акция „Зима“ датира повече от 22 години. Първоначално, ако си спомняте нямаше задължение да управляваме автомобилите си с включени фарове, което сега вече е задължение, и затова навремето тази акция се казваше акция „Светлина“, обясни днес Мария Ботева. По същество тя е насочена към подготвяне на превозните средства за зимата в същото време и за пешеходците.  „Така както всеки си сменя обувките и знае, че ще се пързаля, ако на поледицата е с летните си обувки, нормално е той да си купи зимни. Така, че по същия начин съответно незамръзващи течности, да ни е в изправност системата за почистване на предното стъкло. Проверките са целогодишни, но ние в определените сезони извеждаме различните акценти и това е единият от акцентите ни да се подготвим за зимата.   Иначе зимният период е от ноември до март най-общо казано, когато казваме от 15 ноември до края на март сме задължени да се погрижим примерно за гумите си да са с дълбочина на протектора над 4 милиметра, така че наистина трябва да сме убедени в това, че се движим с безопасно превозно средство, за да не даваме себе си или някого другиго в жертва на пътя“, каза инспекторът.", "date": "2018.11.04", "title": "КАТ с акция „Зима“ до 30 ноември"}
{"url": "https://www.actualno.com/europe/nad-1000-nelegalni-imigranti-arestuvani-v-turcija-news_704074.html", "text": "  През последната седмица в Турция са арестувани 1 012 нелегални мигранти, предава държавната информационна агенция Anadolu Agency, като се позовава на данни от Министерството на вътрешните работи в Анкара.     В изявление от ведомството се пояснява, че арестите са извършени в периода 21 октомври-2 ноември. Не се уточнява националността на мигрантите.   Турция е основен маршрут на мигрантите, опитващи се да достигнат Европа, особено след началото на войната в Сирия през 2011 г., припомня БГНЕС.", "date": "2018.11.04", "title": "Над 1000 нелегални имигранти арестувани в Турция"}
{"url": "https://www.actualno.com/curious/dneven-horoskop-za-5-noemvri-news_704023.html", "text": "        Денят ще е плодотворен за работа, а плодовете на вашия труд няма да ви карат да чакате дълго. Не пропускайте шанса си да се изявите. Днес е добре да си отделите време за анализ на последните седмици в работата ви. Помислете къде и как може да промените начина на действие.   Това е ден, в който да мислите по-внимателно от обикновено. Рискувате да се пренесете в плановете за бъдещето прекалено рано, а имате още неща за довършване.     Очаква ви спокоен ден. Въпреки обема на работа ще се справите с всичко. Вътрешното напрежение може да е единствената ви пречка. Днес ще станете свидетели на интересна случка, която ще промени коренно мнението ви по личен въпрос. Това ще допринесе за хармонията в семейството ви. Очаква ви ден, изпълнен с добро настроение, много шеги и обещания за приятно прекарване в следващите дни. Опитайте се по-често да сте в подобно настроение, особено в понеделник.   Този понеделник може да ви припомни забравено събитие. От този спомен може да произтекат много последици, които да са благоприятни за вас. През този ден ще имате възможността да осъществите ваша мечта. Макар и само една - тя ще е много важна. Не забравяйте да почерпите. Когато една врата се затваря, друга със сигурност все още е отворена. Задачата ви днес е да намерите именно тази отворена врата. През този ден много ще ви се иска да извършите голяма промяна, но няма да имате достатъчно кураж. Потърсете компромисно решение - то съществува.    Понякога заобикалянето на правилата води до открития. Все пак не нарушавайте морални и наказателни правила и норми. През този ден може да научите важна подробност при едни най-обикновен разговор. Опитайте се да научите повече детайли - ще са ви от полза.", "date": "2018.11.04", "title": "Дневен хороскоп за 5 ноември"}
{"url": "https://www.actualno.com/asia/iran-tyrsi-garancii-ot-es-sreshtu-sankciite-na-trymp-news_704081.html", "text": "  Министърът на външните работи на Иран Мохамад Джавад Зариф призова няколко европейски лидери да застанат зад Техеран в момент, в който президентът на САЩ Доналд Тръмп се кани да наложи нова вълна от санкции срещу близкоизточната република, отбелязва Politico в европейската си редакция, цитирани от \"Фокус\".     Вашингтон обяви в петък, че ще възстанови всички икономически санкции срещу Иран, които бяха отменени след подписването на ядреното споразумение от 2015 г., което доведе до замразяване на ядрената програма на Техеран на в замяна на облекчаване на финансовия натиск срещу страната.\r\nВъзстановените санкции, които са насочени към секторите на енергетиката, финансите и корабоплаването в страната, ще влязат в сила в понеделник.   Зариф призова Върховния представител на ЕС по външните въпроси и политиката за сигурност Федерика Могерини, германският външен министър Хайко Маас и колегите му от Швеция и Дания - Маргот Валстрьом и Андерс Самуелсен – да подкрепят Иран.  Брюксел вече се обяви в защита на иранската сделка. В петък ЕС, Франция, Германия и Великобритания издадоха съвместно изявление, в което бе подчертано „дълбокото (им) съжаление)“ по повод решението на Вашингтон да върне в сила ограниченията срещу Иран. „Нашата цел е да защитим европейските компании, ангажирани с Иран чрез законен бизнес“, бе казано още в изявлението.\r\nНяколко министри от ЕС вече увериха Зариф в подкрепата на Брюксел към Техеран. „Могерини и европейските министри ... повториха ангажимента си към ядрената сделка за 2015 г., подчертаха усилията за поддържане на финансови канали с Техеран и продължаването на износа на нефт и газ\", предадоха медиите в близкоизточната република.", "date": "2018.11.04", "title": "Иран търси гаранции от ЕС срещу санкциите на Тръмп"}
{"url": "https://www.actualno.com/showbusiness/ed-shijryn-napisal-20-pesni-za-5-dni-news_704083.html", "text": "  Британският композитор и продуцент Стив Мак разкри, че той и Ед Шийран пишат заедно песни без прекъсване, защото след като е започнал творческият процес, е трудно да бъде преустановен, съобщи Контактмюзик. \"Ед е като машина\", увери той.     Двамата записали заедно 20 песни за пет дни в рамките на интензивна звукозаписна сесия.   46-годишният Мак е съавтор на отличения с \"Грами\" хит \"Shape of You\" на Шийран. \"Преди около два месеца композирахме непрестанно\", поясни Стив Мак. \"Влязохме в звукозаписно студио за пет дни и написахме 20 песни. Беше невероятно. Когато става дума за композиране на музика, Ед действително напомня машина\", сподели той.\r\nСтив Мак е работил също с \"Уестлайф\", Лиъм Пейн, Рита Ора и Пинк над хита й \"What About Us\".  \"Разполагаме с 20 песни, като някои от тях вероятно ще бъдат използвани от Шийран в бъдеще, докато други може би ще бъдат предложени на други изпълнители\", каза композиторът и продуцент. \"Взаимоотношенията ми обикновено са със звукозапнисните компании - предлагате им песни, сред които да направят своя избор, за който по-късно ви осведомяват\", допълни той, цитиран от \"Дарик\".   ", "date": "2018.11.04", "title": "Ед Шийрън написал 20 песни за 5 дни"}
{"url": "https://www.actualno.com/europe/oshte-10-jertvi-na-loshoto-vreme-v-italija-news_704082.html", "text": "  Нови 10 жертви взе лошото време в Италия, с което те стават вече 27. Този път трагедията се разигра на остров Сицилия. Един човек се издирва, предаде БНР.     Девет от загиналите са от две семейства, събрали се на вечеря във вила в селището Кастелдача недалеч от Палермо. В резултат на проливните дъждове, излезлият от коритото си поток нахлува в къщата. Един човек се е спасил, защото успява да се качи на едно дърво, други двама също, а останалите, сред които и три деца загиват.   В друго селище в провинцията на Палермо също загина човек, чийто автомобил е бил отнесен от друга придошла река. Издирва се лекар, тръгнал на работа с кола от Палермо за Корлеоне.\r\nОсвен в провинцията на Палермо, в тази на Агридженто реките също излязоха от коритата си и се наложи евакуацията на 50 семейства. На много места в района къщите са наводнени, образували са се свлачища, затруднен е автомобилният и железопътният транспорт.  Във връзка апокалиптичната ситуация във Венето президентът на страната Серджо Матарела разговаря с областния управител Лука Зая като заяви, че лично ще следи за възстановяването на региона.   За днес оранжев код е обявен в областите Венето, Фриули, Емилия-Романя, Калабрия, на островите Сардиния и Сицилия.", "date": "2018.11.04", "title": "Още 10 жертви на лошото време в Италия"}
{"url": "https://www.actualno.com/asia/netanjahu-blagodari-na-trymp-za-sankciite-sprjamo-iran-news_704027.html", "text": "  Израелският премиер Бенямин Нетаняху е благодарил на президента на САЩ Доналд Тръмп за въведените от Вашингтон санкции срещу Техеран. За това се съобщава в изявлението, разпространено от канцеларията на премиера.     „Дълги години аз призовавах към пълно възстановяване на санкциите срещу убийствения терористичен режим в Иран, който заплашва целия сват“, отбелязва Нетаняху. „Благодаря на президента Тръмп за историческата крачка“. Премиерът на Израел, също така заявява, че първите последици от санкциите вече се усещат, във връзка с факта, че икономиката на Иран „се намира в състояние на депресия“, предаде БГНЕС.   На 8 май президентът Тръмп обяви решението си за оттегляне от ядреното споразумение с Иран и обеща не само да върне старите, но и да въведе нови санкции по отношение на тази държава. Първата част от американските наказателни мерки бе възобновена на 7 август, тези ограничителни стъпки засегнаха в частност автомобилостроителният сектор на Иран, търговията със злато и редки метали. Следващите санкции ще влязат в сила след 4 ноември.\r\nОсвен това САЩ редовно разширява списъка със санкции спрямо чуждестранни компании, които продължават да си сътрудничат с Иран.  ", "date": "2018.11.04", "title": "Нетаняху благодари на Тръмп за санкциите спрямо Иран"}
{"url": "https://www.actualno.com/curious/sedmichen-horoskop-za-5-11-noemvri-news_704103.html", "text": "        Тази седмица ви обещава весели и слънчеви дни. Дори най-досадните въпроси в работата ще се разрешават с лекота. В понеделник използвайте късмета си, за да предложите своя идея на началниците ви. В сряда не са изключени конфликти с хора от близкото ви обкръжение. В петък направете, така че да си починете максимално. Най-добре направете това в компанията на близки приятели. През почивните дни не си поставяйте никакви задачи за изпълнение по дома. През тази седмица е важно да не се отклонявате от вашите намерения и планираната посока. Ако не се поддадете на мързела ще може да достигнете блестящи резултати в кариерата. Във вторник бъдете внимателни, тъй като събитията няма да са благоприятни. В сряда ще може да успеете за много неща или довършите докрай своите важни проекти, но това ще ви изтощи емоционално. През почивните дни най-добре не планирайте сериозни дела. Помогнете на свои близки, които  имат нужда от помощ в ремонтни дейности.   През тази седмица ще ви се наложи да работите много. Натоварването ще интензивно, но компенсацията ще бъде в това, че всяка ваша дейност ще бъде интересна и приятно предизвикателство за вас. Във вторник ще се убедите, че всичко се получава по-добре от предвиденото. В сряда вече ще може да си отдъхнете, както физически, така и емоционално. Останалата част от седмицата ще бъде значително по-спокойна от предната. През почивните дни са възможни интересни срещи и полезни приятелства, а някои представители на знака ги очакват любовни преживявания.     През тази седмица ще ви се наложи да отделите повече време на своите близки. Има важни въпроси за изясняване. Сега способността ви да слушате и да разбирате другите ще бъдат от съществено значение за качеството на отношенията. Забравяйте, че е важен балансът - колкото получавате, толкова трябва и да дадете. Понякога илюзия, че правим повече от останалите. В сряда е успешен ден за работа с документи и изпращане на важни съобщения. В четвъртък не се претоварвайте силите няма да ви стигнат. В петък не започвайте нищо ново в работата, това може да доведе до конфликти. Почивните дни няма да ви изненадат с нищо неприятно - насладете се на почивката си. През тази седмица се настройте за сериозни и решителни действия в работата. Имайте предвид, че непремереният риск може да доведе до сериозни загуби и провал на всички ваши начинания, колкото и добър да е бил замисълът. Ако сте избрали вярната посока ще имате подкрепата на околните. В сряда очаквайте добри новини, а вечерта ви очаква приятно и романтично запознанство. В края на седмицата хоризонтът ще се разчисти и няма да има и следа от проблемите, които до момента са ви тормози. Все пак не се отпускайте. През тази седмица ви очаква  успешен край на всички планирани срещи и започнати проекти от преди няколко седмици. За успеха ще допринесе вашето красноречие и умение да обясните нещата в детайли. Вече може спокойно да погледнете към бъдещето и да планирате кратка почивка преди празниците. В средата на седмицата е добре да се поинтересувате от действията на конкуренцията. В четвъртък ви очаква голяма среща, не се колебайте да демонстрирате вашите способности и интелект. В края на седмицата прекалената емоционалност и импулсивност може да ви донесат проблеми. Опитайте се да бъдете максимално дипломатични и умерени в разговорите с всички.      През тази седмица успехът ви ще зависи от степента на чистотата на намеренията ви. Колкото повече мислите за себе си, толкова повече ще получите. Качествата, които притежавате не са нещо, от което да се срамувате, така че покажете на какво сте способни. В сряда ви предстои важна среща. Опитайте се да не закъснявате. В четвъртък е възможна изненадваща командировка. Петък е добър ден за уреждането на личните отношения. Седмицата ще е успешна за онези представители на знака, които не спират в търсенето на нова сфера за изява. Всичко ще се получи, ако сте поели верния път. С напредването на дните резултатите от дейността ви ще се увеличават и ще ви радват все повече. Със сигурност няма да ви е лесно, но резултатът си заслужава. В средата на седмицата вече ще имате достатъчно средства, за да не решите всички финансови проблеми, които сте имали до момента. През почивните дни създайте романтична атмосфера в дома.    През тази седмица е добре да бъдете внимателни, както в мислите така и в действията си. Ако не искате всичките ви тайни да излязат на показ бъдете по-умерени и не прибягвайте към алкохола. Във вторник може да имате разногласия с ваш стар приятел или с близък човек от семейството. В края на седмицата избягвайте места с голямо натрупване на хора, както излишните приказки. Сега умереността ще е най-добрият ви приятел. Очаква ви приятна седмица, в която ще имате възможност да съчетаете приятното с полезното. Благодарение на вашето умение да общувате и дипломатичността ви ще създадете безценни връзки в деловата и личната сфера. В сряда особено внимателни бъдете в отношенията с близките в семейството. Хармонията в дома ще е онази важна основа, върху която ще се гради успехът ви занапред. В четвъртък е възможна грешка в деловата кореспонденция. През почивните дни заложете на наспиването и почивката.    Седмицата ще бъде изключително успешна в делово отношение. Затова обаче ще трябва да дадете нещо от себе си, а именно бъдете изключително точни, не закъснявайте за работа, както и за важни срещи. Във всяка една дейност влагайте максимално трудолюбие и внимание. В средата на седмицата може да се разочаровате от близък приятел. Не се разстройвайте прекалено - това са нормални неща от живота. Краят на седмицата е подходящ момент за пътуване. През почивните дни са възможни промени в плановете, но това ще ви се отрази само положително. Седмицата ще успешна за онези от вас, които не се страхуват да поемат отговорност. В работата ще може да свършите чудеса и да се изявите, като постиженията ви ще се помнят дълго. В средата на седмицата ще имате възможност да повишите доходите си и да допринесете положително за вашето материално положение. Във вторник не започвайте нищо ново. До края на работните дни не ви очакват особени предизвикателства. През почивните дни може да бъдете помолени за помощ от страна на роднини. Не им отказвайте. Все пак си оставете време за вашите лични потребности в неделя.", "date": "2018.11.04", "title": "Седмичен хороскоп за 5-11 ноември"}
{"url": "https://www.actualno.com/balkani/shestima-raneni-pri-poboj-mejdu-migranti-v-bosna-news_704028.html", "text": "  В босненския град Велика Кладуша избухна масов бой между нелегални мигранти, съобщиха от вътрешното министерство в Сараево.     При инцидента са ранени най-малко шестима нелегални мигранти, които са били настанени временно в складове на фирма \"Мирал\" в града. \"Днес около 14.00 часа в полицейското управление на Велика Кладуша получихме информация, че в складовете на \"Мирал\", където са настанени мигрантите, се стигнало до масов бой\", каза говорителката на вътрешното министерство Снежана Галич. Веднага на мястото на инцидента са изпратени полицейски екипи. Трима души са леко ранени, а други трима са настанени за лечение в Кантоналната болница. На този етап положението е под контрол, каза още Галич, цитиран от БГНЕС.   ", "date": "2018.11.04", "title": "Шестима ранени при побой между мигранти в Босна"}
{"url": "https://www.actualno.com/society/makedonski-jurnalist-pri-nas-otkrito-se-reklamira-tyrgovijata-s-bylgarsko-grajdanstvo-news_704100.html", "text": "  Македонският журналист Александър Дамовски заяви в предаването „120 минути” по , че търговията с българско гражданство става чрез посредници, които рекламират услугите си открито. Ето какво каза журналистът по повод      „Това от години е добре развит бизнес в Македония. Очевидно и в България. Посредници бяха разни адвокати, хора с някакви канцеларии, които свободно се рекламират в медиите в Македония, че посредничат и гарантират издаването на български паспорти. Това бяха главно офиси, отворени в източна Македония – в Делчево, Берово, Струмица, Щип, вероятно и в Скопие. Буквално свободно се развиваше тази т.нар. „търговия”. Рекламите главно бяха, че се гарантира жителство и накрая документ – паспорт”, заяви Дамовски.   Журналистът посочи, че рекламите са били главно обяви във вестниците и в специализирани сайтове за обяви, където е имало телефони и услугите, които предлагат посредниците.\r\n„При вас са замесени хора от държавната администрация. Тука са замесени – ние ги наричаме „мешетари” – разни бизнес посредници, които просто надушиха добра и лесна печалба и влязоха в тази работа. Очевидно имат и добри връзки с България – с посредници от България или директно с държавните служители, това не го знаем. И просто работата си вървеше без никакъв проблем”, каза Дамовски.  Дамовски посочи, че в Скопие има слухове, че голяма част от македонските политиците и депутатите имат български паспорт, но няма информация дали те са замесени в този бизнес. Той допълни, че многократно е правил репортажи за придобиването на паспорт.   „Просто нямаше никакъв проблем – беше нужно само да се копират македонските документи, акт за раждане, да имате македонски паспорт. Лесно се сдобиваш с адрес в Кюстендил, най-често на местоживеене. И след това идваха тези процедури – разговор с някаква комисия в София или други градове, в които трябваше да се знае част от българската история, трябваше да се знае дори и да се пее българския химн. Понякога тази част от посредничеството се случваше и в българското посолство в Скопие и след това беше въпрос на тарифа. Това с петте хиляди наистина е изненада за мен. Преди 7-8 години цифрата беше много по-малка. Между 1000 и 2000 евро. Може би сега е поскъпнало”, каза Дамовски.\r\n„Албанци са се сдобивали с такива документи. Как да ви кажа – това не е въпрос на някакъв патриотизъм, не е някакъв национален въпрос – това при нас беше и все още е въпрос на бедност, въпрос на икономика. Хората просто бяха принудени спасяват достойнството си, да си търсят работа на големия европейски пазар в Германия, Италия, Швейцария. И тук няма значение, дали някой е македонец, албанец, сърбин, молдовец, украинец, пък се чувства по произход българин. А просто целта беше да си намери работа”, допълни Дамовски.    Журналистът заяви още пред Светослав Иванов, че от македонска страна не е имало официална информация за акцията и разследването в Държавната агенция за българите в чужбина.   „Имаше само изявление от говорителя на правителството на Македония за това, че доколкото има запитване от българска страна за общо разследване, те ще се включат в тези разследващи действия. Няма инициатива от наша страна за разследване на целия този очевидно нелегален бизнес. И това, което е най-важното – думите на вашия министър на правосъдието за смяната на критериите, така че да се прекрати този нелегален канал за издаване на такива документи”, коментира Дамовски.", "date": "2018.11.04", "title": "Македонски журналист: При нас открито се рекламира търговията с българско гражданство"}
{"url": "https://www.actualno.com/europe/sporazumenieto-za-nezavisima-ukrainska-cyrkva-predizvika-gneva-na-moskva-news_704030.html", "text": "  Президентът на Украйна Петро Порошенко и Вселенският патриарх подписаха в Истанбул споразумение, което павира пътя към признаването на независима украинска църква, предизвиквайки нова яростна реакция на Москва.     Вселенският патриарх Вартоломей I, на 11 октомври, се съгласи да признае независимостта на украинската православна църква от Московската патриаршия - ход, който беше приветстван с радост от Киев, но осъден като \"катастрофален\" в Москва. \r\nПо време на посещението си в Истанбул, при което проведе разговори с турския президент Реджеп Тайип Ердоган, Порошенко подписа споразумение, в което се посочват стъпките, необходими за официалното признаване на независимостта на украинската църква и получаването на Томос.   \"От името на украинския народ съм много благодарен на Негово светейшество и на всички йерарси на Вселенската патриаршия за изключително важното и мъдро решение да отвори пътя към Бога за украинския народ и неговата църква\", каза Порошенко, цитиран от БГНЕС.  \"Споразумението, което днес подписахме, постави условията по такъв начин, че подготовката да гарантира, че получаването на Томос ще бъде в абсолютно съответствие с каноничните правила на православната църква\".\r\nПорошенко написа също така в „Туитър“: \"Днес е исторически ден. Ние постигнахме споразумение за сътрудничеството между Украйна и Вселенската патриаршия, което току-що подписахме с Негово светейшество\".\r\nВъпросът за независимостта на украинска църква ще играе ключова роля на президентските избори в Украйна през март 2019 г., превръщайки Томоса в ключов фактор за преизбирането на Порошенко.       Патриаршията се помещава в своя исторически си дом в Истанбул, някогашния Константинопол, столица на Византийската империя преди Османското завоевание през 1453 г.\r\nВартоломей е считан за \"първи сред равни\" между православните патриарси.\r\nМосковската патриаршия, подкрепяна силно от Кремъл, предупреди, че независимостта ще предизвика разрив в световната православна църква.\r\nМитрополит Иларион, който ръководи външните отношения на руската църква, каза, че новото споразумение е едно от взетите напоследък решения от Вартоломей \", които са извън каноничната област и са изключително политически\".   Според руската информационна агенция ТАСС, той обвинява Вартоломей, че \"изпълнява заповед от чужбина с цел да отслаби и да разедини обединената руска църква\".   Украинската църква е разделена на три тела – едно под надзора на Московския патриарх, факт, който правителството на Киев счита за неприемливо, предвид продължаващата война с подкрепяните от Русия бунтовници на изток.\r\nСпорът между Украйна и Русия, датира от 2014 г., когато уличните протести в Киев настояваха за евроинтеграция на страната и доведоха до отстраняването на проруски настроения президент Виктор Янукович.\r\nПо-късно, през същата година, Русия анексира украинския полуостров на Крим и подкрепи сепаратистите в Източна Украйна. Конфликтът, продължава и до днес.", "date": "2018.11.04", "title": "Споразумението за независима украинска църква предизвика гнева на Москва"}
{"url": "https://www.actualno.com/europe/erdogan-turcija-ne-priema-ruskata-aneksija-na-krim-news_704029.html", "text": "  Турция не признава и не приема руската анексия на Крим. Това каза турският президент Реджеп Ердоган след разговора си в Истанбул с президента на Украйна Петро Порошенко. Турция ще продължи да укрепва отношенията си с Украйна, каза още турският държавен глава.     Ердоган прие в двореца \"Мабейн\" в Истанбул президента Порошенко. След двустранните разговори се проведе Седмата среща на Съвета за стратегическо партньорство на високо ниво между Турция и Анкара, предаде БГНЕС.   Днес по-рано Порошенко и патриарх Вартоломей подписаха споразумение за сътрудничество между Киев и Вселенската патриаршия. Церемонията се състоя в резиденцията на патриарха в Истанбул. След нея Порошенко заяви, че денят е исторически и че са налице всички условия за подготовка на Вселенски събор за предоставяне на документа за автокефалност на Украинската църква. Решението за започване на този процес беше взето на заседанието на синода на константинополската патриаршия от 9 до 11 октомври.", "date": "2018.11.04", "title": "Ердоган: Турция не приема руската анексия на Крим"}
{"url": "https://www.actualno.com/europe/novo-predstavitelstvo-na-evropejskija-syuz-v-london-sled-brekzit-news_704031.html", "text": "  Европейският съюз планира да открие след Брекзит свое ново представителство в Лондон, в състава на което ще влизат 29 дипломатически сътрудници, съобщава Би-би-си. Според информацията на медията, тези планове ще се обсъждат в Брюксел през следващата седмица.     Официалното название на Лондонското представителство ще бъде не „посолство“, а „делегация“, и ще бъде съставна част от външнополитическата служба на ЕС. Освен това, едно по-малко представителство на ЕС ще се появи в административния център на Северна Ирландия – Белфаст. В него ще работят само 5 сътрудника, които ще следят хода на практическото изпълнение на разпоредбите от окончателното решение по Брекзит между Великобритания и Евросъюза в Ълстър. Съответно Североирландската мисия на ЕС ще започне да функционира след март 2019 г. само при условие на сключване на сделка между Лондон и Брюксел.   В същото време, европейската комисия, най-вероятно, ще закрие своите сегашни представителства в Шотландия и Уелс. Освен тях, Европейската комисия има главен офис в Лондон, на площада до сградата на британския парламент. Сградата, заемана от органите на изпълнителната власт на ЕС от 2010 г., по-рано е била щаб-квартира на Консервативната партия, а сега се нарича „Европейска къща“, в която работят 27 сътрудници на европейската комисия. Засега остава открит въпросът, дали ЕС ще запази след Брекзит своето представителство в тази сграда, предаде БГНЕС.", "date": "2018.11.04", "title": "Ново представителство на Европейския съюз в Лондон след Брекзит"}
{"url": "https://www.actualno.com/asia/14-dushi-zaginaha-pri-pytno-transporten-incident-v-kitaj-news_704032.html", "text": "  Броят на жертвите на голяма автомобилна катастрофа с участието на 31 коли в близост до град Ланджоу (провинция Гансу, Северозападен Китай) нарасна до 14 души, а други 27 са ранени, съобщава агенция „Синхуа“, цитирана от БГНЕС.     Инцидентът е станал вечерта, когато камион, движещ се по магистралата Ланджу-Хайко (провинция Хайнан, Южен Китай), е изгубил контрол и се е врязал в превозните средства, чакащи в колоната пред пункта за плащане на таксата.   Според агенцията, на мястото на инцидента се намират органите на реда, бърза помощ и пожарникарите. Води се разследване за изясняване на причините за инцидента.", "date": "2018.11.04", "title": "14 души загинаха при пътно-транспортен инцидент в Китай"}
{"url": "https://www.actualno.com/dobrich/doktoryt-pisatel-ili-koj-stoi-zad-naj-golemijat-socialen-proekt-v-bylgarija-news_704045.html", "text": "  Всеки, който познава , е наясно с активната му гражданска позиция и желанието му да направи света по-добър. Акушерът-гинеколог, практикуващ в Добрич, е автор на . Подготвя издаването на още няколко. Започнал е с роман - \"Метаморфоза\". Следва трилогията за Делиормана - \"Дервишки караконджул\", \"Събирачът на болка\" и \"Шейтаните от тавана на гара Хитрино\". \"Паралелен свят\" е сборник с разкази на съвременна терапия, в \"Изпращачът на души\" е събрал разкази от ежедневието на лекарите, а \"Възкресение\" е сборник от сатирични разкази.     \"Още от малък знаех, че ще пиша книги\", казва докторът. И това не е само защото много обичал да чете. Учителката му по български език със сигурност е забелязала неговата дарба, защото непрекъснато изпращала до различни вестници и списания творби на невръстния тогава Хасан. \"Някои бяха публикувани, други – не\", спомня си той. Връща се към писането, когато вече е на около 50 години. Тогава почувствал . По това време дъщеря му е завършила образованието си и е поела своя път, а той усетил, че е \"малко непотребен\".  И за да запълни тази \"празнина\", започнал с романа \"Метаморфоза\". Няма намерение да изоставя основната си професия – медицината. Още повече, че сам разполага с времето си, тъй като има свой кабинет, а не се съобразява с график на болнично отделение. А и знае, че само с писане е трудно да се живее в България.\r\nЗапочнал романа малко неуверено, но вече е наясно, че \". Забелязал е, че много хора имат желание да пишат, но не вярват в себе си.\r\nИ като Йовковия Сали Яшар, д-р Ефраимов сякаш е обладан да стори себап. Вероятно това го е тласнало към уникалния проект \" \". Ръководи го заедно с Мария Методиева – тя се занимава със социалната дейност и проектите, а докторът се е натоварил с работата по оранжерията, подравняването на терена и други \"технически дейности\". \"Чудната градина\" е социално предприятие в рамките на фондация \"Свети Николай Чудотворец\". . За да финансира идеята на фондацията, докторът-писател инициирал спектакъл с благотворителна цел по \"Джанки в Манхатън\" с участието на актьора от местния театър Красимир Демиров. Събрани били малко над 600 лв.  Общината им предоставя парцел в Добрич за . Оказало се обаче, че парцелът е бил превърнат от местните хора в бунище. Наложило се да бъдат изхвърлени тонове боклуци и пръст, за да се превърне мястото наистина в градина. Сега вече д-р Ефраимов търси чернозем, за да застеле терена. Но се оказва, че не може да намери чернозем в Добруджа! А и се изискват големи средства – за багер, който да товари пръстта, камиони, които да я превозят. Нужни са , за да се покрият 4 дка с около 50 см. Но големият проблем е, че няма откъде да бъде изкопана пръстта. Следят се изкопи на големи сгради, но пръстта не трябва да е с камъни, да не е глинеста… И в момента сякаш е \"мисия невъзможна\", тревожи се докторът. Но е оптимист, че ще се справи. Парцелът е заграден, но една вечер вандали съборили 28 от коловете. Наскоро отново опитали да откраднат част от оградната мрежа.    В защитените жилища са настанени , а заедно с дневния център към тях достигат стотина. От фондацията считат, че тези младежи имат нужда от нещо повече от оцветяване на играчки, необходимо е да са ангажирани с дейности, които да им помогнат да усвоят елементарни житейски умения. При срещата си с тях докторът установил, че тези млади хора не знаят как се държат инструменти, . Никой досега не им е обяснил такива елементарни неща от бита. Когато от фондацията започнали работа с тях, се разбрало, че желанието на младежите е някой да се държи достойно с тях. Защото те не се нуждаят от храна или дрехи, а от човешко отношение и социални контакти. \" \", казва д-р Ефраимов. Защото . А това ги е направило мързеливци. Те сами са в състояние да се грижат за прехраната си, което е и идеята на фондацията. Не е необходимо държавата да гледа на тях като на храненици, а по-скоро да им бъдат осигурени условия, за да могат да работят и да си изкарват хляба. Плановете на д-р Ефраимов са в градината да бъдат отглеждани зеленчуци, да се засадят овощни дървета. И от идеята да се изгради само една малка оранжерия, в която да са ангажирани млади хора с такива проблеми, проектът се превърнал в национален. .\r\n\"Ние не ползваме и един лев от държавата за нашата дейност\", споделя той. . Веднъж в годината се прави благотворителен бал, а парите се влагат във фондацията. Разчита се основно на участие в национални проекти от неправителствения сектор. Няколко такива проекта са спечелени тази година от \"Свети Николай Чудотворец\", а бизнес планът на фондацията в сферата на социалната дейност е отличен от УниКредит банк.\r\nНе се осъществило намерението оранжерията да е готова още миналата година. Но затрудненията не отказали никого – на покрива на защитените жилища миналата година са отгледани Лошите атмосферни условия унищожили близо 1800 от тях, но другите са продадени на фермерския пазар в Добрич, а голяма част са изпращани с куриер до хора от цялата страна. И то не защото в тези градове няма такива цвета, а просто защото хората, купувайки цветята, искат да помогнат на тези младежи и да ги насърчат за труда им. Така от цветята на покрива са спечелени около 3 000 лева. Купили си подвижно магазинче – 25 кв. метра.     В момента десетина от младежите получават възнаграждение за труда, който полагат. Назначени са хора по друг проект, който е стажантска програма за обучение. В градината вече има ток, вода, а в четвъртък беше монтирана оранжерията, която е . Плановете са през пролетта да бъде монтирана още една такава оранжерия, а крайната цел за следващите няколко години е броят им да достигне пет с обща покрита площ около декар. \" – около тази идея са обединени съмишлениците на \"Чудната градина\". Възприели са тактиката да предлагат стока, която хората да купуват и така да помагат на нуждаещите се младежи, с които фондацията работи. Освен това кандидатстват по различни проекти за финансиране. Нужни са средства за сондаж, за който трябват около 10 000 лева, тъй като водата е на дълбочина . Плановете са и за покупка на малко тракторче с фреза за обработване на земята, както и челен товарач, с чиято помощ да се пренасят тежестите. Освен на фермерския пазар, разсадът ще се продава и в собствено магазинче. Маса и на кооперативния пазар е обещана от кмета на Добрич. Момичета, включени в проекта, ще предлагат стоката. Проблемът е, че те не могат да работят с пари, затова ще се разчита на доброволци, които да им помагат. Тези доброволци могат да са ученици от местните училища или граждани, разполагащи със свободно време и желание. На част от терена се предвижда да бъде изграден градински център, където да се продава продукция на други оранжерии и разсадници, за да се осигурят допълнителни приходи за дейността на фондацията.\r\nСега основно се произвежда разсад за цветя. Тази година ще са . През есента и зимата в оранжерията ще се отглеждат зелен лук и салати, за да се оползотвори капацитетът на съоръжението. През лятото ще се заложи на различни подправки, които да бъдат реализирани в търговската мрежа на Добрич или на зеленчуковата борса във Варна, ще се предлагат и на ресторанти по Черноморието. Вече са засети босилек и магданоз.   С работата си в \"Чудната градина\" младежите се промениха много, са наблюденията на д-р Ефраимов. Те с нетърпение чакат да започнат работата и вече казват: Това е нашата градина, нашето магазинче, нашата оранжерия. Удовлетворени са и се увеличава тяхната увереност, че те също могат да постигнат нещо. Изключително съвестно работят. Ако фондацията спечели проект на социалното министерство за хора с интелектуални затруднения, ще бъдат назначени още около . Броят е по-голям, тъй като тези млади хора са с по-ниска трудоспособност и на практика трима-четирима от тях извършват дейност колкото един здрав човек на тяхната възраст. Затова те ще работят по 4-5 часа, а някои и по два часа. Това ще е съобразено със заболяванията им.\r\nПризивът на д-р Ефраимов: \"Гражданите на Добрич да не ни събарят оградите, да се отнасят с уважение към труда на тези младежи, да обяснят на децата си, че това е благотворителен проект. След първия вандалски акт работихме цял ден, за да възстановим това, което бяха направили един или няколко вандали\".", "date": "2018.11.04", "title": "Докторът-писател или кой стои зад най-големият социален проект в България"}
{"url": "https://www.actualno.com/business/bojko-borisov-sprja-zakonovi-promeni-za-grajdanska-otgovornost-news_704043.html", "text": "  Премиерът Бойко Борисов даде директно нареждане на парламентарната група на ГЕРБ да не гласува внесените промени в Кодекса за застраховането, докато не бъдат подложени на широк обществен дебат.     Промените бяха внесени от народния представител Менда Стоянова и касаят реда и условията за определяне на имуществените и неимуществените обезщетения при застраховка \"Гражданска отговорност\".   Съгласно готвените изменения, по предложение на Стоянова трябваше да бъде въведен таван на обезщетение за починалите при катастрофа - 20 000 лева. Този таван трябваше да урегулира поскъпването на \"Гражданска отговорност\", защото тълкувателно съдебно решение на Върховния касационен съд (ВКС) разшири кръга от хора, които могат да претендират за обезщетение. Затова от застрахователния сектор предупредиха, че ще има голямо поскъпване - защото трябвало да се намерят най-малко 800 млн. лева, за да се покрият и такива искове.\r\nСтоянова, която е председател на бюджетната комисия в парламента и депутат от ГЕРБ, предлага различни стъпки. В проектозакона 20 000 трябва да се платят на съпруг, съпруга, на човек, живеещ на семейни начала, на дете и на родител на починал при катастрофа. Братът и сестрата на загиналия може да получат 15 000 лева, а 5000 лева обезщетение по изключение ще се дава на други лица, които са създали емоционални отношения с починалия - това е записано в предлаганите промени в Кодекса за застраховане.  Ключът при тези предложения обаче е, че .   В средата на август тази година свои изчисления за приходите, предявените и изплатените обезщетения от застрахователи и според по-песимистичния сценарий през тази година загубите може да надхвърлят 60 млн. лв. при леките автомобили. Затова КФН препоръча по-скъпи полици. Отделно те поскъпват и заради вноските по \"Зелена карта\" - за изплащане на обезщетения от български застрахователи при катастрофи на чужденци, застраховани в България.", "date": "2018.11.04", "title": "Бойко Борисов спря законови промени за \"Гражданска отговорност\""}
{"url": "https://www.actualno.com/society/pulmolog-nargileto-vredi-kolkoto-cigarite-news_704033.html", "text": "  Пушеното на наргиле вреди на здравето, но обемът дим е в пъти повече. Това каза за  „Фокус“, д-р София Ангелова, пулмолог. Тя уточни, че при наргилето също се извършва процесът пушене. „При него има въглени, върху които гори ароматен тютюн. Мит е, че ароматният тютюн е безвреден. В изследване в лаборатория се доказа, че при горенето на ароматен тютюн се отделят освен всички останали токсични вещества, и фталати“, каза още д-р София Ангелова.     Тя допълни, че фталатите са изключително вредни за дихателната система. „Различните видове феноли, които са вътре в тютюневия дим, парализират ресничките на дихателното дърво, които предпазват белия дроб. Друг мит е, че се получава филтриране на токсичните вещества от водата“, съобщи специалистът. По думите ѝ пушенето на два часа наргиле се равнява на сто цигари.   „Мястото, където се пуши наргиле, е силно задимено и по този начин се поемат и пасивно токсичните вещества от вторичния дим. За съжаление, много млади хора се увличат по него, като считат, че то е безвредно“, уточни пулмологът. Тя добави, че често, когато се пуши за първи път наргиле, се завива свят, а някои хора дори припадат.\r\n„Причината е, че въглеродният монооксид се свързва с хемоглобина и блокира преноса на кислород до мозъка. За този кратък период от време до мозъка не достига кислород и се получават тези симптоми. Искам да отправя моето послание към младите хора, че наргилетата вредят много на белия дроб и ако човек е чувствителен, което не може да се предвиди, се рискува да се разболее в един етап от живота си от хронично белодробно заболяване“, заяви специалистът по белодробни болести.  ", "date": "2018.11.04", "title": "Пулмолог - наргилето вреди колкото цигарите"}
{"url": "https://www.actualno.com/society/iskat-ostavkata-na-simeonov-i-v-plovdvv-news_704047.html", "text": "  Макар и малоброен, протестът с искане на оставката на вицепремиера Валери Симеонов, продължи и в Пловдив, предаде БГНЕС.     Всеки ден между 18 и 19 часа участниците, сред които е и Виктория - дете с ДЦП, едно от онези, които Симеонов нарече \" уж болни\", са на Главната.   Минувачи спират и разговарят, мнозина споделят и своето отношение, настояват да се направи и подписка. \" Не става дума за обида и не приемаме извинението, то и без това бе определено като неискрено от самия Симеонов, искаме оставка\", казват протестиращите.", "date": "2018.11.04", "title": "Искат оставката на Симеонов и в Пловдвв"}
{"url": "https://www.actualno.com/chronicles/v-bylgarija-e-uchreden-vyrhoven-administrativen-syd-news_704017.html", "text": "  Върховният административен съд (ВАС) е държавна институция в България, която осъществява върховен съдебен надзор в държавата по прилагане на законите в административното правораздаване.     ВАС разглежда жалби и протести и срещу актове на Министерския съвет, ръководители на други ведомства, непосредствено подчинени на Министерския съвет, актове на Висшия съдебен съвет, актове на Българската народна банка, актове на областните управители, както и други актове, посочени в закона.   Председателят на Върховния административен съд се назначава от президента на Република България за срок от 7 години по предложение на Висшия съдебен съвет. Той осъществява функциите, свързани с организационното ръководство на работа на съда и го представлява пред държавните институции; свиква и ръководи заседанията на общото събрание на съдиите на пленума; прави предложение за издаване на тълкувателни решения; предлага на пленум разпределението на съдиите по колегии; назначава и освобождава служителите в съда.\r\nВърховният административен съд разглежда делата като касационна институция в тричленен състав, свързани с жалби и протести срещу незаконосъобразни ненормативни актове на министри, ръководители на други ведомства, подчинени на Министерския съвет, на областни управители и др.  Върховният административен съд разглежда и делата, свързани с жалби и протести срещу незаконосъобразни нормативни актове на Министерския съвет, на министрите и ръководителите на ведомства, подчинени на правителството, от петчленен състав. От петчленния състав се разглеждат и жалбите срещу решенията на тричленния състав на Върховния административен съд. Решенията на петчленния състав не подлежат на обжалване.   ", "date": "2018.11.04", "title": "В България е учреден Върховен административен съд"}
{"url": "https://www.actualno.com/politics/karajancheva-borisov-chuva-trevogite-na-bylgarite-news_704055.html", "text": "  В никакъв случай това не е намеса или скъсване на връзката между нас и правителството. Това каза председателят на Народното събрание Цвета Караянчева в предаването „Неделя 150“ по БНР във връзка с парламентарната група на партията да не гласува внесените промени в Кодекса за застраховането, докато не бъдат подложени на широк обществен дебат.     „Това е чуване на всяка една тревога и реакция на българските граждани, за да не се получи нещо, което не би допаднало като политика на българските граждани. Защото работата на правителството и на нас като парламент е да работим в полза на българските граждани и аз също съм за такъв дебат по всяка една тема“, коментира Караянчева, предаде \"Фокус\".   Тя посочи, че има планирано обществено осъждане в самото заседание на бюджетна комисия в четвъртък и там ще стане ясно точно за какво иде реч в тези промени. „Като председател на партията г-н Борисов има право да изказва да изказва мнение и като партиен лидер, още повече, че той е министър-председател и отговаря за политиките в страната“ добави председателет на Народното събрание.", "date": "2018.11.04", "title": "Караянчева: Борисов чува тревогите на българите"}
{"url": "https://www.actualno.com/celebrate/sveti-sveshtenomychenici-nikandyr-news_704015.html", "text": "  Светите Никандър и Ермей били просветени със светлината на Христовото учение и поставени за свещенослужители от светия апостол Тит.     Те обърнали много елини от езическото заблуждение към Христа. За това били хванати и доведени на разпит при комита Ливаний. Когато той след дълги старания да ги отвърне от Христа не могъл да постигне нищо, заповядал да ги завържат за буйни коне и да ги гонят, за да влачат Христовите раби. Влачени дълго време, те обагрили земята с кръвта си. Телата им, удряйки се в камъни и пънове по земята, се покривали с рани и по човешкия закон те трябвало да умрат, ако Сам Господ не ги укрепявал по време на мъченията.   След това едва живи ги хвърлили в тъмница и ги мъчели с глад и жажда; но Господ ги хранел с небесен хляб и изцелявал раните им. След известно време те отново били доведени на разпит и когато отказали да се подчинят на мъчителя, били окачени на дърво, стъргани с желязо и изгаряни със свещи. После били хвърлени в нажежена пещ, но останали невредими, защото Ангел Господен слязъл при тях, охладил пещта и ги запазил невредими от огъня.\r\nНакрая мъчителят заповядал да забият железни гвоздеи в главата, сърцето и корема им, след което изкопали яма за тях и още дишащи ги хвърлили в нея и я засипали с пръст. Приели такава жестока и тежка смърт, светите Никандър и Ермей достигнали вечния радостен живот с Господа, на Когото слава во веки. Амин.   © Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски.    ", "date": "2018.11.04", "title": "Свети свещеномъченици Никандър"}
{"url": "https://www.actualno.com/crime/kradci-ograbiha-55-000-lv-ot-pensioner-news_704048.html", "text": "  Крадци разбили каса и обрали 65-годишен мъж в град Цар Калоян. За времето от 16 октомври до 3 ноември през отворени врата и прозорец извършителите са проникнали в дома на И.И., с електрически инструмент изрязали заключващото устройство на метална каса, след което задигнали 21 000 евро, 12 000 лв и законно притежавана двуцевна ловна пушка, 12-и калибър. Нанесената щета е за близо 55 000 лв. Това съобщиха от ОДМВР-Разград.     Собственикът на имота сигнализирал за случилото се в 12.00 часа на 3 ноември. По случая е образувано досъдебно производство по чл. 195, ал. 2 във връзка с ал. 1, т. 4 и т. 10 от НК.   ", "date": "2018.11.04", "title": "Крадци ограбиха 55 000 лв. от пенсионер"}
{"url": "https://www.actualno.com/society/prognoza-za-vremeto-4-noemvri-nedelja-news_704016.html", "text": "  През изминалото денонощие над Източна България и в много райони в равнинната част от страната имаше значителна ниска облачност и намалена видимост. Около и следобед облачността ще се разкъсва, видимостта ще се подобрява. Ще духа слаб вятър от изток-североизток. Температурите ще се понижат още малко и минималните ще са предимно между 6° и 11°, максималните - между 16° и 21°. Това съобщи за Агенция \"Фокус\" дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН).     Над Черноморието ще има значителна ниска облачност и намалена видимост. Ще духа слаб до умерен вятър от изток-североизток. Максималните температури ще са 16-17°, близки до температурата на морската вода. Вълнението на морето ще е 3 бала.   Над планините ще преобладава слънчево време. Сутринта на места в ниските части ще е мъгливо, но след обяд видимостта там ще се подобрява. Ще духа слаб до умерен вятър от изток-югоизток. Максимална температура на височина 1200 метра – около 18°, на 2000 метра – около 12°.\r\nПрез следващите дни над Източна България ще преобладава облачно време. Значителна ниска облачност и намалена видимост ще има сутрин и в много райони в равнинната част от страната, но около и след обяд облачността ще се разкъсва, видимостта ще се подобрява. Ще духа слаб вятър от изток-югоизток и температурите ще продължат постепенно да се понижават. Във вторник вятърът в Източна България временно ще стане от изток-североизток и ще е умерен. На места ще превали слаб дъжд.  Атмосферното налягане е по-високо от средното за ноември и ще остане без съществена промяна.", "date": "2018.11.04", "title": "Прогноза за времето - 4 ноември (неделя)"}
{"url": "https://www.actualno.com/europe/britanec-specheli-nad-70-miliona-paunda-ot-lotarija-news_704053.html", "text": "  Печелившият билет в лотарията „Евромилиони”, чийто джакпот преди тегленето в петък достигна 76,3 милиона паунда, е закупен във Великобритания, съобщава в. „Метро”. Късметлията, познал седемте числа, ще стане по-богат дори от звездата от филмите за Джейсм Бонд Даниел Крейг, чието състояние се оценява на 74 милиона паунда.     Това е най-големият джакпот в лотарията „Евромилиони” от юли насам. Тогава двойка от Абърдийн – Фред и Лесли Хигинс, си тръгна с печалба от почти 58 милиона паунда.   Най-големият късметлия за тази година обаче, пожелал да запази анонимност, си тръгна с печалба от 121 милиона паунда през април. През февруари пък друг късметлия, отново пожелал да остане анонимен, осребри билет с печалба от 77 милиона паунда.\r\nРекордът за най-голяма печалба от лотарията във Великобритания обаче се държи от Колин и Крис Веир от Ларгс в Северен Аършър, които спечелиха 161 милиона паунда през 2011 година.  ", "date": "2018.11.04", "title": "Британец спечели над 70 милиона паунда от лотария"}
{"url": "https://www.actualno.com/society/bylgari-v-london-izlizat-v-podkrepa-na-majkite-na-deca-s-uvrejdanija-news_703134.html", "text": "  Българи, живеещи в Лондон, излизат в подкрепа на протестиращите майки на деца с увреждания. е планирана за 12:00 часа лондонско време (14:00 българско) за днес, 4 ноември, в \"Хайд парк\".     Майките в британската столица ще носят черни тениски в знак на съпричастност към протестната инициатива \"Системата ни убива\".   \"Присъединете се към нас, за да покажем на тези майки героини, че не са сами в битката за достоен живот и правото на съществуване при нормални, човешки условия на техните деца\", пишат организаторите на акцията в Лондон.\r\nПрипомняме, че междувременно у нас продължават протестите с искане за оставка на вицепремиера Валери Симеонов. Въпреки че той поднесе извиненията си към майките на деца с увреждания, те не му вярват и настояват заместник-министър председателят да напусне поста си в правителството.  ", "date": "2018.11.04", "title": "Българи в Лондон излизат в подкрепа на майките на деца с увреждания"}
{"url": "https://www.actualno.com/society/bivsh-ministyr-razsledvaneto-v-dabch-celi-politicheski-figuri-da-bydat-dyrjani-v-zavisimost-news_704054.html", "text": "  \"Първата проверка от Върховна административна прокуратура за търговия с документи за българско гражданство беше факт през 2014 г., когато отидох в Министерството на правосъдието. След това направих всичко възможно да информираме и главния прокурор, и вицепремиера, в чийто ресор попадаше ДАБЧ, и Инспектората на МС. В крайна сметка нито един от тези сигнали не доведе до нещо съществено, защото схемата очевидно е продължила.\" Това каза пред БНР Петко Петков, бивш заместник-министър на правосъдието, в чиито ресор е попадала грижата за българските граждани и българското гражданство в две правителства - служебното на Георги Близнашки и Борисов-2.     Според него през онзи период не е имало политическа воля разследването да бъде доведено до край. Проверката от 2014-а година е показвала, че хора са придобивали удостоверения за български произход без да имат такъв, обясни той и даде пример с арабски жител.   „По идея на закона, това удостоверение е достатъчно, за да получиш българско гражданство. Факт е обаче, че много удостовереня, към онзи момент а вероятно и след това, са издавани не въз основа на писмени доказателства, каквито и да са, а единствено, да речем, въз основа на нотариално заверена декларация: „Аз съм от български произход“, което означава, че така се отваря вратата за много лица, които нямат право да получат българско гражданство по облекчен ред, да го направят.“.\r\nПетков обясни, че няма доказателства, но според него вероятният извод е, че „корупцията остава единственото възможно обяснение“. Акцията в ДАБЧ сега се провежда в непосредствено преди поредния европейски мониторингов доклад, който чакаме на 13-ти ноември, но и съвпада със събития на политическата сцена, изтъкна той:  „Можем да открием съвсем други подбуди от тези да се разкрие една корупционна схема. Ситуацията в управляващата коалиция, поне на мен като гражданин, ми изглежда такава, че трябва да се осигури балансьор между господата Волен Сидеров и Валери Симеонов и господин Каракачанов, който е част от Обединените патриоти, е най-възможния балансьор, а всички погледи в момента заради това разследване са насочени към него. Напълно е възможно чрез това разследване да не се търси разкриване на обективната истина, а да бъдат държани политическите фигури в някаква форма на зависимост“.   ", "date": "2018.11.04", "title": "Бивш министър: Разследването в ДАБЧ цели политически фигури да бъдат държани в зависимост"}
{"url": "https://www.actualno.com/europe/lichnite-danni-na-hiljadi-bogati-rusnaci-iztekoha-v-internet-news_704034.html", "text": "  Имената, адресите и мобилните номера на хиляди богати московчани, които са абонати на местен интернет провайдер са били публикувани онлайн в резултат на изтичане на данни от провайдера - компанията \"Акадо Телеком\" - мощна телекомуникационна мрежа, която е собственост на руския олигарх милиардер Виктор Векселберг, предаде Ройтерс. Той заяви, че е започнало разследване на инцидента.     Руските власти следят внимателно подобни инциденти след предишни изтичания, които доведоха до публикуването на информация за агенти на военното разузнаване, обвинени в съпричастност към атаката с нервнопаралитично вещество срещу бившия руски шпионин Сергей Скрипал във Великобритания през март т.г.   След новото изтичане Ройтерс е видял неколкостотин досиета с лични данни, появили се в международна база данни. Сред тях били мобилните телефони и адреси на високопоставен руски правителствен служител, на широко известен кинорежисьор и на роднина на крупен руски бизнесмен.\r\nВсички тези данни били качени на сайта RIPE NCC - благотворително регионално интернет сдружение-регистър, съдържащ база данни за Европа, Близкия Изток и части от Централна Азия.  Това е съобщил експертът по информационни технологии Владислав Здолников - основател на частна виртуална сървис система (VPN) за сигурна онлайн връзка - TgVPN, предлагаща VPN услуги на ползвателите на приложението за размяна на съобщения Telegram, цитират \"Ротерс\" от Дарик.   RIPE NCC поддържа публична база данни чрез списък, показващ IP адреси и интернет операторите, които ги обслужват.\r\nКомпанията \"Акадо телеком\" също е член на този регистър и веднага обяви, че започва вътрешно разследване за изтичането на личните данни на нейните клиенти, но не каза дали самата компания е предоставила тези данни на регистъра.    Според Здолников \"Акадо телеком\" оперира три подмрежи с общо 24 500 IP адреса на индивидуални ползватели, повечето от които живеят в луксозните райони на руската столица.   ", "date": "2018.11.04", "title": "Личните данни на хиляди богати руснаци изтекоха в интернет"}
{"url": "https://www.actualno.com/society/mladen-marinov-250-slujiteli-shte-trjabva-da-napusnat-mvr-news_704063.html", "text": "  250 служители ще бъдат засегнати, ако бъдат приети преходните и заключителни разпоредби в Закона за бюджета. С тези разпоредби се правят изменения в Закона за държавния служител и това би засегнало работещите пенсионери в системата, които ще трябва да бъдат съкратени.     Това заяви министърът на вътрешните работи Младен Маринов пред БНР. Той бе категоричен обаче, че слуховете за съкращения на 5000 и повече служители в министерството не са верни.   „Тези слухове целят да създадат напрежение в системата. Едно такова напрежение ще е много лошо за функционирането на системата“, смята той.\r\nМинистърът уточни, че тези 250 души, които евентуално ще бъдат засегнати, са на административни длъжности, които подпомагат административната дейност на министерството. Всяко едно по-сериозно оттегляне на служители от структурата ще доведе до известни затруднения, каза той.  По-големият бюджет за следващата година ще осигури развиване на политиките на министерството, каза още Маринов и добави: „Една от основните политики е човешкият ресурс. Полицаите наистина заслужават да взимат по-големи заплати. Те непрекъснато са изложени на риск, на нападения и съпротива. Тези пари няма да са дадени напразно. Заплатата и възнаграждението е едно от основните неща, които мотивират служителите. Увеличението ще е в рамките на тези 10% /бел. ред. предвидени за заплатите в бюджетната сфера/. Въпросът е как ще бъде направено увеличението. Някои от синдикатите предлагат да се помисли как да бъде диференцирано възнаграждението, така че хората да имат мотивация да израстват кариерно и да заемат длъжности, които към момента не са толкова привлекателни. Това са вътрешно организационни неща. Като цяло са предвидени 10% увеличение на заплатите“, цитират БНР от БГНЕС.   ", "date": "2018.11.04", "title": "Младен Маринов: 250 служители ще трябва да напуснат МВР"}
{"url": "https://www.actualno.com/politics/mareshki-predupredih-borisov-che-patriotite-shte-mu-zabijat-noj-v-gyrba-news_704064.html", "text": "   . Това каза лидерът на партия „Воля“ и зам.-председател на Народното събрание Веселин Марешки в предаването „Неделя 150“ по БНР.     „Учудваме се защо БСП и ДПС пазят Каракачанов, а са се фокусирали само върху Симеонов, след като се видя, че те са едно и също. Надявам се и БСП също да узреят за това, което българският народ вече им подсказва, че няма как някой да подкрепя Валери Симеонов в битката му срещу майките на деца с увреждания и да не носи същата отговорност. Ние твърдо искаме тези оставки. \", коментира Марешки.   Ако конструкцията е програмата, ние не казваме да се срути конструкцията, подчерта Марешки и добави, че ВМРО и НФСБ си остават в коалицията, а трябва да се сменят само двамата вицепремиери. „Надявам се, че в тези партии има по-нормални и достойни хора от тях двамата. Ако пък в партиите им няма по-достойни и нормални хора от тях, нека извън партиите да намерят и да предоставят две кандидатури, които да заемат техните места и конструкцията си остава желязна и си продължават 4-годишния мандат по програмата, която е основа на правителството.  Сега целият народ трябва да търпи тези извращения и гаврата с най-светите неща. Ако концепцията на ВМРО е да си „оправим приятелите в този мандат“, ние няма защо да търпим това нещо. Ако имената Каракачанов и Симеонов гарантират съществуването на правителството, това е супер жалко за държавата и премиера“, заяви лидерът на „Воля“.\r\nВеселин Марешки подчерта, че е предупредил Борисов, че ще получи „нож в гърба“. „Предупредил съм го, че единият ще му забие нож в гърба, както преди това го направи на Бареков, както сега потопява Волен Сидеров и Валери Симеонов. Сега ще потопи и Борисов и след това ще си намери друг. Той и в момента Каракачанов преговаря с БСП и ДПС за следващата конструкция. Борисов няма никаква полза да продължава в тази ситуация, защото те ще го потопят и изхвърлят“, посочи той.   Според Марешки, ако няма с кого да се заменят двамата вицепремиери, е по-добре Борисов да излезе в малцинство с чиста програма, тъй като има здраво мислещи хора в парламента, които биха застанали зад такава програма, включително хора от БСП и ДПС. По думите му единствената алтернатива е партия „Воля“. Марешки изтъкна, че за парламентарната група на „Воля“ няма нито един сигнал или съмнение за участие в каквато и да е корупционна или друга схема.    Лидерът на „Воля“ смята, че бюджетът за следващата година е най-добрият от много години насам. Който не го подкрепи, ще си направи политическо харакири, категоричен е той.\r\nМарешки изказа мнение още, че протестите срещу високите цени на горивата са инспирирани от самия картел или от хора, които имат интерес да се отпуши напрежението.", "date": "2018.11.04", "title": "Марешки: Предупредих Борисов, че патриотите ще му забият нож в гърба"}
{"url": "https://www.actualno.com/europe/chetirima-shvedski-voenni-postradaha-pri-uchenie-na-nato-news_704067.html", "text": "  Четирима шведски военнослужещи са пострадали в хода на ученията на НАТО в Норвежко море „Единен тризъбец”, съобщава РИА Новости, цитирани от БГНЕС. Военните са получили травми след сблъсъка между танк и военен автомобил, в който пътували.     Пострадалите са настанени в болница. Двама са освободени след извършеният им преглед, а другите двама – остават за наблюдение като предпазна мярка.   ", "date": "2018.11.04", "title": "Четирима шведски военни пострадаха при учение на НАТО"}
{"url": "https://www.actualno.com/crime/povdignaha-obvinenie-na-shofiora-blysnal-dve-jeni-na-trotoar-v-karnobat-news_704066.html", "text": "  Прокуратурата повдигна обвинение на 18-годишния Алекс Димов, който в събота се качи с колата си върху тротоар в Карнобат и причини смъртта на две жени, съобщи Нова телевизия.     Трагедията стана около 08:00 часа сутринта, когато жените отивали към гробищния парк в града заради Архангелова задушница. Обвинението срещу шофьора е за шофиране с несъобразена скорост и причиняване на смърт по непредпазливост на двама души.   Наказанието, което предвижда законът, е затвор от 3 до 15 години. Момчето, което имало книжка едва от месец, остава в ареста за 72 часа. Пробите за алкохол и наркотици, които бяха взети веднага след катастрофата, са отрицателни.", "date": "2018.11.04", "title": "Повдигнаха обвинение на шофьора, блъснал две жени на тротоар в Карнобат"}
{"url": "https://www.actualno.com/society/stotici-se-sboguvaha-s-ubitite-v-nadejda-majka-i-dyshterja-news_704099.html", "text": "  Стотици изпратиха в последния им път 23-годишната Дарина Министерска и едногодишната ѝ дъщеря.     Младата жена и детето бяха убити от бившия приятел на Дарина и баща на момиченцето – Викторио Александров преди седмица в столицата.   Близки, познати и приятели се събраха да отдадат последна почит на младата жена и невръстното дете в църквата „Св. Николай Чудотворец” в столичния квартал „Надежда”, предаде бТВ.\r\nДарина Министерска беше застреляна в жилището ѝ миналия понеделник. След убийството Викторио Александов отвлича едногодишната им дъщеря и няколко часа по-късно убива и нея край Долни Богров.  Охранителят е обвинен за двойно убийство и за принуда на таксиметров шофьор, когото отвлякъл с оръжие. Оказа се, че след мрачната среща с непознатия, насочил пистолет към главата му, в таксито.   ", "date": "2018.11.04", "title": "Стотици се сбогуваха с убитите в \"Надежда\" майка и дъщеря"}
{"url": "https://www.actualno.com/society/protestite-sreshtu-gorivata-v-cjalata-strana-blokirat-pytja-za-gyrcija-news_704065.html", "text": "  Протестите срещу скъпите горива постепенно обхващат цялата страна и след събота, когато , продължават и днес.     В Благоевград недоволните планират да блокират пътя за Гърция. Малко след 12 часа над 100 автомобила вече бяха на пътя а пътя за южната ни съседка. Те се събраха пред Югозападния университет \"Неофит Рилски\". \r\n„Има лостове в държавната администрация, с които може да се повлияе на цените\", посочи един от организаторите на протест в Благоевград пред бТВ.\r\nВ Ямбол в знак на протест, колона от автомобили премина през целия град. Там се събраха стотици хора. В шествието се включиха таксиметрови шофьори и граждани със семействата си. Те поискаха държавата да се намеси в регулиране пазара на горивата като дадоха примери за драстична разлика в цените на различните бензиностанции. Организаторите се заканиха да продължат с протеста, като подкрепят и други градове в страната.  „Като цяло всичко е монопол. И оттам вече той спекулира с високите цени на горивата, той ги определя. Със сигурност искаме цените да паднат, да”, обясни още Александър Дечев – организатор на протеста в града.\r\n„Отразява се и на бизнеса ми, защото е свързан с транспорт, който като вдигнат цената, аз трябва да вдигна услугата. Пак рефлектира върху хората, които са на една заплата, посочи Петя Султанова, участничка в протеста пред бТВ.   В Добрич пък стотици граждани с надписи \"Не на високите цени на горивата\" десетки автомобили и мотори се включиха в шествие по улиците на града, като протестиращите се обявиха и срещу лошото качество на горивата.    Според протестиращите добричлии \"няма реална причина\" за повишаването на цените. Тв твърдят, че става дума за безконтролно поскъпване, което само усилва влиянието на сивия сектор в нашата икономика.\r\nВрачани ще протестират срещу цените на горивата и социалната несправедливост, предаде кореспондентът на Анелия Костова.\r\nПротестът е  предвиден за днес в 16.30 ч. Недоволството  у хората ескалира и те излизат за пореден път на улиците. Автошествието ще започне от площад „Софроний Врачански“ във Враца и ще обиколи централните улици на града.   Повишението на цените на горивата  удря по джоба  всички и решението са масови протести, каза Искрен Дилов, един от организаторите на протеста. „Надявам се да се съберат много хора на автошествието, а не да остават безучастни в домовете си и да изливат гнева си само в социалните мрежи“, допълни Дилов.\r\nКъм протеста се очаква да се присъединят и майките на деца с увреждания. „Искаме оставката на Симеонов, искаме политиците ни да се научат да носят отговорност за думите, делата и бездействието си!“, категорични са инициаторите на протестното събитие.   Вчера на протест заради високите цени на горивата излязоха и около сто шофьори от Монтана, които  с коли и мотори блокираха  няколко бензиностанции в града. Това бе вторият съботен протест на недоволните граждани. Те нямат обяснение защо тук бензинът и дизелът са най-скъпи в страната. Между 2,72 и 2,35 лв./л дизелово гориво предлагат различните доставчици.\r\n„Ще продължим да излизаме всяка събота, докато цената не бъде понижена до 2 лева\", заяви Ася Петрова от организационната група на протеста.", "date": "2018.11.04", "title": "Протестите срещу горивата в цялата страна, блокират пътя за Гърция"}
{"url": "https://www.actualno.com/showbusiness/forbes-majkyl-djeksyn-pecheli-naj-mnogo-ot-velikite-myrtvi-news_704084.html", "text": "  Майкъл Джексън за шести път оглави класацията на сп.\"Форбс\" за най-доходоносната починала знаменитост, съобщава сайтът на изданието, цитиран от \"Дарик\".     Починалият през 2009 г. Джако е осигурил на своите наследници през изминалите 12 месеца приходи в размер на 400 млн. долара. Миналата година тази сума възлизаше на \"едва\" 75 млн. долара. По-голямата част от приходите идват от дяловете на певеца при продажбата на звукозаписната компания \"И Ем Ай\". Приходите се допълват от удължените договори със звукозаписната компания \"Сони/Ей Ти Ви\" за правата над каталога с произведенията на Джако и от редица телевизионни проекти, сред които \"Хелоуин на Майкъл Джексън\".   Кралят на рокендрола Елвис Пресли, починал през 1977 г., се изкачи от четвърта позиция на второ място в тазгодишната класация. \"Форбс\" оцени доходите му на 40 млн. долара, с 5 млн. повече в сравнение с миналата година. Доходите на Елвис са от продажбата на негови албуми, ежегодно се продават около 1 млн. копия, билети от къщата музей в Мемфис, а също така от развлекателния комплекс, който се намира там.\r\nВ челната тройка се класира също и играчът на голф Арнолд Палмър, починал през октомври 2016 г. Неговите 35 млн. долара са се натрупали основно след продажбата на правата над изобретената от него алкохолна напитка, съдържаща студен чай и лимонада.  Общата сума на доходите на покойните знаменитости за изминалите 12 месеца е била 628 млн. долара и се оказва почти двойно по-голяма (312 млн. долара) в сравнение с миналата година, обобщава още изданието.   В първата петица влизат също така художникът-карикатурист Чарлз Шулц с доход от 34 млн. долара и Боб Марли, който \"събира\" 23 млн. долара. В топ 10 на \"мъртвешката класация\" са американският детски писател Доктор Сюс, основателят на \"Плейбой\" Хю Хефнър, Мерлин Монро, Принс и Джон Ленън.", "date": "2018.11.04", "title": "\"Forbes\": Майкъл Джексън печели най-много от великите мъртви"}
