{"url": "https://www.actualno.com/europe/london-obvini-bruksel-v-sabotaj-na-nova-sdelka-za-brexit-news_774794.html", "text": "      Британският министър Майкъл Гоув обвини Брюксел в отказ да преговаря за ново споразумение за Brexit. Той подчерта, че Великобритания търси преговори \"в духа на приятелството\" въпреки многократните предупреждения на премиера Борис Джонсън, че страната се подготвя за Brexit без сделка, пише в. Guardian.      Гоув, който отговаря за подготовката при сценарий Brexit без споразумение, отбеляза, че е \"дълбоко натъжен, тъй като сега ЕС изглежда отказва да преговаря с Великобритания\".\r\nВчера британският вестник Guardian писа, че дипломати в Брюксел са били запознати с резултатите от среща между високопоставени представители на ЕС и главния преговарящ на Джонсън. Съобщено им е, че Brexit без споразумение е \"основният сценарий\" на Обединеното кралство и че \"Даунинг стрийт 10\" няма да подкрепи разговори, които включват предпазния механизъм за Ирландия.\r\n\"Ясно е, че Великобритания няма друг план. Няма намерение да преговаря, за което ще е необходим план\", коментира дипломат от ЕС.     Но според Гоув ЕС отказва да преговаря или да разгледа алтернативи. \"Премиерът заяви ясно, че иска преговори за добро споразумение с ЕС\", поясни той.\r\n\"Той ще вложи цялата енергия на правителството и ще гарантира, че в духа на приятелството ние можем да сключим ново споразумение. Но едно нещо е ясно: старото споразумение, което е договорено, не успя да мине през Камарата на общините на 3 пъти, така че ние се нуждаем от нов подход. Каквото и да се случи, ние сме готови и желаем да преговаряме. ЕС трябва да разбере, че ние напускаме на 31 октомври със или без споразумение\", категоричен е Гоув.\r\nПо-рано се появи информация, че Доминик Къмингс, главният стратег на премиера, е инструктирал специалните съветници. Daily Telegraph писа, че Къмингс е заплашил да уволнява служители на \"Даунинг стрийт 10\", ако се опитат да блокират Brexit без сделка. Той също е обвинил бивши премиери и министри в опит да осуетят Brexit.    Междувременно говорител на Европейската комисия заяви, че вратата остава отворена за преговори за Brexit, ако Борис Джонсън поиска, но повтори, че сделката не може да бъде предоговаряна. Представителят повтори, че сделката за Brexit е \"възможно най-доброто споразумение\", което Обединеното кралство може да получи. ", "date": "2019.08.06", "title": "Лондон обвини Брюксел в саботаж на нова сделка за Brexit"}
{"url": "https://www.actualno.com/ruse/arheolozi-otkriha-102-nahodki-kraj-rusensko-selo-news_774770.html", "text": "      През месец юли се проведоха археологически разкопки на селищната могила до село Бъзовец под научното ръководство на д-р Димитър Чернаков. Участваха и специалисти от музеите в Добрич и Свиленград, дипломирани археолози от СУ „Климент Охридски“ и Великотърновския университет „Св. Св. Кирил и Методий“, както и работници от селото. Финансирането бе осигурено от Регионален исторически музей - Русе музей. Любезно съдействие оказаха местният кмет Георги Малев и Спас Генов, арендатор на терена.      Открити са 102 находки от керамика, кост, рог, камък, представящи пластика, сечива за ежедневни нужди, накити.\r\nПрез сезона са проучени общо 100 кв. м. Продължи изследването на културен пласт, датиран в първата половина на каменно-медната епоха (4800 – 4600 г. пр. Хр.). Проучено е пространство в източната периферия на селищната могила, използвано за производствена дейност. Разкрити са останките на две пещи, разположени една до друга. Предполага се, че са били покрити с навес, изграден от дърво.  \r\nПървата от тях е с полусферична форма, построена върху глинен подиум с размери 1,20/1 м. Изградена е от дървена колово-плетена конструкция, обмазана с дебел слой глина от вътрешната и външната страни, след което опалена. Съставена е от две камери, разположени една над друга. Долната камера е горивна и е частично вкопана в древния терен. Отворът на пещта е в югоизточната част. Затварян е с неголеми камъни. Над нея е била изградена скара също от глина и дърво, предназначена за поставяне на предметите за изпичане. Над скарата е имало изграден купол, който оформя горната камера. Върху подиума на пещта са изградени две успоредни стени от глина, оформяйки прегради от южната и западната страни на пещта.  Втората пещ се намира на метър и половина западно от първата. Има почти квадратен план с размери 1,90/1,80 м. Подложка от натрошени керамични съдове служи за основа. Има три етапа на обмазване. Южно от пещта има изградено преградно съоръжение за отпадъци, отделено от нея с ниска глинена стена.\r\nНаблизо до пещите е открито значително количество от керамични съдове, но и кухненски отпадъци – животински кости и черупки от речни миди. Вероятно пещите са използвани не само за печене на глинени съдове, но и за топлинна обработка на храна. В края на разкопките южно от пещите са регистрирани нарушавания на структурата на частично горяла постройка, която ще се проучва през активния сезон на 2020 г.     ", "date": "2019.08.06", "title": "Археолози откриха 102 находки край русенско село"}
{"url": "https://www.actualno.com/sofia/po-evtino-e-da-slojish-filtyr-na-pechkata-si-v-shvejcarija-otkolkoto-v-sofija-news_774724.html", "text": "      Поръчка с прогнозна стойност 7,9 млн. лв. с ДДС (6,6 млн. лв. с ДДС) обяви Столична община за доставка и монтаж на електростатични филтри, предназначени за горивни инсталации с мощност до 50 кW.      Спечелилият поръчката трябва да осигури до 1000 филтъра и да ги монтира в комините на толкова домакинства в столицата. Избраният изпълнител трябва да извърши оглед на потенциалните места, да  достави и монтира електростатични филтри за календарната година. Трябва също да изготви регистър и интерактивна карта с адресите, на  които са монтирани, след всеки монтаж да актуализира данните на  интерактивна географска карта на Столична община с визуализирани адреси.  В случай на необходимост трябва да доизгради или коригира коминното  тяло.   Електростатичните филтри работят на принципа на електростатично напрежение, което дава заряд на праховите частици (ФПЧ) и те полепват по стените на комина. Принципно те са най-разпространените филтри за прахови частици от битовото отопление. \r\nВ анализ на сдружение \"За Земята\" от миналата година е дадена информация, че в малкото курортно градче Заас-Фее в Швейцария, чието население е едва 1 597 души към 31.12.2017 година , са поставили електростатични филтри на всички къщи. Инвестицията по поставянето на филтрите там възлиза на 1 000 000 швейцарски франка, като цената на един филтър е около 3 000 швейцарски франка (2 600 евро) .  В столицата ни има близо 460 хиляди домакинства и 1000 от тях с филтри би бил пренебрежително малък брой и едва ли ще подобри чистотата на въздуха, но това е първата подобна поръчка.  \r\nСрокът за изпълнение на дейностите е до 31-ви ноември догодина или до достигане на сумата от 3,3 млн. лв. без ДДС, в зависимост от това кое от двете обстоятелства настъпи първо. Предвидена е възможност на същия изпълнител да се възложи работа за останалите 50% от сумата и договорът да се удължи с още 24 месеца.   Според въпросния анализ на сдружение \"За Земята\" обаче монтирането на филтри на комини в България за намаляване на емисиите ФПЧ от битовото отопление не адресира проблема при източниците – некачествени горива и ниско-ефективни отоплителни уреди.    \"При положение, че през 2011 г. според националното преброяване над 50% от населението в България използва дърва и въглища за отопление, както и че средната ефективност на отоплителен уред на твърдо гориво е около 50% според пресмятания от Министерството на енергетиката, не може категорично да се определи ползата от поставянето на филтри за подобряване на качеството на атмосферния въздух в България. Монтирането на филтри би могло да е допълнителна мярка за намаляване на емисиите ФПЧ при вече сменена горивна база и въведени стриктни и високи стандарти за всички твърди горива, но не и първостепенна\", сочат изводите от проучването през 2018 г. ", "date": "2019.08.06", "title": "По-евтино е да сложиш филтър на печката си в Швейцария, отколкото в София"}
{"url": "https://www.actualno.com/starazagora/50-leva-na-otstreljano-divo-prase-dava-zemedelskoto-ministerstvo-news_774768.html", "text": "      Ловните дружинки на територията на Старозагорска област да се включат активно в отстрела на диви свине, настоя пред Радио Стара Загора Кристиян Колев, заместник-директор на Регионалното горско управление в областния град. Вече месец регионалните управления по горите изпълняват предприетите мерки във връзка с На седмица са отстрелват между 5 и 10 животни, а по заповед на Министерството на земеделието, храните и горите (МЗГХ) е обявена награда от 50 лева на отстреляна дива свиня.      Обучителен курс за вземане на проби от мъртво животно започва от 12 август, който трябва да преминат поне двама ловци от дружинка, които на територията на Старозагорска област са петнадесет. Колев обясни, че мерките предвиждат при установяване на случай на чума, да се забрани ловът в периметър от 200 квадратни километра от местонахождението на болното животно. ", "date": "2019.08.06", "title": "50 лева на отстреляно диво прасе дава земеделското министерство"}
{"url": "https://www.actualno.com/politics/parlamentyt-se-pazi-ot-hakeri-s-nov-sajt-za-25-000-lv-news_774837.html", "text": "      Народното събрание ще има нов и по-модерен сайт. Обществената поръчка за изграждането му вече е обявена. Парламентът е предвидил разходи за над 100 000 лева през летните месеци, предаде bTV.      По време на скандала с изтеклите лични данни от НАП от прокуратурата обявиха, че и парламентът е бил на прицел на хакерите. Или по-точно – .   \"Осъществено е посегателство върху сървъра на поливни системи, които са пред парламента. Евентуално да бъде активирана поливната система, с което да се създаде затруднение в придвижването\", заяви тогава прокурор Евгения Станкова.\r\nВъпреки че се оказа, че парламентът има само две лехи, водоноска и никакви пръскачки, от администрацията вече са обявили обществена поръчка за модернизация на интернет портала на депутатите. Срещу 25 000 лева и за 6 седмици.  \"Под надграждане се има предвид допълнителна функционалност, удобство и по-висока информационна сигурност\", обясни Божидар Божанов.\r\nМеждувременно, с обществена поръчка за 72 000 лева без ДДС се търсят още матраци, директорски столове, шкафчета за обувки и заседателни маси. Те са за почивната база във Велинград. Предстои и финализиране на ремонта на новата сграда на парламента.   Новата пленарна зала в Партийния дом вече е почти готова. Депутатите обаче ще заседават там чак от следващия мандат, през 2021 г. След преместването им, старата сграда ще се превърне в музей.     ", "date": "2019.08.06", "title": "Парламентът се пази от хакери с нов сайт за 25 000 лв."}
{"url": "https://www.actualno.com/society/es-ni-dava-3-mln-evro-za-da-se-spravim-s-chumata-po-svinete-news_774779.html", "text": "      България ще получи 2,9 млн. евро от Европейския съюз като финансова помощ за борба с африканската чума по свинете. Парите са предназначени за лабораторно оборудване, изследвания и превенция на болестта.      Това стана ясно след среща на земеделския министър Десислава Танева и еврокомисаря по здравеопазване и безопасност на храните Витянис Андрюкайтис в Брюксел, съобщиха от пресцентъра на земеделското министерство.\r\nЕвропейската комисия ще компенсира и свинекомплексите, които са умъртвили животните.\r\n\"Изпратихме искане за 11 млн. евро спешна помощ за обезщетяване на евтаназираните свине в свинекомплексите. Тази сума е към 31 юли и ще търпи корекции. Комисарят и неговият екип ни увериха, че искането за помощта ще бъде разгледано в спешен порядък. Очакваме решение до месец\", каза пред БНТ министърът на земеделието Десислава Танева.  Засега ще бъдат компенсирани само големите свинеферми, но ЕС предлага план за подкрепа и на малките стопани, които доброволно са умъртвили животните си, обясни пред обществената медия еврокомисарят Андрюкайтис.\r\nСитуацията с чумата в България е много сериозна и аз призовавам въпросът да не се политизира, добави той.\r\nВ края на септември и началото на октомври ЕК изпраща експерти у нас, които ще проверяват взетите мерки в борбата с чумата. От резултатите от проверката ще зависи бъдещата европейска финансова подкрепа за България.    Заболяването бързо се разпространи из цялата страна. Вчера в Свищов беше обявено заради чумата, което ще продължи до 11 август. В района при строги мерки за сигурност започна умъртвяването на почти 18 000 животни.   Към момента 126 000 прасета в индустриални свинеферми в България подлежат на унищожаване заради огнища на африканска чума по свинете. 80 000 от тях вече са унищожени, съобщи пред БНР д-р Александра Митева от Агенцията по храните.\r\nМалките стопани са най-недоволни, а свиневъд от Сливенско дори се закани , ако го принудят да ги умъртви. \r\nЗадължителни мерки за превантивно умъртвяване на домашните прасета са въведени в 23 области в страната. До дни ще има обобщена информация каква част от стопаните са изпълнили заповедите на областните управители. срещу опасната зараза, но изследванията все още са в начален етап.    ", "date": "2019.08.06", "title": "ЕС ни дава 3 млн. евро, за да се справим с чумата по свинете"}
{"url": "https://www.actualno.com/healthy/symnenijata-za-zapadnonilska-treska-na-dete-ot-ruse-se-razsejaha-news_774764.html", "text": "      Окончателната диагноза в Националната референтна лаборатория на Националния център по заразни и паразитни болести е, че детето от Русе, за което се имаше съмнения за западнонилска треска, не е носител на вируса, съобщи директорът на Националния център проф. Тодор Кантарджиев.      \"Тъй като детето вече е прекарало острата фаза на заболяването, ще изследваме впоследствие образуването на антитела. Когато се доказва антиген на причинителя или нуклеинова киселина на причинителя в кръвта, или телесните течности на пациента, материалът трябва да се изследва в острата фаза. Материалът ми го пращат сега, след като детето вече е изписано\".   С 30 на сто са се повишили случаите на вирусни инфекции със засягане на нервната система за тази година в сравнение с миналата, съобщи още проф. Кантарджиев. Миналата седмица са доказани 4 случая на деца със засягане на централната нервна система, като за целия летен сезон са общо 99 случая.\r\n\"Те са причинени от ентеровируси. Групата \"Еховируси 13\" - вирусите, които са едни от най-честите причинители на енцефалити и асептични менингити. В момента, когато температурите са високи, доближават и надминават 30 градуса, трябва да се взимат много стриктно хигиенни мерки. Мога да кажа, че инфекцията циркулира в повечето части на страната\", предупреди проф. Кантарджиев.   ", "date": "2019.08.06", "title": "Съмненията за западнонилска треска на дете от Русе се разсеяха"}
{"url": "https://www.actualno.com/balkani/rumynija-planira-danyk-zahar-za-borba-sys-zatlystjavaneto-news_774774.html", "text": "      Румъния обяви, че планира да въведе данък \"захар\" върху безалкохолните напитки за борба със затлъстяването. Балканската държава ще последва няколко европейски страни като Франция, информира АФП.      \"Този данък има за цел да обезсърчи консумацията на напитки със захар и да увеличи данъчните приходи, които ще бъдат отделени за здравеопазване и образование\", се казва документ на финансовото министерство.   \"Епидемията от затлъстяване в ЕС е огромна тежест върху здравните системи\", пише в документа.\r\nНовият данък трябва да увеличи постъпленията с 66 милиона евро до края на 2019 г. и ще бъде въведен като част от по-голяма актуализация на бюджета, която също ще включва увеличаване на акциза върху цигарите и бюджетни съкращения в някои сфери на обществените разходи.  Правителството се опитва тази година бюджетният дефицит да е 2.76 на сто, но задачата е трудна, тъй като през 2018 г. бяха увеличени пенсиите и заплатите на държавните служители.\r\nОпозицията се присмя на новия данък, като подчерта, че подобно предложение на либералите през април е било отхвърлено от правителството.   Асоциацията на производителите на безалкохолни напитки в Румъния заклейми данъка като \"дискриминиращ\" и предупреди, че ще навреди на сектора, който е осигурил 60 000 работни места.    Според консултантската фирма KeysFin пазарът на безалкохолни напитки в Румъния се оценява на 1.2 милиарда евро. ", "date": "2019.08.06", "title": "Румъния планира данък \"захар\" за борба със затлъстяването"}
{"url": "https://www.actualno.com/america/karl-luis-trymp-e-rasist-i-jenomrazec-news_774798.html", "text": "      Олимпийската легенда Карл Люис определи президента на САЩ Доналд Тръмп като \"расист\" и \"женомразец\". Люис говори в перуанската столица Лима, където в момента се провеждат Панамериканските игри.      \"Имаме президент, който е расист и женомразец, който не зачита никого, освен себе си\", заяви Люис, когато бе попитан за равенството между половете в спорта. \"Майка ми беше пионер. Родителите ми бяха учители и ми казваха, че всеки заслужава еднакви възможности\", заяви деветкратният олимпийски шампион.\r\n\"Разбира се, че съм за равностойното заплащане в атлетиката. Изобщо не трябва да го обсъждаме. Трябва да се борим за правата на хората и да се обичаме помежду си\", допълни Люис, който ще остане в перуанската столица до края на седмицата, когато Игрите приключват.   ", "date": "2019.08.06", "title": "Карл Люис: Тръмп е расист и женомразец"}
{"url": "https://www.actualno.com/america/neglijirat-li-sasht-belija-ekstremizym-news_774744.html", "text": "             Американските власти разследват стрелбата в Ел Пасо, вследствие на която загинаха 22-ма души, като възможен случай на \"вътрешен тероризъм\". Колко голяма заплаха е този вид терор и как САЩ се борят с него?\r\nПолицията вярва, че белият заподозрян Патрик Крусиъс е изминал стотици километри през Тексас до град с испанско мнозинство, за да извърши атаката си. Смята се, че той е автор на документ, публикуван минути преди стрелбата, в който се казва, че нападението е \"отговор на испанската инвазия в Тексас\".\r\nВ изявление ФБР посочва, че атаката \"подчертава продължаващата заплаха от страна на местни екстремисти и извършители на престъпления от омраза\". Бюрото също така заяви, че е обезпокоено, че \"базирани в САЩ екстремисти могат да бъдат вдъхновени от тези и предишни високопрофилирани атаки да вземат участват в подобни актове на насилие\".  Миналия месец ФБР заяви, че този вид насилие е във възход и по-голямата част от него е мотивирана от някаква форма на идеология за превъзходството на бялата раса. Десните екстремисти бяха свързани с най-малко 50 убийства през 2018 г., което я прави една от най-лошите години по отношение на крайно дясното насилие от 1995 г., според изследователи от Лигата за борба с клеветата (ADL), организация, която следи за престъпления от омраза.    Приблизително 3/4 от убийствата от екстремисти са извършени от лица, свързани с групировки за бяло превъзходство, според изследователите на ADL.   Насилие, причинено от лица, свързани с десни групи, независимо дали чрез техните онлайн връзки или идеологически афинитет, стана причина за мрачно национално и международно заглавие много преди Ел Пасо.\r\nЖена беше убита в синагога в Поуей, Калифорния, през април, а 11 души загинаха при нападение срещу синагога в Питсбърг миналата година.\r\nСпоред анализаторите тези убийци споделят обща идеология, насилие, фанатизъм и омраза и са инспирирани от хора, които срещат в онлайн общности като 4chan и 8chan -  портали, където се обсъждат свободно белия национализъм и други вирулентни форми на расизъм.    Служители на ФБР казват, че разследванията им продължават на фона на нарастващата заплаха от тези групи. През юли директорът на ФБР Кристофър Урей каза на членовете на съдебната комисия на Сената на САЩ, че агентите са извършили десетки арести по делата за местен тероризъм през предходните 9 месеца.\r\nСпоред Урей тези случаи са от две различни категории - \"насилствен екстремизъм в местни условия\", термин, който той и други агенти на ФБР използват, за да опишат индивиди, вдъхновени от \"глобални джихадисти\", и \"местен екстремизъм\", група, която според Урей, включва онези, които са \"мотивирани от някаква версия на това, което би могло да се нарече насилие, свързано с превъзходството на бялата раса\".   Агентите на ФБР са арестували около 100 души във всяка категория.\r\nДруги обаче не са съгласни с оценката на Урей за работата на бюрото. Те казват, че независимо от броя на арестите, извършени през последните няколко месеца, агентите на ФБР и други федерални власти обръщат по-малко внимание, отколкото би трябвало, на борбата с десния екстремизъм в САЩ.\r\nТези критици казват, че федералните власти са поставили прекалено голям акцент върху разрастването на предполагаемите \"джихадисти\" в САЩ и са \"изпуснали акцента\" в усилията за борба с групи за превъзходството на бялата раса. След нападението на \"Ал Кайда\" срещу САЩ през 2001 г. служителите на Вашингтон вложиха огромни ресурси в усилията за борба с тероризма. Според доклад на базирания във Вашингтон \"Стимсън център\", САЩ са изразходвали 2,8 трилиона долара през фискалните години 2002 до 2017 г. за борба с тероризма в глобална кампания за ограничаване на екстремисткото насилие, което се води чрез военни и други средства.\r\nОт тази сума разходите за вътрешна сигурност - или за запазване на хората в САЩ в безопасност - представляват 35% или приблизително 979 млрд. долара.   С течение на времето, според анализаторите, инвестирането на ресурси в борбата със заплахи от групи като \"Ал Кайда\" и т. нар. \"Ислямска държава\" означава, че други заплахи получават по-малко внимание. Но опасността от белите екстремистки групи продължава да нараства.\r\nЩом властите разберат, че някой има връзки с международни джихадистки групировки, поставят тези лица под наблюдение. Но нападенията срещу синагоги в САЩ, нападения, извършени от лица, свързани с десни екстремистки групи, не резонират с властите по начина, по който заплахите от джихадистките групировки в миналото.\r\n\"Феноменът на масовата стрелба се разглежда като част от американския начин на живот - за съжаление\", казва Даниел Бенджамин от Дартмутския колеж, работил като координатор на Държавния департамент на САЩ за борба с тероризма от 2009 г. до 2012 г. \"И не бе обърнато достатъчно внимание на идеологията зад тези атаки.\"\r\nСпоред него има още един елемент, който допринася за сравнително слабото отношение на властите към групите за бяло превъзходство: основен двигател на расизма в тази страна. \"Длъжностните лица не са подлагани на заплаха отвътре - и от хора, които приличат на тях - както са били под заплаха отвън с чужда идеология. В крайна сметка, идеологията за бялото преъвъзходство е елемент на американския начин на живот много преди гражданската война. \"\r\nМайк Джърман, бивш агент на ФБР под прикритие, , е съгласен. Той казва, че ФБР не е \"третирало еднакво всички терористи\", обяснявайки, че агентите \"са се съсредоточили върху мюсюлманите и мюсюлманите-американци, но междувременно смъртоносната заплаха от белите борци за превъзходство е била игнорирана\".    Някои от най-мощните десни екстремистки организации в САЩ съществуват доста преди 11 септември. Една от групите, Stormfront, която анализаторите описват като уебсайт за бяло превъзходство, е създадена през 1996 г. и действа като вдъхновение за Дилън Рууф, стрелецът, убил 9 души в църква в Чарлстън през 2015 г. Друг сайт, Daily Stormer, съществува от години.\r\nНо отскоро онлайн общностите за десни екстремисти и бели националисти нарастват по популярност и мощ и времето за радикализация на новите членове се ускорява драстично.\r\n\"Интервалът от светкавица до гръм\" - от момента, в който някой за първи път се среща с идеологията, до действителна атака - \"коренно е намалял\", казва Джон Фармър, бивш генерален прокурор на САЩ и автор на „The Ground Truth: The Untold Story of America Under Attack on 9/11“ (разкриваща неразказани истории за истината за атаката на 9 септември 2011 г. – бел. прев.).\r\nПроцесът на радикализация, който отнемаше месеци или години сега е въпрос само на няколко седмици. Това затруднява федералните власти да разпознават заговорите за насилие и да намират хората, които планират нападение. Много хора се съмняват дали американските служители полагат достатъчно усилия в изправянето си срещу новите заплахи от десните екстремисти.   \"ФБР върши чудесна работа\", казва Ричард Барет, бивш директор по глобалните антитерористични операции в МИ6, британската чуждестранна разузнавателна агенция. \"Те следят отблизо тези групи - и са съсредоточени върху това от известно време.\"\r\nФедералните власти разследват стрелбите в Ел Пасо като възможен случай на местен тероризъм. Те също се опитват да спрат десните екстремисти да завземат социалните медии и онлайн платформите и принудиха една от услугите да бъде закрита.\r\nВ допълнение служители на ФБР започнаха да профилират онези, които вярват в радикалните теории на конспирацията като потенциална заплаха, от първостепенно значение за бюрото, както пише репортер на Яху Нюз, и знак, че агентите се борят с ново съзвездие от заплахи, такова, което включва десен екстремизъм, както и идеологии, които се внедряват от чужбина.\r\nНо мнозина смятат това за трудна битка. Преди време президентът беше обвинен, че снижава заплахата от крайнодесни групи. Той също бе критикуван, че проявява нетолерантност към малцинствата на своите политически митинги.\r\nВ понеделник Тръмп зае много по-силна позиция след атентата в Ел Пасо: \"В един глас нашата нация трябва да осъди расизма, фанатизма и бялото надмощие\", каза той, макар че на обикновено хипербързия президент бяха необходими 24 часа, за да произнесе тези думи.\r\nКритиците на президента чакат да разберат дали сега той ще се придържа с тази по-строга позиция или езикът му ще омекне, когато приближаващата политическа криза нахлуе и той отново поеме по пътя на кампанията. ", "date": "2019.08.06", "title": "Неглижират ли САЩ белия екстремизъм? "}
{"url": "https://www.actualno.com/america/sasht-shte-izpolzvat-vsichki-sredstva-za-da-svaljat-maduro-news_774803.html", "text": "      САЩ ще използват всички методи, за да сложат край на управлението на президента на Венецуела Николас Мадуро, заявиха от Белия дом.      Президентът на Съединените щати Доналд Тръмп подписа указ за блокиране на активите на управляващите във Венецуела, които се намират под юрисдикцията на САЩ. В този списък са включени централната банка на страната и държавната нефтена компания PDVSA, се казва в разпространен от Белия дом документ.   Ще бъде ограничено правото за влизане на територията на САЩ на попадналите под ударите на санкциите венецуелски граждани.\r\nВ съобщението се заявява категорично, че Съединените щати ще използват всички възможни инструменти, за да сложат край на управлението на Мадуро, ще поддържат достъпа на народа на Венецуела до хуманитарни помощи и ще обезпечат демократичния преход на властта в страната.    Съветникът по национална сигурност на Белия дом Джон Болтън заяви, че Вашингтон не вярва в желанието на Николас Мадуро да води преговори с опозицията и смятат, че той просто се опитва да печели време.   \"Виждаме, че Мадуро използва същата стара тактика, преструвайки се на заинтересован от воденето на диалог, а в действителност се опитва да печели време. Но ние няма да се хванем на тези стари хватки\", заяви Болтън на конференция за Венецуела в перуанската столица Лима.    Припомняме, че на 21 януари във Венецуела започнаха масови протести срещу президента Николас Мадуро малко след като положи клетва. Ръководителят на парламента Хуан Гуайдо се обяви за временен държавен глава. САЩ и редица държави от Западна Европа го признаха за президент. Русия, Китай, Турция и други страни подкрепят Мадуро като легитимен ръководител на държавата. ", "date": "2019.08.06", "title": "САЩ ще използват всички средства, за да свалят Мадуро"}
{"url": "https://www.actualno.com/climate/mylnii-udariha-2-samoleta-po-vreme-na-polet-news_774806.html", "text": "      Два самолета на авиокомпания Swiss Air бяха принудени да се върнат обратно на летището в Цюрих заради удар от мълния, съобщава в. Blick.      Първият инцидент се е случил тази сутрин, когато самолет LX724, изпълняващ полет от Цюрих за Амстердам, се върнал на летището заради удар от мълния. Пилотът решил да се върне в Цюрих, а пътниците били натоварени в друг самолет.\r\nМалко след първия инцидент самолет LX2084, изпълняващ полет до Лисабон, е бил принуден да се върне на летището в Цюрих по същата причина.\r\nОт компанията съобщават, че и при двата случая не е имало опасност за пътниците.  Според експерти, в зависимост от мястото и силата на удара на мълнията е възможно повърхностно повреждане на обшивката на самолета. Затова пилотът взема решение дали може да продължи.\r\nСамолетите са изпратени на ремонт и техническо обслужване, за да се установи дали има повреди по тях. ", "date": "2019.08.06", "title": "Мълнии удариха 2 самолета по време на полет"}
{"url": "https://www.actualno.com/politics/njama-takava-dyrjava-shte-se-bori-sreshtu-partijnoto-vlijanie-v-pravosydieto-news_774720.html", "text": "      Слави Трифонов ще учреди партията си „Няма такава държава” на 5 октомври - дни преди местните избори. За тогава е планирано учредителното събрание, а мястото е залата на конгресния център „Рейнбоу Плаза“ в София, пише .      Бъдещата политическа формация се обявява за въвеждане на мажоритарна избирателна система, намаляване на броя на народните представители наполовина, реално въвеждане на дистанционно и електронно гласуване на избори и референдуми, въвеждане на задължително гласуване на изборите и референдумите, пряк избор от гражданите на полицейски шефове в областните и районните управления, пряк избор на главния прокурор и на омбудсмана.\r\nИзданието посочва, че декларацията е приета още на 26 юли, когато се е събрал за първи път инициативният комитет за създаване на партията.   Ето пълния текст на декларацията:                                           ", "date": "2019.08.06", "title": "\"Няма такава държава\" ще се бори срещу партийното влияние в правосъдието"}
{"url": "https://www.actualno.com/razgrad/zadyrjaha-bogatashi-za-prane-na-pari-i-ukrivane-na-danyci-v-razgrad-news_774814.html", "text": "      Четирима души бяха задържани за пране на пари и укриване на данъци при специализирана полицейска операция в Разград. При обиските са иззети близо 1 млн. лв, луксозни автомобили и злато, съобщава БНТ.      Тайникът бил в стена, скрит зад картина в единия от имотите, собственост на 41-годишен мъж, където са открити над 400 000 евро. Иззети са повече от 3 кг златни накити, 150 000 лв., черна техника и три луксозни автомобила.\r\nКриминално проявеният за данъчни престъпления мъж е привлечен като обвиняем, съобщиха от Окръжната прокуратура в Разград.\r\nОстаналите трима задържани са 22-годишният му син, баща му и жена, с която мъжът живее на семейни начала.  \"Всички те ще бъдат привлечени за осъществяване на престъпления против финансовата и данъчната система. Това са укриване на данъци, което е самостоятелно основание за осъществяване на другия признак на престъплението по чл. 253 от НК - пране на пари. Това са мръсни пари. Образуването на това дело започна с анонимно телефонно обаждане на личния ми телефон, който е на сайта на прокуратурата\", обясни окръжният прокурор на Разград Тихомир Тодоров.\r\nОт събраните до момента доказателства, става ясно, че въпреки че няма никакви доходи в България, имотната фамилия от Ясеновец притежава къщи и гараж в селото, магазин, апартаменти и фризьорски салон в Разград. ", "date": "2019.08.06", "title": "Задържаха богаташи за пране на пари и укриване на данъци в Разград"}
{"url": "https://www.actualno.com/business/bylgarite-sa-poharchili-600-mln-leva-za-letni-pochivki-news_774810.html", "text": "      Поне 600 млн. лв. са похарчили българите за летни почивки досега. Това показва статистиката на БНБ за парите в обращение, цитирана от в. .      Към 2 август 2019 г. тяхната сума е рекордна - над 17,8 млрд. лв. В началото на май тя беше 17,2 млрд. лв. показват данните. В края на миналата година те бяха 17,1 млрд.- с 1,6 млрд.лв. повече в сравнение с 2017 г.   Въпросните 600 млн. са отчетени като плащания, преминали през банковата система. Това означава, че парите, дадени за летни почивки вероятно са още повече, ако към тях се прибави и сумата на плащанията в брой.\r\nОбщо през платежните системи на държавата през юли са преминали 32,65 млрд. лв., разпоредени чрез 25 136 нареждания.  От януари до юли са регистрирани плащания за 516 млрд. лв. Ако тези темпове се запазят и през втората половина на годината, може да бъде подобрен рекордът от миналата година и разплащанията да прескочат 1 трилион лева.\r\nЗа 2018 г. БНБ отчете, че 929 млрд. лева са били разплатени между хората и бизнеса. През 2017 г. са били обработени 702,6 млрд. лв., а през 2016 г. 779 млрд. лв.   Отчетената през миналата година сума е с около 200 млрд. лв. повече от годините преди кризата. Средно на ден за първото полугодие на тази година платежните системи са обработвали 4,2 млрд. лв. срещу 3,7 млрд. за цялата 2018 г.    Рекордът за плащания само за един ден до момента за тази година е била в началото на лятото – на 3 юни сумата е 7,7 млрд. лв. Тя е повече от най-голямата, регистрирана през миналата година - 6,6 млрд. лв., която е наредена на 14 януари.\r\nЗа изтеклите 6 месеца на най-големият разпореден паричен превод през платежна система е за 43,39 млн. лв. Той също е по-голям от регистрираните единични разлащания за цялата минала година, когато най-големия превод е бил за 31,9 млн. лв.\r\nПлатежното нареждане за най-малка сума през тази година е за 0,71 лв., а за цялата минала година най-малкият превод е бил за 2,94 лв., отчитат експертите на Димитър Радев.   През последните 3 години рекордът за най-малко сума, минала през системата, следена от БНБ, е 0,16 лв., и е разпоредена през 2016 г. ", "date": "2019.08.06", "title": "Българите са похарчили 600 млн. лева за летни почивки"}
{"url": "https://www.actualno.com/society/kakvi-obezshtetenija-shte-poluchat-svinevydite-u-nas-news_774819.html", "text": "      Абсолютно всички стопани на регистрирани животновъдни обекти и идентифицирани животни, съобразно националното ни законодателство, подлежат на компенсация. Това каза на началникът на Отдел \"Здравеопазване на животните\" към БАБХ Александра Митева на пресконференция, предаде Агенция \"Фокус\".      Днес стана ясно, че България ще получи 2.9 млн. евро за борба със свинската чума, половината от които ще бъдат отпуснати авансово. Това обаче е само първи транш, който да покрие най-неотложните нужди. До 30 дни ще получим още минимум 11 млн. евро, с които да се обезщетят стопаните от заразените ферми.\r\nМитева обясни, че начинът на компенсация и механизмите за животновъдите са посочени в Наредбата за реда и разходите за обезщетение при епизотии.\r\n\"Тези 11 милиона, за които се говори като компенсации от ЕК, се актуализират всеки месец. Днес те са 11, но утре няма да бъдат толкова. И като процент, като съфинансиране от страна на ЕС за компенсация на животни, това нещо ще се надгражда всеки месец\", каза още Митева.  Тя добави още, че в края на август ще бъде предоставена сума не само за компенсация, която да се иска за съфинансиране, а и за всички други разходи, които са законни съобразно законодателството на ЕС и подлежат на съфинансиране от страна на Комисията.   Първи ще бъдат компенсирани големите свинекомплекси, но по-рано днес се разбра, че ЕС готви мерки за обезщетения и на малките стопани, които доброволно са умъртвили животните си.\r\nТова обясни пред БНТ еврокомисарят по здравеопазване и безопасност на храните Витянис Андрюкайтис след среща с българския министър на земеделието Десислава Танева.    Свиневъдите, които са умъртвили животните в рамките на посочения от властите срок, ще бъдат обезщетени по пазарни цени, увери зам.-министърът на земеделието Янко Иванов.\r\nТези стопани ще получат 300 лв. на двор за дезинфекция и довършителни дейности. Другите обезщетения ще бъдат получени само от стопани с регистрирани животни. ", "date": "2019.08.06", "title": "Какви обезщетения ще получат свиневъдите у нас?"}
{"url": "https://www.actualno.com/cars/borisov-bylgarija-ima-predimstvo-pred-turcija-za-zavoda-na-volkswagen-news_774824.html", "text": "             България не се притеснява от конкуренцията на Турция за нов завод на Volkswagen. Страната смята, че има добри шансове, за да спечели договора от Волфсбург в проект, който е за милиарди, и би се реализирал в близост до столицата София.   \"България е на по-добро местоположение от всяка страна в региона по отношение на инвестиционния риск\", заявява премиерът Борисов пред Handelsblatt. Той е убеден, че бъдеща инвестиция на Volkswagen в страната ни ще бъде положителна за цяла Източна Европа.\r\nТой изтъква предимствата на България - конкурентна данъчна система, удобни за бизнеса регулации и държавна помощ, съчетани с добри транспортни връзки и ниски разходи за труд.  \"Българското правителство предложи на Volkswagen максимално допустимата държавна подкрепа в стриктно съответствие с европейското законодателство, както е определено от Европейската комисия за региона\", казва Борисов.\r\n\"Продължаваме да бъдем в процес на избор. През последните месеци прегледахме различни опции за местоположението на новия ни завод. Сега има списък с предпочитани локации. След фазата на проучване, сега следва фазата на преговори с останалите кандидати\", заяви говорител на VW във вторник във Волфсбург.\r\nПървоначално 10 локации в три източноевропейски страни и в Турция участваха в надпреварата. След последния кръг вече има две - в България и Турция. Новият завод, подобно на този в словашката столица Братислава, ще се превърне във фабрика за няколко марки на VW Group. Чешкият филиал, произвеждащ марката Skoda, се нуждае от нови производствени мощности, но и VW - от мощности за производството на модела Passat.       Най-късно до началото на септември Надзорният съвет на VW трябва да направи своя избор. \"Състоянието на нещата е такова, че още няма окончателно решение на Надзорния съвет\", заяви премиерът на Долна Саксония Щефан Вайл. \"Разбира се... това ще бъде икономическо решение, а не политическо\", добави Вайл.\r\nБългария предлага на VW голяма индустриална зона извън столицата София, близо до летището. Бившия терен на завода \"Кремиковци\" принадлежи на Българската първа инвестиционна банка и австрийската компания за недвижими имоти Soravia. Проблеми като замърсяването на почвата от бившите стоманодобивни инсталации на обекта са разрешими.\r\nТова потвърди Матиас Колбекер, архитект и управляващ директор на бизнеса на Schwarzwald Kohlbecker Gesamtplan, които изградиха много автомобилни заводи за Daimler, Audi и Jaguar Land Rover. \"Парцелът може да бъде преустроен и по този начин също да се използва без ограничения за търговски цели\", казва 53-годишният архитект, който е пряко ангажиран с планирането на възможното местоположение на завода на Volkswagen.\r\n\"На лична среща с Борисов получихме уверението на премиера, че ще направи всичко, за да получи инвестицията. Ако Volkswagen стане първият подобен инвеститор у нас, групата почти сигурно ще получи много ексклузивен статут\", казва Любомир Станиславов, изпълнителен директор на автомобилния клъстер в България.\r\nБорисов изтъква като предимство на страната ни постоянното подобряване на бизнес средата у нас спрямо съседните държави, както и данъчни облекчения като нулевия данък дивидент върху подобни инвестиции.      Хора от автомобилната индустрия са уверени, че местоположението на новия завод на VW ще бъде решено скоро, а фабриката и околната инфраструктура могат да бъдат изградени само за 18 месеца.\r\nПроизводственото предприятие може да получи нужните  разрешителни у нас за 6 или 7 месеца, според документ, с който разполага Handelsblatt. ", "date": "2019.08.06", "title": "Борисов: България има предимство пред Турция за завода на Volkswagen"}
{"url": "https://www.actualno.com/politics/bsp-proektyt-za-largoto-e-nekachestven-izpylnenieto-syshto-news_774733.html", "text": "      „Свидетели сме на поредния скандал в София, свързан с некачествено строителство, което не е от вчера от една година се точи. Става въпрос за едно емблематично пространство под прозорците на властта – . Оказва се, че отново в този обект, проектът е бил сбъркан . Пак някой е проектирал некачествено, вследствие на което и цялото изпълнение е некачествено .\"      Това каза Калоян Паргов, член на Изпълнителното бюро на БСП и председател на Градския съвет на БСП – София.   \"Сега има два варианта - или да се правят кърпежи, вследствие на което ще унищожим това емблематично пространство, или да започнем отначало.\r\nКогато започваме отначало трябва да попитаме кой носи отговорност и кои институции? Освен споменът ми, че министър Банов много ревностно защитаваше изпълнителя, тук и Столична община има отношение, тъй като това е емблематично градско пространство.  С едно изречение, ако трябва да обобщя, това е поредната брошка в ревера на \"грандиозни успехи\" на ПП ГЕРБ, касаеща поредното емблематично пространство след \"Граф Игнатиев\", след \"Дондуков\", след градинките на \"Кристал\" до тази, която е пред парламента. Това се превръща в хроничен проблем , за което трябва хронично лечение. Този модел, за който ние говорим немалко време започна да дава дефекти и то на гърба на данъкоплатците“, посочи още Паргов. Лидерът на БСП - София припомни позицията на столичните социалисти за поръчката за чистотата в София.\"   Според него няма смисъл да се бърза с нея и e по-добре да се изчака.    \"Сегашната поръчка изтича 2020 г. До този момент освен отговор, че искаме да предизвикаме криза с боклука, за каквото основание няма, нямаме друг отговор или действие от г-жа Фандъкова като пряк възложител.\r\nИзползвам възможността да я призова да си влезе в ролята на кмет, какъвто все още е в София, да спре тази обществена поръчка, която е в ход и да остави новия Общински съвет и новия кмет, който и да е той, да вземе решение. В нашата национална предизборна платформа навсякъде сме записали, че държим този вид комунална дейност да се изпълнява изцяло от общински предприятия и фирми\", изтъкна Паргов. ", "date": "2019.08.06", "title": "БСП: Проектът за Ларгото е некачествен, изпълнението - също"}
{"url": "https://www.actualno.com/curious/bylgarka-specheli-prestijen-konkurs-za-krasota-v-sasht-snimki-news_774743.html", "text": "       Д-р Полина Паньова, \"Мисис България  Transcontinental 2018\", преди часове спечели отличието \"Mrs Transcontinental 2019\". Нашата красавица завоюва короната в Атланта, щата Джорджия.      \"Благодаря на всички за поздравленията, плача от радост в момента, не   зная дали можете да си представите какво се крие зад красивата усмивка  и  перфектния външен вид! Това е само обвивката, но животът ми никога  не е  бил лесен, всяка постигната цел е следствие на упорит труд, дори и   тази, никой от вас не може и да предположи какво съм преживяла, защото   не говоря за това! Благодаря на България, благодаря на целия свят за доверието и вярата в мен! Много предстои за България и света. Имам много глобални проекти, които   тепърва ще имам възможността да реализирам! Не красотата ще спаси  света,  а красотата и интелекта ще спасят света!\r\nБлагодаря на Бог за всички изпитания, които ми даде и прецени, че са   за мен, беше ми много трудно, но благодаря на себе си, благодаря на   сестра ми, Gabriela Tasiro която е моята опора и подкрепа, благодаря на   баща си Atanas Paniov за силния гръб, който винаги съм имала! И не на   последно място на изключителната си майка, Mariana Paniova, която   заслужава истинската награда, защото аз не познавам човек по-достоен от   теб, ти заслужаваш много, обичам те, благодаря\", написа щастлива Полина   във Facebook след спечелването на титлата.    ", "date": "2019.08.06", "title": "Българка спечели престижен конкурс за красота в САЩ (СНИМКИ)"}
{"url": "https://www.actualno.com/burgas/vecher-na-armenija-v-burgas-predstavja-tradiciite-i-kulturata-na-drevnija-narod-news_774721.html", "text": "      Вечер на Армения ще се проведе в Бургас. На 10 август пред Пантеона в Морската градина ще свири Бургаския духов оркестър и всеки ще може да разгледа изложбата, която показва музейни експонати и реликви от Армения. Едни от най-ценни са древни ръкописи на Библията и монашески кръстове.      Лицата на изявени личности от Армения ще бъдат показани във фотоизложба. Тя включва учени, хора на изкуството, пълководци... Посетителите ще научат кои са важните арменските празници, отразените и почитаните в църковния календар и ще се посмеят с вицовете на Радио \"Ереван\".\r\nВ 19 часа започва фолклорен концерт с участието на арменски танцови състави от град Комотини, Гърция, оркестър \"Еребуни\" от Пловдив, като и бургаски състави и индивидуални изпълнители.\r\nКулинарните демонстрации и дегустации включват традиционни арменски ястия. Някои от тях са лаваш, долма, баклава и много други.  Събитието е част от летения фестивал \"Заедно в Бургас\". Благодарение на него жителите и гостите на града се запознаха с традициите и културата на Италия, Русия, Корея и България. ", "date": "2019.08.06", "title": "Вечер на Армения в Бургас представя традициите и културата на древния народ"}
{"url": "https://www.actualno.com/america/trymp-totalno-sprja-dolarite-za-venecuela-i-maduro-news_774829.html", "text": "      Президентът Доналд Тръмп обяви, че САЩ ще разширят съществуващите си санкции срещу Венецуела с изпълнителна заповед, забраняваща на американците да извършават каквато и да е търговска дейност с правителството на президента Николас Мадуро, предава CNN.      Изпълнителната заповед замразява активите на правителството на Венецуела и свързаните с него организации и забранява икономическите транзакции с него, освен ако няма специално разрешение. Изключенията включват официална дейност на федералното правителство и транзакции, свързани с предоставянето на хуманитарна помощ.   Това решение на Тръмп бележи ескалация на вече експанзивните мерки на САЩ срещу правителството на Венецуела от началото политическата и икономическа криза в страната по-рано тази година.\r\nВ писмо до Конгреса, очертаващо действията му, Тръмп каза: \"Прецених, че е необходимо да се блокира собствеността на правителството на Венецуела в светлината на продължаващата узурпация на властта от нелегитимния режим на Николас Мадуро, както и заради нарушенията на човешките права на режима, произволни арести и задържания на граждани на Венецуела, ограничаване на свободната преса и продължаващи опити за подкопаване властта на временния президент на Венецуела Хуан Гуайдо и демократично избраното венецуелско национално събрание.\"  Правителството на Венецуела обвини САЩ в \"икономически тероризъм\" и опити за блокиране на преговорите с опозицията.\r\nДействията на Вашингтон имали за цел да потвърдят \"престъпното ембарго, което да задуши народа на Венецуела и да наложи противоконституционна промяна\", твърдят властите в Каракас, цитирани от AFP.   Белият дом обяви по-рано днес, че ще бъде използван всеки наличен инструмент, за да сложат край на президентството на Николас Мадуро.     ", "date": "2019.08.06", "title": "Тръмп тотално спря доларите за Венецуела и Мадуро"}
{"url": "https://www.actualno.com/society/ninova-prokuraturata-trjabva-da-obyrne-vnimanie-na-bezdejstvieto-za-chumata-news_774725.html", "text": "      Tрябва да се сигнализира Прокуратурата за бездействие на длъжностни лица, които доведоха до ситуацията с Това каза лидерът на БСП Корнелия Нинова, предаде „Фокус“.      „Ние знаем какво трябва да се направи и правим конкретни предложения, които са единствените, които могат да го направят. Срещнахме се с много специалисти, днес разговаряхме с ветеринари, ловни дружинки, има мерки, които могат да се вземат, да дадат резултат и те са спешни, но уви , не се правят. Предлагаме МС да се събере от излишъка да определи фонд средства, с които да плати по пазарни цени на стопаните животните, които в момента избиват. Второ да се централизира целия този процес и да стане държавна политика и държавно отношение. Предлагаме да се направи среща с председателите на всички ловни дружини“, посочи още Нинова.   Тя посочи, че Националния ловно-рибарски съюз предлага мерки още преди една година. „Това трябва да се централизира“, заяви Нинова. Трето среща със Съюза на ветеринарните лекари и сключване на рамков договор стях. В страната има над 2000 души ветеринарни лекари, които в момента не се ползват“, посочи още Нинова. Тя отчете, че те не стъпват при малките стопани, където има заден двор. „от четири години нямат договор с министерството. Да се направи среща при премиера с ветеринарния съюз. Те могат да бъдат много полезни в момента, но не ги ползват. Има разбира се и средносрочни, и дългосрочни мерки, които трябва да се планират още от сега – промени в наредбата за регистрация на тези домашни животни. Според нея е необходима и държавна политика за екарисажите. ", "date": "2019.08.06", "title": "Нинова: Прокуратурата трябва да обърне внимание на бездействието за чумата"}
{"url": "https://www.actualno.com/curious/sezon-na-zagadkite-jivite-myrtvi-na-pompej-i-epichni-jeni-voini-vikingite-po-viasat-history-news_774752.html", "text": "       Този август акцентите по Viasat History са \"Сезон на загадките\", \"Живите мъртви на Помпей\" и \"Епични жени воини-Викингите\".       Сезонът на загадките Всеки делничен ден от вторник, 13 август, в 23:15 ч.\r\nПредставяме нови документални поредици през август, за да разкажем истории, за които преди не се е чувало, не се е споменавало или са били смятани за изгубени в миналото.  Разкриваме истината за представителите на британското кралско семейство и аристокрация и връзките им с нацистите, правим преглед на новите научни изследвания и техники, които показват какво се е случило с жертвите на изригването на Везувий и разбираме защо е имало скрити кости в мазето на Бенджамин Франклин.  Тайните на мъртвите     Започва в сряда, 14 август, в 23:15 ч.\r\nСезон: 2\r\nБрой епизоди: 2 x 60 мин.\r\nОригинално заглавие: Secrets of the Dead\r\nГодина: 2017   В първия епизод, \"Костите на Крейвън стрийт\", оглеждаме останките на най-малко десет души, сред които няколко деца, които са били открити в мазето на лондонската резиденция на Бенджамин Франклин, и са накарали хората да се запитат дали основателят на САЩ е имал тъмна страна. Много от костите са били прецизно срязани и пробити.\r\nВъв втория епизод, \"Тъмната зима на Джеймстаун\", екип от археолози разкопава територията на ранна американска колония и открива нещо изненадващо - останки от млада жена, които датират от 1609 г., погребана в изкоп за боклук. Тя е била една от ранните заселници, изпратени от Англия в Джеймстаун.\r\nИндианците поухатан са искали да прогонят заселниците и са убивали всеки, който е излизал от форта, за да събере припаси.  Живите мъртви на Помпей Вторник, 13 август, в 23:15 ч.\r\nБрой епизоди: 1 x 60 мин.\r\nОригинално заглавие: Pompeii's Living Dead\r\nГодина: 2018\r\nОсемдесет и шестте гипсови отливки на жертвите на изригването на Везувий в Помпей са археологическо доказателство, единствено по рода си в света. Те са били създадени през 1863 г., благодарение на революционна технология, въведена от археолога Карло Фиорели, но много от отливките са сериозно пострадали през годините. Професор Джанкарло Наполи оглавява екип, който има за цел да реставрира крехките отливки.\r\nТова е особено сложна задача, тъй като операцията включва възстановяване на органична материя (човешки кости), вградени в неорганична материя (гипс), но реставрирането предлага възможност на историците и антрополозите да научат повече за последните мигове на Помпей и неговите граждани. Благодарение на живо въображение и съвременна медицинска технология, жертвите на опустошителното изрригване в Помпей са върнати отново към живот.  Епични жени воини - Викингите Неделя, 18 август, 22:00 ч.\r\nБрой епизоди: 1 x 60 мин.\r\nОригинално заглавие: Viking Warrior Women - A Modern Saga\r\nГодина: 2018\r\nИсториците са вярвали в продължение на векове, че всички викингски воини, без изключение, са били мъже. Никога не е било открито физическо доказателство за наличието на жени воини, докато малкият шведски остров Бьорко не издава невероятна тайна. На острова е бил разположен търговският град Бирка. Извън градските стени са открити повече от 4000 гроба, но един от тях - отбелязан с огромен паметник и разположен точно пред главната порта на градската охрана, се е отличавал от останалите. Под паметника е открит каменен гроб на велик викингски воин, погребан с два коня, щитове, меч, брадва, стрели с метални върхове и копия. Повече от 100 години след първоначалното откритие, екип от шведски генетици и археолози, под ръководството на Шарлот Хенденщирна-Йонсон доказва, че тялото на воина всъщност е женско. ", "date": "2019.08.06", "title": "\"Сезон на загадките\", \"Живите мъртви на Помпей\" и \"Епични жени воини-Викингите\" по Viasat History"}
{"url": "https://www.actualno.com/business/bylgarite-tegljat-potrebitelski-kredit-predimno-za-remont-news_774728.html", "text": "      Бългapитe нaй-чecтo взeмaт зa peмoнт нa дoмa. Данните са от национално представително онлайн проучване у нас, направено от Gemius България по поръчка на Пощенска банка.      Заедно с ремонта на дома (35%) другата най-често посочвана причина, поради която клиентите се обръщат за кредит, е обединяване на задълженията, посочена от 34% от анкетираните. Следват покупка на автомобил (24%) и обзавеждане на дома (22%). 11% от потребителите използват потребителски кредит, . Експертите на Пощенска банка отчитат продължаваща тенденция за ръст в потребителското кредитиране през първата половина на 2019 г. В унисон с подобрените макроикономически показатели в страната се наблюдава увеличаване на средния размер на новоотпуснатите потребителски кредити от 7,2% и той достига за 2019 г. средна сума от близо 13 400 лв., при 12 500 лв. година по-рано.  Сред основните причини за това са добрите условия по потребителските кредити, ниската безработица и благоприятната икономическа перспектива. Средният срок за изплащане на кредита остава 5 години. Изследването на Гемиус показва, че средната сума на потребителски кредит, която ползват клиентите за ремонт на дома, е близо 12 800 лв., а за почивка - 3 800 лв. Малко по-малка е инвестицията за обзавеждане на дома - близо 9 400 лв.    Близо 1/3 от хората, участвали в проучването (36%), които имат потребителски кредит, твърдят, че тегленето му създава улеснение. 28% посочват, че предпочитат да планират разходите си спрямо доходите си, за 13% от анкетираните тегленето на потребителски кредит е необходимост, а за 7% от тях – това е част от ежедневието. Най-често потребителски кредит ползват хора с висше образование, на възраст между 40 и 50 години, малко повече жени, отколкото мъже, семейни и със среден доход от 900 до 2000 лева на месец. По-високият финансов профил на кредитоискателите е свързан и с наличието на по-високо образование и заемана длъжност.\r\nДори и изтеглили кредит, потребителите продължават да пътуват, да излизат и да спортуват. Разполагат с бюджет от 400 до 800 лв. за свободно време, като пътуват повече от 2 пъти годишно в България и също толкова в чужбина; посещават ресторант веднъж на 2-3 седмици, кино веднъж на няколко седмици, фитнес веднъж на 2-3 седмици и прекарват време с приятели навън няколко пъти седмично.    Експертите на банката отчитат още, че клиентите търсят и продукти и услуги към потребителските кредити, носещи допълнителна добавена стойност. Затова от Пощенска банка до края на месец август предлагат потребителски кредити с нови, по-добри условия. Освен тях клиентите могат да се възползват и от бързо разглеждане на искането за кредит - до 2 работни часа, получаване на средства до 1 работен час, възможност за безплатно експресно издаване на дебитна карта или обединение на задълженията по потребителски кредити и други кредитни продукти в едно.\r\nКато част от стратегията си за развитие на иновативни канали за финансиране, банката ще продължи да инвестира и в центровете за \"Моменто\", в които клиентите могат да кандидатстват за финансиране в рамките само на 40 минути и на удобни за тях локации. Данните на банката показват още, че 76% от клиентите, които имат потребителски кредит, проявяват интерес към ползване на кредитна карта за финансиране на различни покупки през летния сезон. С нея могат да се възползват от редица отстъпки и привилегии при пътуване, резервиране на хотел, закупуване на самолетни билети и др. Потребителите могат да ползват 3% отстъпка при резервация и плащане с кредитна карта от Пощенска банка в Booking.com или , благодарение на иновативната услуга на банката и ClaimCompass.\r\nРезултатите от анализа показват също, че 75% от клиентите ползват интернет банкиране и предпочитат да се разплащат бързо, лесно и удобно, навсякъде, когато пътуват. 97% от потребителите предпочитат да имат по-голяма сигурност със застраховка по програма \"Защита на плащанията\".\r\nДопълнителна информация за потребителските кредити на Пощенска банка можете да намерите на , в специализираните центрове и офисите на банката. За да улесни максимално клиентите си, банката предлага и услугите – консултация с мобилен банков експерт или кандидатстване по телефон на кратък номер *7224. ", "date": "2019.08.06", "title": "Българите теглят потребителски кредит предимно за ремонт"}
{"url": "https://www.actualno.com/lovech/direktoryt-na-nap-v-lovech-e-uvolnen-zaradi-neotoriziran-dostyp-do-informacionnite-sistemi-news_774713.html", "text": "      Директорът на офиса на НАП в Ловеч Виктор Стойчев е уволнен дисциплинарно, потвърдиха от пресцентъра на приходната агенция, пред bTV.      Уволнението е заради \"неоторизиран достъп до информационните системи на НАП\". Не се уточнява какво означава това и дали има връзка с големия въпрос за хакерската атака срещу НАП, за която стана ясно на 15-ти юли. Не става ясно дали Стойчев е давал достъп на някой, който е нямал право, до чувствителна информация или самият той е имал непозволен достъп до данни, до които не е трябвало да има достъп.    ", "date": "2019.08.06", "title": "Директорът на НАП в Ловеч е уволнен заради \"неоторизиран достъп до информационните системи\""}
{"url": "https://www.actualno.com/pleven/blizo-800-sa-nezaetite-mesta-za-priem-v-viii-klas-sled-treto-klasirane-v-plevensko-news_774727.html", "text": "      757 места за прием в VIII клас в училищата в Плевенска област са останали незаети след третото класиране. Това показва справката, публикувана на интернет страницата на РУО – Плевен.      Най-много незаети места има в някогашните техникуми. В Професионалната гимназия по мениджмънт и хранителни технологии в Плевен все още има 34 свободни места в две паралелки.  В Професионалната гимназия по хранително-вкусови технологии \"Луи Пастьор\" – 25 свободни места. В гимназията по строителство, архитектура и геодезия \"Никола Фичев\" – 29 свободни места. В Професионалната гимназия по механоелектротехника в Плевен – 21 места в три специалности. В гимназията по транспорт \"Проф.\r\nЦветан Лазаров\" – 30 места от три специалности. В ПГССТ \"Никола Й. Вапцаров\" в град  Левски – 45 незаети места от три специалности. В ПГ по ядрена енергетика „Мария С. Кюри\" в Белене – 31 места.\r\nНепопълнени са дори паралелки в елитните плевенски гимназии. В Математическата гимназия „Гео Милев“ са останали незаети 21 места в три паралелки. В Езиковата гимназия – 3 места, а в Държавната финансово-стопанска гимназия „Интелект“ – 14 места.   ", "date": "2019.08.06", "title": "Близо 800 са незаетите места за прием в VIII клас след трето класиране в Плевенско"}
{"url": "https://www.actualno.com/bgfootball/stoichkov-kmetyt-na-sofija-me-uveri-che-cska-shte-ima-nov-stadion-news_774754.html", "text": "      Малко преди да отлети за Маями, най-големият български футболист Христо Стоичков се срещна със столичния кмет Йорданка Фандъкова.      След нея носителят на Златната топка обяви, че ще има нов стадион на мястото на \"Българска армия\".   \"Г-жа Фандъкова ме увери, че нов стадион на ЦСКА ще има – рече Стоичков на летището. – Много е важно да се спазват законите. На рисунките стадионът е много хубав и съм сигурен, че ако всичко е по правилата, ще стане реалност.\r\nТова е желанието и на Фандъкова. Познаваме се от години и тя винаги си държи на думата.  Какво още каза Стоичков , ", "date": "2019.08.06", "title": "Стоичков: Кметът на София ме увери, че ЦСКА ще има нов стадион"}
{"url": "https://www.actualno.com/europe/do-istoricheski-minimum-padna-podkrepata-za-socialdemokratite-v-germanija-news_774747.html", "text": "      Рейтингът на одобрение на Социалдемократическата партия на Германия се свлече до исторически минимум. Едва 11.5% от германците подкрепят социалдемократите.      Това показва ново социологическо проучване на INSA, публикувано от вестник \"Билд\", предаде ТАСС.   Християндемократическият съюз и Християнсоциалният съюз са подкрепяни от 27.5%. На второ място са Зелените с 23.5 на сто, а на трета позиция е крайнодясната \"Алтернатива за Германия\", която е подкрепяна от 15%.\r\nСвободната демократическа партия и Левицата са подкрепени от 9% от респондентите.  Рейтингът на Социалдемократическата партия на Германия се движи в посока по-малко от 10% не само в отделните провинции, но и на федерално ниво, обобщават от INSA.\r\nСледващите избори за Бундестаг в Германия са насрочени за 2021 г.    ", "date": "2019.08.06", "title": "До исторически минимум падна подкрепата за социалдемократите в Германия"}
{"url": "https://www.actualno.com/starazagora/okryjnata-prokuratura-razsledva-smyrtta-na-4-godishnoto-dete-v-selo-rozovo-news_774745.html", "text": "      Досъдебното производство за причиняване на смърт по непредпазливост на при задвижване на паркиран автомобил на заден ход - престъпление по чл. 343 ал. 1 буква „В“ от Наказателния кодекс, се наблюдава от Окръжна прокуратура - Стара Загора, съобщават от пресцентъра на Апелативна прокуратура - Пловдив.      По разследването до момента е установено, че на 5 август 2019 в с. Розово, област Стара Загора, в близост до къща е бил паркиран джип „Фолксваген Туарег\" с немска регистрация. Колата се е задвижила на заден ход и е прегазила 4-годишно момиченце, което е починало от нараняванията в спешния център.\r\nПо делото се извършват процесуално-следствени действия. Автомобилът е иззет, извършен е оглед на местопроизшествието, разпитани са свидетели на инцидента. Предстои да се извърши следствен експеримент и да бъде назначена на автотехническа експертиза.   ", "date": "2019.08.06", "title": "Окръжната прокуратура разследва смъртта на 4-годишното дете в село Розово"}
{"url": "https://www.actualno.com/curious/dneven-horoskop-za-7-avgust-news_774769.html", "text": "       Овен       Това  е ден, в който умереността ще е най-добрият ви приятел. Не прекалявайте с нищо - нито с удоволствията, нито с прекалената дисциплина. Телец Това е ден за посещаване на необикновени места. Посетете концерт с музика, която не сте слушали до сега. Просто направете нещо различно.   Близнаци Днес е много вероятно да се наложи да се разделите с нещо. Не тъгувайте, скоро ще разберете, че сте се отървали от досаден товар. Рак     Това е ден на изненади. Загубен шанс ще изгрее отново на хоризонта. Добър знак за това, че не бива да се отчайвате. Лъв    Това е ден, в който може да получите много неща. Каквото и да направите ще бъде в огромни количества, така че - действайте. Дева Това е ден, в който трябва да внимавате да не изгубите нещо. В същото време моментът е добър за изхвърляне на излишни неща.   Везни Днес е добре да сдържате емоциите си. Силните ви чувства по-скоро ще ви объркат, отколкото ще ви разтоварят.    Скорпион Това не е ден за взимане на важни решения, даже най-добре - на никакви. Посветете се на фантазията си, но без да ѝ давате гласност засега. Стрелец Днес е много важно да сте здраво стъпили на земята. Плановете и мечтите оставете за друг ден. Козирог    През този ден ще може да разрешавате лесно сложни ситуации благодарение на вашето творческо въображение. Сега е моментът за нестандартни идеи. Водолей Всичко шантаво, което ви хрумне днес го запазете за себе си. Ако го споделите сега може да срещнете сериозно неразбиране - не си го причинявайте. Риби През този ден е добре да прибегнете до извинение, ако сте се провинили някъде. Опитайте се да не повтаряте повече подобни грешки. ", "date": "2019.08.06", "title": "Дневен хороскоп за 7 август"}
{"url": "https://www.actualno.com/velikotarnovo/programa-na-kulturnite-meroprijatija-v-obshtina-veliko-tyrnovo-news_774741.html", "text": "      Община Велико Търново през настощата седмица до 11 август 2019 година предлага на великотърновци и гостите на града мероприятия за култура, здраве, отдих и развлечение.  продължава до 31 август,  а  - до 4 октомври. През месец август ще се преведе и - една инициатива на Младежки дом – Килифарево.       е организирана в следния график по дни, часове, събития и място на провеждане:  Сатиричен танцов спектакъл „Бинго прожект“ с участието на балет „Арабеск“, актьора Ники Станоев и специалното участие на „Бинго оркестър“   Летен театър  Занимания по шахмат     Младежки дом, Зала 309 Безплатни тренировки на стадиона Стадион „Ивайло“  Музика в парка – изпълнения на Биг Бенд Велико Търново   Парк „Парно поле“  Пресконференция по повод гостуването на втора група студенти от британски\r\nуниверситети в социални услуги в община Велико Търново Община Велико Търново, Зала 302 представя: Концерт на Tino Сцена „Арт лято“   – постановка „Куклен цирк” -\r\nспектакъл на Театър „Нойзи Ойстър“, Фроум – Англия Сцена „Арт лято“  „Симон Боканегра“ – опера от\r\nДжузепе Верди, в изпълнение на Държавна опера – Варна Крепост Царевец    Площад „Цар Асен I”  Благотворителен базар в подкрепа на двойки с репродуктивни проблеми Парк „Дружба“ ", "date": "2019.08.06", "title": "Програма на културните мероприятия в община Велико Търново"}
{"url": "https://www.actualno.com/society/pravitelstvoto-za-medijnata-svoboda-lichnata-neprikosnovenost-e-pred-obshtestvoto-trjabva-da-znae-news_774738.html", "text": "      Законът за защита на личните данни в частта си, която касае разкриването на лични данни в медийни публикации, не трябва да бъде обявяван за противоконституционен. Това е официалното становище на Министерския съвет, изложено в цели 19 страници до Конституционния съд.      Случаят касае чл. 25з, ал. 2, където са описани 10 критерия, на база на които журналистите трябва да съобразяват материалите си, когато говорим за разкриване на лични данни. Сред тях има абстрактни и подлежащи на тълкуване от Комисията за защита на личните данни критерии като например как ще повлияе разкриването на лични данни на доброто име на съответния човек, как журналистът (медията) е научил за тези лични данни, с какво допринася разкриването на личните данни за обществения интерес, дали говорим за човек, който заема публична длъжност и съответно действията му влияят повече върху обществото. А точка 10 от ал. 2 на чл. 25з гласи буквално следното: \"Други обстоятелства, относими към конкретния случай\".   Според становището на правителството, въпросните нови критерии трябва да си останат в сила т.е. да не бъдат обявени за противоконституционни, тъй като по критерий личната неприкосновеност е на първо място . Изваден е аргумент, че в чл. 39, ал. 2 на Конституцията пише, че правото на свободно изразяване и разпространяване на мнение \"не може да се използва за накърняване на правата и доброто име на другиго и за призоваване към насилствена промяна на конституционно установения ред, към извършване на престъпления, към разпалване на вражда или към насилие над личността\". Освен това, абстрактността била нещо нормално, защото само така се обхващат повече на брой случаи и субекти.\r\nПравителството вади и довод, че само защото имало решение на Конституционния съд за принадлежността към Държавна сигурност, с което се дава информация за опитващи да заемат публични постове хора, не значи, че следва принципът да се прилага безусловно в други случаи.  Припомняме, че президентът Румен Радев върху промените в Закона за защита на личните данни именно с мотив, че не бива някое измежду правото на свободно изразяване и правото на неприкосновеност на личния живот да взема превес. Ветото обаче , а да не гледа еднозначно на критериите, макар че беше постигнато съгласие във всеки конкретен спорен случай да се прилагат само тези от тях, които са релевантни към случая.\r\nКакъв доста субективен пример даде за тези критерии председателят на Комисията за защита на личните данни Венцислав Караджов – припомнете си в !    ", "date": "2019.08.06", "title": "Правителството за медийната свобода: Личната неприкосновеност е пред \"обществото трябва да знае\""}
{"url": "https://www.actualno.com/crime/ima-li-veche-sluchaj-na-izteglen-na-chujdo-ime-kredit-zaradi-hakvaneto-na-nap-news_774675.html", "text": "      Около времето на въпросния теч на мой познат е установил, че от негово име е изтеглил кредит - неголям. Това се установило, когато човекът отишъл да тегли кредит и тогава разбрал, че вече има такъв на свое име. Това каза специалистът по киберсигурност Любомир Тулев.      Подадени са жалби до компетентните органи за случая и тепърва предстои да бъде направена проверка как точно е бил изтеглен този кредит.   \"Изтеглянето на кредит без участието на институцията, която го е отпуснало е невъзможно\", категоричен е Тулев и уточни, че не твърди, че случаят, за който разказва, е в резултат от теча от НАП, но времето съвпада. \"Българските фирми, които отпускат небанкови кредити, имат високи стандарти на проверки на своите клиенти, които даже се прилагат в чужбина\", заяви Николай Цветанов – председател на Асоциацията за отговорно небанково кредитиране.  Според него е много трудно да се извърши такава измама. Събира се информация за кандидатите за кредит, а след това се проверява в няколко публични регистри, заяви Цветанов пред bTV и допълни, че има много надеждни източници за проверка. Освен това се проверяват кредитополучателите при получаването на парите, независимо дали на сметка или в брой.\r\n\"Задължително се осъществява и връзка лице в лице с новите клиенти\", категоричен е Цветанов.   Подобни проверки се извършват и от нотариусите при прехвърляне на коли и недвижими имоти, каза председателят на Нотариалната камара Красимир Анадолиев.    Според него няма начин да се използва фалшива лична карта, защото се прави справка в регистъра и се установява реалната самоличност на нейния притежател.\r\nПо-рано вицепремиерът Томислав Дончев заяви, че заради изтичането на в момента текат обсъждания дали да не се предприеме затягане на някои режими, включително по отпускането на бързи кредити.\r\nСпоред него анализите на специалистите сочат, че хакването на данъчната агенция няма потенциал за създаване на кой знае какви проблеми, тъй като ЕГН-та до преди няколко години бяха общодостъпна информация.   В комбинация с други лични данни обаче, може да се стигне до неприятни ситуации, посочи Дончев, което общо взето значи, че опасността е голяма, защото те все пак могат да бъдат свързани. ", "date": "2019.08.06", "title": "Има ли вече случай на изтеглен на чуждо име кредит заради хакването на НАП?"}
{"url": "https://www.actualno.com/burgas/detski-gradini-i-obshtejitija-shte-ima-v-logistichnija-park-v-selo-ravnec-news_774734.html", "text": "      Новата индустриална зона на Бургас ще бъде на терена на бившето военно летище край село Равнец . Започнала е работата по подробния устройствен план за изграждането на логистичния парк. Той е съгласуван с нуждите на експлоатационните дружества, които ще работят там. Ще бъдат обособени и урегулирани поземлени имоти за чисти производства и за високотехнологични обекти.      На територията на индустриалната зона ще бъдат построени не само различни предприятия, но и общежития, детска градина, паркинги и търговски обекти, зони за отдих и спорт за хората, които работят там.\r\nЦелта е новата зона да се оформи като модерен индустриално-логистичен парк. Тя е с размер от 3000 декара и дава възможност за развитие над 20 години.\r\nСега се извършва проверка на новия ПУП за „Въздействие върху околната среда“. След това той ще бъде предложен за одобрение от общинския съвет. Съвместната дейност на местната и държавната власт ще даде началото за изграждането на инфраструктура и преговори с бъдещите инвеститори. Очаква се, те да отворят в зоната нови предприятия и да наемат служители.   ", "date": "2019.08.06", "title": "Детски градини и общежития ще има в логистичния парк в село Равнец"}
{"url": "https://www.actualno.com/society/izzeha-polovin-ton-meso-zashtoto-bilo-s-nejasen-proizhod-news_774680.html", "text": "      Предотвратено е пласирането на половин тон месо с неясен произход след проверки на служители от ОДМВР- София, съобщи БНР.      В товарен автомобил в Ихтиман са открити 400 килограма месо без ветеринарномедицински документи, а в транжорна в Етрополе са открити още 88 кг месо и 12 кг кайма с неясен произход.   Водачът на микробуса от Ихтиман е задържан за 24 часа, съставени са актове, а месото е транспортирано за унищожение в екарисаж. ", "date": "2019.08.06", "title": "Иззеха половин тон месо, защото било с неясен произход"}
{"url": "https://www.actualno.com/varna/varnenskija-teatyr-shte-byde-remontiran-procedurata-e-v-hod-news_774751.html", "text": "      Над 7 млн.лв. ще струва реконструкцията и модернизацията на сграда филиал ТМПЦ - Варна. Общината вече е подала проекта за оценка към междинното звено. Той се реализира по ОП \"Региони в растеж“ 2014-2020 и е част от инвестиционната програма на общината.      Проектът е с продължителност 30 месеца, а общата му стойност е 7,1 млн. лв, като 5,7 млн. лв. ще са безвъзмездна финансова помощ, а 1,4 млн. лв. се осигуряват от Фонд за градско развитие – Север. От общината споделят, че задачата на проекта ще е филиалът да разполага с обновени и комфортни за зрителите и артистите сцена, камерна зала, репетиционни зали и други. предвижда се подмяна на сценичната механизация на оркестрината и сцената, също така ще се обособят две репетиционни зали, едната от които за балет.  Проектът включва още реконструкция на балкона, главното фоайе, камерната и репетиционните зали, на клуба на актьора. Ще бъдат подновени ВиК и ел. инсталациите, ще се изгради климатична и вентилационни инсталации. Общината обещава, че ще бъде подобрен и достъпът за хора с увреждания.    ", "date": "2019.08.06", "title": "Варненския театър ще бъде ремонтиран, процедурата е в ход"}
{"url": "https://www.actualno.com/vidin/kmetyt-na-vidin-blagodari-na-dobrovolcite-za-pomoshtta-im-po-vreme-na-opernija-festival-news_774763.html", "text": "      Общо 11 ученици се включиха като доброволци в третия сезон на фестивала „Летни вечери на операта и балета „Баба Вида“, който се проведе от 2 до 4 август.      Кметът на Общината Огнян Ценков се срещна с тях, за да им изкаже своята благодарност. „Справихте се чудесно, зарадвахте всички нас с вашия всеотдаен труд и ние се гордеем с вас“ – каза той. След което връчи благодарствен адрес на всеки от младите хора. „Вие помогнахте да се реализира едно прекрасно начинание, което бе оценено високо от цялата видинска общественост и гостите на старопрестолния ни град. Продължавайте да работите със същата отдаденост за осъществяването на благородни каузи\" – пише в адреса. Младите хора помагаха в организационната подготовка на събитието и упътваха зрителите при настаняването им на трибуните по време на трите фестивални вечери.  Огнян Ценков отбеляза още, че е имало много добра комуникация между доброволците и колегите, които пряко са отговаряли за тяхната работа – секретаря на Общината Иванела Андреева, началника на отдел „Хуманитарни дейности“ Емилия Николова и други служители.\r\nОт името на всички доброволци (ученици от ППМГ “Екзарх Антим I”, СУ “Цар Симеон Велики” и СУ “Св. св. Кирил и Методий”) Моника Яворова благодари на кмета и неговия екип за гласуваното доверие, като заяви, че догодина отново ще се включат с желание в подготовката на фестивала. Едно от момичетата – Габриела Прокопиева, която живее и учи в колеж с изучаване на география и изобразително изкуство в Лондон, нямаше възможност да присъства на срещата. Тя е дошла през лятото в родния Видин, за да даде своя доброволен труд по време на оперния фестивал. ", "date": "2019.08.06", "title": "Кметът на Видин благодари на доброволците за помощта им по време на оперния фестивал"}
{"url": "https://www.actualno.com/europe/franc-bekenbauer-be-obvinen-vyv-finansovi-izmami-news_774746.html", "text": "      Франц Бекенбауер бе обвинен във финансови измами от прокуратурата в Швейцария. Легендата на германския футбол е заподозрян, че е платил 8.4 млн. паунда на катареца Мохамед Бин Хаман, бивш член на Изпълнителния комитет към ФИФА, преди Световното първенство през 2006 г.      Бившият президент на Байерн Мюнхен оглавяваше кандидатурата на Германия за първенството, която в крайна сметка спечели срещу Южна Африка в гласуване на 6 юли 2000 г. с 12 на 11 гласа.   „Разследванията на прокуратурата разкриват, че през лятото на 2002 г. Франц Бекенбауер е приел от свое име и за своя сметка заем в размер на 10 млн. швейцарски франка от бизнесмена Роберт Луи-Драйфус.\r\nТази сума е била използвана за финансиране на различни плащания, извършени чрез швейцарска адвокатска кантора към катарска компания, принадлежаща на Мохамед Бин Хамам. Разследването не успя да установи за какви точно са били плащанията, тъй като катарските власти отказват да съдействат по случая  Производството срещу Франц Бекенбауер ще продължи отделно, тъй като той не може да бъде разпитван заради здравословни проблеми.\r\nПрипомняме, че Швейцарската прокуратура повдигна обвинения за финансови измами на трима бивши високопоставени служители в германския футбол. Те са заподозрени в плащания, свързани със Световното първенство през 2006 г.   В обвинителния акт на прокуратурата се посочва, че бившите президенти на Германския футболен съюз (DFB) Тео Цванцигер и Волфганг Нирсбах, Хорст Шмид и бившият високопоставен служител на Швейцария във ФИФА Урс Линси са заблудили членовете на DFB за причината за плащането на 6.7 милиона евро.     ", "date": "2019.08.06", "title": "Франц Бекенбауер бе обвинен във финансови измами "}
{"url": "https://www.actualno.com/crime/djip-pregazi-chetirigodishno-dete-v-kazanlyshko-selo-news_774659.html", "text": "      Четири годишно момиченце загина снощи в с. Розово, Казанлъшко, след като бе прегазено от джип, предаде БГНЕС.      Инцидентът е по-скоро нещастен случай, тъй като близък на семейството на загиналото дете е паркирал тежкото си возило, но не е дръпнал ръчната спирачка по стръмен наклон.   Колата е тръгнала сама и е прегазила детето. Момиченцето е откарано по спешност в Спешния център в Казанлък, където лекарите са се борили за живота му, но въпреки това детето е починало.\r\nПо случая е образувано досъдебно производство.   ", "date": "2019.08.06", "title": "Джип прегази четиригодишно дете в казанлъшко село "}
{"url": "https://www.actualno.com/curious/zodiite-koito-imat-naj-dobrite-syrca-news_774626.html", "text": "      Срещали ли сте хора, които винаги са готови да помогнат? Всеотдайни са и винаги биха подали ръка на човек в нужда. Те дори биха пренебрегнали себе си, за да помогнат на друг човек. Всъщност добротата на хората е пряко повлияна от зодиакалния знак, който имат. Има четири зодии, които притежават златни сърца. Ако имате някоя от по - долу  изброените зодии в живота си, вие сте истински щастливци. Ако пък една от тези зодия е вашата, то сигурно всички около вас доста често ви напомнят колко специални сте. Тези хора винаги са готови да ви изслушат и подкрепят. Те ще бъдат до вас в труден момент, без значение какво ще им коства. Вижте кои са тези четири зодии:       1. Лъв - На пръв поглед те изглеждат доста надменни и високомерни, но това всъщност не е така. Те обичат да постигат целите си с много труд и чест. Предателството е нещото, което те мразят изключително много. Лъвовете са изключително отговорни и надеждни. Винаги можете да разчитате на тях, независимо в каква ситуация сте изпаднали. Те винаги ще ви помогнат да вземете правилното решение.    2. Везни - Истината е, че понякога са малко инфантилни и гледат на живота по детски. Точно това, обаче ги прави толкова добри. Везните са винаги усмихнати и позитивни. Те винаги знаят как да подобрят настроението ви. Везните не притежават задни мисли, което ги прави много доверчиви. Наистина много лесно могат да бъдат измамени. Те винаги се стремят да зарадват хората около себе си. Това са хора, на които със сигурност можете да имате доверие. 3. Рак - Сърцати хора, които са готови на всичко за близките си. Те никога не биха оставили близък човек в беда. Имат огромни сърца и са много лесно раними, от което много хора се възползват. Те са готови да жертват себе си, за да помогнат на близките си. Раците доста често остават разочаровани, особено когато разберат, че не всички са толкова всеотдайни. Дори често изпадат в депресии, защото се чувстват предадени и наранени. Когато обичат истински, дават всичко от себе си. Никога не биха наранили и предали човек, който обичат.   4. Дева - Те са готови да пренебрегнат себе си многократно, за да помогнат на любим човек. Девите са готови на множество компромиси, когато обичат някого. Те са изключително емоционални натури, които се разстройват наистина много лесно. Също така са доста лоялни. Те не биха изневерили на половинката си и не биха предали приятел за нищо на света. Девите са много честни и искрени. Никога няма да ви излъжат или измамят, можете да им имате пълно доверие. ", "date": "2019.08.06", "title": "Зодиите, които имат най-добрите сърца"}
{"url": "https://www.actualno.com/america/bum-na-zmijski-uhapvanija-v-ujnite-shtati-na-sasht-news_774681.html", "text": "      Бързата урбанизация и обилните дъждове са причина отровните змийски ухапвания да се увеличават това лято в САЩ, като Северна Каролина, Джорджия и Тексас са на път да поставят рекорди, информира Уолстрийт Джърнал.      В Северна Каролина и Джорджия отровните змии са се увеличили през последните няколко години и са с 10% повече отпреди година, според държавните центрове за контрол на отравянията.   В Тексас е имало 415 съобщения за ухапвания от змии през май и юни, с 27% повече в сравнение със същия период преди пет години. Повечето са в бързорастящи предградия на градове като Атланта и Далас.\r\nПричините за увеличението на ухапвания включват бързата урбанизация, тъй като новите квартали се появяват в предишни гори или земеделски земи, а през зимата рекордните валежи от дъжд водят до активност на змиите.  Изминалата зима беше най-влажната от дълго време в САЩ, с 9,01 инча валежи, с 2,22 повече от средната стойност, според Националната администрация за океански и атмосферни влияния.\r\nЗмийските ухапвания се наблюдават в цялата страна, но Северна Каролина, Джорджия, Тексас и Флорида представляват 39% от отчетените ухапвания, показва проучване от 2016 г., проведено от епидемиолог от университета в Луисвил.   Около 7 000 до 8 000 души в САЩ са ухапвани всяка година и около 5 умират, според оценките на Центровете за контрол и превенция на заболяванията. Повечето смъртни случаи настъпват, когато жертвата прояви алергична реакция или е далеч от медицинска помощ, когато е ухапана, заявяват експертите.     ", "date": "2019.08.06", "title": "Бум на змийски ухапвания в южните щати на САЩ "}
{"url": "https://www.actualno.com/curious/4-te-naj-trudni-zodii-za-obshtuvane-news_774679.html", "text": "      Сигурни сме, че сте се сблъсквали с хора, които успяват да ви напрегнат само за секунди. Те имат трудни характери и са доста инатливи. Обичат да спорят и да налагат мнението си. Като цяло, могат да ви побъркат. Това, разбира се, не означава, че са лоши хора. Просто ще ви е трудно да намерите правилен подход към тях. Ако успеете да направите това обаче, ви обещаваме, че ще се справите с тях. Хората с трудни характери всъщност са доста лоялни и всеотдайни, просто трябва да знаете някои особености, свързани с характерите им.       1. Риби Околните наистина много се дразнят на дребнавостта на Рибите. Те не обичат да споделят нещата си дори с най-близките си. Основният проблем при тях обаче не е тяхната дребнавост. Проблемът, който отблъсква околните е, че се сърдят и засягат много лесно. Често дори техните събеседници не знаят какво се е случило. Те са способни да се разсъдят, без да дадат абсолютно никакво обяснение. Това често е проблем, защото се налага да се извинявате, без дори да знаете защо. За да поддържате отношения с тях, трябва да правите постоянни компромиси, които е напълно възможно изобщо да не оценят. Рибите проявяват инфантилност и това често дразни хората, които ги заобикалят. 2. Близнаци   Това са доста интересни персонажи, с които можете да провеждате много приятни разговори. Основният проблем обаче е двойствеността на характера им. Те могат да бъдат изключително забавни и приятни събеседници, но само минути по-късно да станат агресивни и негативно настроени. Поради тази причина, Близнаците доста често остават неразбрани за околните. Постоянната смяна на настроенията се случва напълно неочаквано. Във всеки един момент е възможно напълно да променят държанието и отношението си. Това отблъсква хората, а Близнаците дори не могат да осъзнаят каква е причината.  ", "date": "2019.08.06", "title": "4-те най-трудни зодии за общуване"}
{"url": "https://www.actualno.com/burgas/burgasko-uchastie-v-letnija-universitet-na-unesko-news_774749.html", "text": "      За първи път Летният университет на ЮНЕСКО се проведе в България, в Биосферен парк „Централен Балкан“ на териториите на общините Павел Баня, Карлово и Троян.  В него се включи и Станислав Георгиев, който е експерт „Биоразнообразие, защитени територии и зони“ в РИОСВ-Бургас. Университетът е посветен на устойчивото развитие и интегрираното управление на биосферните паркове. Програмата на ЮНЕСКО „Човекът и биосферата“ има за цел да изгради мрежа от биосферни паркове, които да представляват модел на хармонично взаимодействие между човекът и заобикалящата го среда.       Специалисти от 15 държави са представили своите предложения за създаване на международен младежки комитет за биосферните паркове, част от които са свързани с изработване на обща интегрирана карта, която включва и туристическия потенциал на българските биосферни паркове.\r\nБиосферен парк „Узунбуджак“ е част от Странджа - една от планините с най-богато богато биоразнообразие в България и Европа. Паркът е част от територията на община Малко Търново, където са открити могилни некрополи и самостоятелни гробници от времето на траките, познати с наименованието долмени. Нестинарството е обичай, който се извършва само в този район. Танцуване върху огъня е включено в списъка на световното нематериално културно наследство на ЮНЕСКО.   ", "date": "2019.08.06", "title": "Бургаско участие в Летния университет на ЮНЕСКО"}
{"url": "https://www.actualno.com/asia/erdogan-njama-dokazatelstva-che-s-400-shte-navredjat-na-f-35-ili-nato-news_774692.html", "text": "      Няма конкретни доказателства, че произведените от Русия С-400 могат да навредят на самолетите F-35 или НАТО, заяви турският президент Реджеп Ердоган.      В реч пред репортери Ердоган заяви, че вярва, че президентът на САЩ Доналд Тръмп няма да позволи на турско-американските отношения да „станат пленник“ на въпроса за С-400, предаде БГНЕС.   Ден по-рано турският външен министър Мевлют Чавушоглу заяви пред репортери, че опитът на Вашингтон да свърже покупката на С-400 с участието на Турция в изтребителната програма F-35 е \"напълно\" в несъответствие с духа на турско-американския съюз и изрази надежда, че двете страни ще разрешат проблемите си в контекста на „съществуващите приятелски отношения“.\r\nОтношенията между САЩ и Турция се обтегнаха, след като Вашингтон обяви, че ще премахне Анкара от програмата F-35 и обмисля санкции заради закупуването на системите за противовъздушна отбрана С-400, произведени от Русия.   ", "date": "2019.08.06", "title": "Ердоган: Няма доказателства, че С-400 ще навредят на F-35 или НАТО "}
{"url": "https://www.actualno.com/society/vlogyr-povede-hora-na-musala-i-poluchi-globa-news_774683.html", "text": "      Глоба до 5 хиляди лева грози влогър, който организира масово изкачване на Походът се оказал в зона, в която не е разрешено струпването на много хора.      \"1500 души покориха Мусала с мен, а държавата иска да ме глоби\". Това е заглавието на клипа, който известен влогър разпространи в социалните мрежи. Той организира група хора, с които заедно покори връх Мусала. Оказва се обаче, че това е в нарушение на закона, съобщи bTV.   \"Обявих в интернет, че по този случай на еди коя си дата ще съм на лифта, събираме се и заедно изкачваме-просто група приятели, които се събират в интернет”, разказва Слави Панайотов.\r\nСлави не е събирал пари от участниците в мероприятието. Нито е създавал туристическа група. На върха обаче ентусиастите ги очаква изненада.  \"Дойде едно момче и каза ако може да отида с него. Даже не разбрах кой е и защо е. Просто дойдоха вдигнаха ме и казаха \"Елате с нас\". Аз настоявах през целия път да разкажат за какво става въпрос, да намекнат- нищо. Дори вътре обясниха само и единствено, че ще ми пишат някакъв документ. Без изобщо да обяснят какво е нарушението и защо точно се случва на върха, а не долу. Казаха: \"Ще ви пишем протокол\", спомня си Слави.\r\nВлогърът обаче не съдейства на служителите.\r\n\"Казах, че няма да се разпиша за никакви документи и излязох навън да разкажа на хората, те се чудеха какво става и защо ме привикват в заслона и им казах - така и така, искат да ме глобяват за това, че сме дошли на Мусала. След като излязох аз навън пред хората, момчетата се скриха. Изчезнаха просто и яко дим\", разказва влогърът.       \"Въпросният господин се е държал изключително грубо, не е оказал никакво съдействие, позволил си е да обижда и парковата охрана”, твърди Красимир Андонов, директор на дирекция Национален парк \"Рила\".\r\nСлави е изпратил писмо до няколко институции и е предупредил за похода. Твърди, че няма отговор. От парк Рила обясниха, че са забранили събитието.\r\n\"Самата пътека е зона за интензивен туризъм, от хижата нагоре е зона за ограничаване на човешкото въздействие. А самият - през него минава резерватната зона на централен рилски резерват. Такова масово мероприятие е в нарушение за плана за управление. Съответно му написахме, че не е допустимо в този район да се струпва такава голяма група от хора”, обяснява Красимир Андонов.\r\n\"Реших да се погрижа за сигурността на тези хора, като от собствения си джоб платя професионални планинари, водачи, планинска спасителна служба също дойде с нас”, разказва пък Слави.\r\nПарк \"Рила\" ще състави акт и наказателно постановление на влогъра. \"Глобите за физически лица са от 500 до 5000 лева, колко ще преценя... Ще преценя допълнително. По-скоро ще е към максимума”, казва директорът на дирекция Национален парк \"Рила\".      Слави Панайотов е решен да обжалва санкцията. ", "date": "2019.08.06", "title": "Влогър поведе хора на Мусала и получи глоба"}
{"url": "https://www.actualno.com/dobrich/sybirachi-na-trufeli-nedovolstvat-sreshtu-zabranata-da-vlizat-v-gorite-news_774689.html", "text": "      Събирачи на се събират утре в Добрич, за да изразят недоволството си от забраната на областния управител да влизат в горите, съобщи Светлин Неделчев, който е сред инициаторите. Мярката е наложена, за да се ограничи разпространението на Африканска чума по свинете. Очакванията на Неделчев са да получат подкрепа от пчелари и ловци, които също са засегнати от забраната. Информацията му е, че негови колеги от Русе вече са изпратили писмо до министъра на земеделието Десислава Танева.      Предвижда се да бъде връчена протестна нота на областния управител. В текста ѝ се посочва, че ако не се предприемат адекватни мерки, ще бъдат сезирани всички международни институции и ще се премине към ефективни действия, тъй като са им нарушени основни конституционни права.\r\nНедоволните ще се събират утре в 13:30 ч. на паркинга на „Мосю Бриколаж“. ", "date": "2019.08.06", "title": "Събирачи на трюфели недоволстват срещу забраната да влизат в горите"}
{"url": "https://www.actualno.com/viewpoint/koj-ot-ku-ku-bend-koi-ministerski-postove-vzema-news_774459.html", "text": "      \"Добро утро, уважаеми зрители и добре дошли, скъпи депутати, в Народното събрание. Както знаете, през годините съм работил с много комедийни актьори, но днес имам възможността да се изправя пред един значително по-голям екип... и то от природно надарени самодейци. Мога само да добавя, че за мен е истинска чест да съм сред вас, колеги... Време е за шоу!\" С тези думи парламентарният контрол беше открит от премиера тази сутрин в Народното събрание, докато опозицията възмутено скандираше \"Нема такава партия!\" Предложение за структурата на кабинета \"Трифонов\" беше представена на президента по-късно днес, след като премиерът и неговият екип дадоха две пресконференции.      \"Считам, че Г-н Венков би могъл най-добре да ръководи пленарните заседания, тъй като той е дългогодишен професионалист в ударните инструменти. Удряйки с чукчето в неравноделен ритъм, определено ще привлича вниманието на народните представители и ефективно ще въдворява ред по време на заседание\", заяви Слави Трифонов, относно предложението за Венелин Венков като председател на НС.\r\nЗа заместник министър-председател на България беше предложен Евгени Димитров - Маестрото. \"Евгени не само е организирал множество концерти, но и опитът му като глава на многочленно семейство, го прави идеален за поста\", каза премиерът днес по обяд на пресконференция в централата на партията, където се обсъждаха въпроси относно предложените министри, усвояването на европейски фондове и държавната субсидия за партиите. \"Аз пари си имам, другите ръководители на партии да му мислят\", добави Трифонов по въпроса за субсидиите и посочи още, че ПП НТД (\"Нема Такава Държава\") ще работи усилено за регионалното развитие на северозапада, както и за реформи в стандарта за финансиране на държавните културни институти в областта на сценичните изкуства. \"Плануваме до 2 години Враца да стане европейска столица на културата, а до максимум 3 години, да достигнем брюкселски стандарт на живот в региона.\" С тези думи Слави Трифонов завърши пресконференцията, а на излизане от сградата каза, че за него е било чест да даде това изявление.\r\nМинистър на вътрешните работи ще бъде Иван Атанасов - Ванката, поради доказания си професионализъм в бойните изкуства, а Министерството на културата ще ръководи Краси Радков, заради изключителната си способност за естетическа преценка. За министър на правосъдието беше предложена Диана Младенова(по разбираеми причини), докато Георги Милчев - Годжи поема Финансите (както и се очакваше, господин директоре...). Министър на младежта и спорта става Иван Стоянов, който ще внесе проект за борба срещу затлъстяването на нацията, докато Илия Илиев - Професорът ще ръководи земеделието и горите с обещание, да реши проблема с умиращите пчели, като лично се заеме с производството на кошери. Министерството на транспорта се поема от Евгени Йотов, който ще разшири Летище София, тъй като след влизането на ПП НТД в ръководна функция на държавата, се очаква 2 милиона български емигранти да се върнат в страната моментално. \"Очаква се огромен прилив на пристигащи българи от чужбина и ако авиационните компании не могат да се справят, смятам лично да пилотирам държавния самолет, за да прибера всички онези нашенци, които от край време милеят за родината\" гарантира Йотов тази сутрин на излизане от сградата на Парламента.  Йордан Йончев - Гъмзата като енергиен министър, ще внесе уникален проект за алтернативни енергийни източници, като предлага дансинга във всяка дискотека, да бъде подвижен и да произвежда енергия, когато хората подскачат на него. Респективно на това Краси Радков като министър на културата, ще отпусне средства на всички увеселителни заведения, които въртят песни като \"Пружината\", \"Акция\", \"Нирвана Кючек\" и други подобни музикални произведения, които причиняват особено раздвижване на публиката. \"С обединени усилия между министерствата на културата и енергетиката, ще успеем да занижим цената на тока. Смятам, че и други балкански страни, ще последват нашия пример, след като видят колко ефективен е проектът ни за алтернативни източници на енергия\", обясни Гъмзата по време на пресконференция в централата на партията.\r\nС външните работи ще се занимава Рейди Бризуела, а отбраната на страната ще ръководи Лилия Стефанова, като се разчита, че всяка заплаха може да бъде сломена от нейната красота и нежност. Борис Солтарийски става министър на здравеопазването с обещанието за по-строг контрол върху качеството на алкохола и тютюневите изделия. \"Да кажеш на българина, че яде много сланина и пие ракия е глупаво. Той така или иначе, ще си пие и пуши...и яде. Аз предлагам, да работим за едно по-здравословно пиьене и никой да не се лишава от нищо. Между другото имам участие утре от 19 часа, заповядайте... \", каза г-н Солтарийски пред наши колеги, по време на допълнителната пресконференция в зала 3 на НДК.\r\nЗа сериозни реформи призовава предложеният за министър на образованието Иво Сиромахов. \"Не мислите ли, че всяко дете се отегчава до смърт от постните научни текстове, с които са изпълнени учебниците. Ще внеса проект, с който считам, че може да обогатим емоционалната интелигентност на подрастващите, като наблегнем повече на хумористичното, отколкото на научното. Представете си например, на всеки урок - по един виц. Така не само децата ще се забавляват, но и ще са мотивирани да прочетат целия урок, тъй като вицовете винаги ще са разположени на различни места по страниците на учебника\", допълни Сиромахов и запя \"Gaudeamus igitur\", докато се качваше в колата си.    Утре следобед ще се проведат и церемониите по предаване на властта в Министерския съвет и във всяко от министерствата. \"Поканили сме духов оркестър, ансамбъл, танцьори, акробати... ние също ще свирим и пеем. А ако не вали, моите ай-ти специалисти ще хакнат пръскачките, за да стане готино... като концертът ни на стадион \"Васил Левски\". Аз ги разбирам тия работи... ще стане страхотно шоу.\", обеща премиерът Трифонов преди да влезе в сградата на президентството за среща на затворени врати с държавния глава, където се очаква да обсъждат структурата на кабинета и други въпроси, касаещи новото правителство.\r\nВ заключение, нека пожелаем успех на Слави Трифонов и екипа му, защото не знам за вас, но на мен лично ми писна да гледам самодейните комици, които ни забавляват от политическата сцена вече 30 години. Не мислите ли, че е крайно време за малко повече професионализъм...   ", "date": "2019.08.06", "title": "Кой от \"Ку-Ку бенд\" кои министерски постове взема"}
{"url": "https://www.actualno.com/interview/elena-poptodorova-pred-actualnocom-sdelkata-za-f-16-ni-razpolaga-v-semejstvoto-na-zapada-news_774684.html", "text": "               Вижте, това е едно много дълго усилие - 15 години минаха. Веднага след влизането ни като член на Алианса, се постави въпросът за модернизацията на българската армия. Виждате, вече много години ние нямаме особен напредък. И това е най-видно в опитите да се придобият изтребители за ВВС. В други коментари вече отбелязах, че приключването на сделката е равностойно на фактическо влизане в Пакта. Истината е, че толкова трудности срещна тази сделка - заради нейния геополитически контекст.   Да, твърдо това беше сред препятствията. Ние на два пъти не можехме да стигнем до същински преговори поради вътрешни съпротиви, които доведоха до нерешителност в две предходни правителства да влязат в същински преговорен процес.     Вижте, това също е вярно, защото очевидно много сериозно се обостриха отношенията на Русия със Запада. Държа да подчертая, че при нас се случи за пореден път сблъсък Изток-Запад. Именно в този контекст вървеше и трудният процес на преговорите. Иначе трябваше да бъде обичаен бизнес - сядат два екипа, много трезво, много разумно - ние си браним интереса, отсрещната страна се опитва да постигне повече и така. Но това е в едни нормални делови отношения на две страни, които знаят, че искат да са заедно занапред. Ние, като казвам \"ние\", имам предвид България, не знаехме дали искаме да продължим заедно напред и в тази най-интимна страна на двустранните отношения, каквато е сигурността и военните доставки. Затова смятам, че преломът е много голям. И оттук-насетне вече според мен ще се върви в положителна посока. За мен най-голямото значение е този психологически праг, който по този начин беше преминат. Сделката за F-16 ни ситуира, тя ни разполага в западното семейство - не само по отношение на сигурността, но и във всички останали области. Това е мерило. Ние сме имали и предходни периоди - неособено щастливи, свързани най-вече с енергийни проекти. Слава Богу, там имаме един първи пробив. Затова ви казвам, че се случват неща, които ще бъдат от определящо и дългосрочно значение не само за държавата, но и за нацията. Двете критични зони на зависимост на България от предходни обвързаности бяха отбрана и енергетика. Фактът, който виждаме вече, че е намалена с 15% зависимостта ни от руски газ, все пак е начало. Това, пак казвам, поставям психологическото прескачане като особено важно, за да се види, че България може да бъде спокойна и със самочувствие взимаща своите решения. Казвайки това, според мен ключовата дума е еманципация. Не става дума въобще за самоцелна намислена враждебност към Русия. Ясно е, че имаме много императиви, поради които ние имаме отношения с Русия, които са по-преплетени.    Не можем и няма как. Но аз съм си мислела винаги, че нашето основно лечение срещу тази много трудна география са двете членства ( ). И ако ние успеем това да използваме като средство за развитие на държавата, смятам, че ще можем да преодолеем не само конюнктурни, но и обективно съществуващи регионални особености.   Ще ви кажа - България сама не може да го защити. Не сме суперсила, няма и изгледи да се превърнем в такава. Даже и за регионална сила не ни стигат силите. Затова съюзничествата са най-важното. Не случайно тегля разговора ни все към членството на България в Алианса и ЕС. В огромна степен. По-рано, още в Народното събрание, си мислех, че проблемите на България са най-вече политически и идеологически. С времето установих с притеснение, че те са преди всичко културни. Преди да станат политически и идеологически, те са културни. Точно тези културни проблеми няма как сами да си ги решим. За тях трябва среда, в която няма как да се държиш различно. Не ме разбирайте погрешно - културните различия нека да ги има като идентичност, но говорим за друго - начин на живот, поддържане на публичната среда. Оттам тръгва всичко - в една публична среда се ражда и политика, и идеология и т.н.    Това е така, да. И то вътрешния диалог. Ние даже още не сме го изнесли на другото ниво.     ", "date": "2019.08.06", "title": "Елена Поптодорова пред Actualno.com: Сделката за F-16 ни разполага в семейството на Запада"}
{"url": "https://www.actualno.com/blagoevgrad/folklor-djaz-i-izkustvo-zalivat-bansko-po-vreme-na-naj-golemija-leten-forum-v-bylgarija-news_774702.html", "text": "      Остават по-малко от 7 часа до началото на най-големия летен музикален форум в България - МЕЖДУНАРОДНИЯТ ДЖАЗ ФЕСТИВАЛ В БАНСКО . Огромната му популярност по целия свят го превърна в едно от най-значимите културни събития на Балканите. Красивият старинен град Банско е място за среща на емблематични личности от нашето музикално съвремие. До края на 22-то издание на фестивала, следобедите в планинското ни градче ще бъдат разнообразявани с демонстрации на възраждащи местни обичаи, като предене, изработка на сувенири от тъкани и тъкане на „разбой”.      Активностите са част от Културни вечери „Традиции и изкуство”, които цяло лято привличат любопитните туристи пред Посетителски-информационен център. Отново там, за първи път тази година, добре познатите на банскалии „Айрън Брадърс”, организират ковашко шоу, с което нагледно ще представят пред желаещите тънкостите в ковашкото изкуство и ще потвърдят стигмата, че желязото се кове, докато е горещо.\r\nПред Посетителския-информационен център, днес започваме с демонстрация на дърворезба на фона на музикалните изпълнения на фолклорна група при Читалище „Светлина”-с. Кремен.   На 7.08 (сряда) ще плетем шушони и ще разкрием тайната на българската бродерия под съпровода на женска фолклорна група „Извор” -Банско.\r\nНа 8.08 (четвъртък) отново ще ви впечатлим с майсторска дърворезба в компанията на момчетата от фолклорна група „Банска Младост”.\r\nНа 9.08 (петък) ще наблюдаваме изключително интересното умение за бродиране на сувенирни топки, отново допълнено с изпълненията на нашите приятели от фолклорна група „Банска младост.    На 10.08 (събота) , ви каним в музей „Велянова Къща\", за да наблюдаваме демонстрация по \"Тъкане на резбой\" и да се насладим на изпълненията на добре известните на всички „Бански Старчета”.\r\nОт 9 до 13 август , художничката Мариана Стефанова ще ви покани в своя абстрактен свят с изложбата си „Доза изкуство”, разположена във фоайето на Посетителски-информационен център.\r\nФолклор, джаз и изкуство се преплитат в Банско, за да затвърдят позициите му като град на свободния дух и да запазят първото му място като най-добра фестивална дестинация на Балканите. ", "date": "2019.08.06", "title": "Фолклор, джаз и изкуство заливат Банско по време на най-големия летен форум в България"}
{"url": "https://www.actualno.com/europe/kosovo-ne-priznava-ruskite-pasporti-na-ukraincite-news_774671.html", "text": "      Косовският министър на външните работи Беджет Пацоли каза, че няма да признае паспорти, издадени от Русия за жители на Донецк и Луганск в Украйна, съобщи МИА.      Паколи написа на своята страница в Туитър, че Косово подкрепя суверенитета и териториалната цялост на Украйна, допълва БГНЕС.\r\n„Русия трябва да спре незаконните интервенции в Украйна и да изтегли войските си“, написа Пацоли. ", "date": "2019.08.06", "title": "Косово не признава руските паспорти на украинците "}
{"url": "https://www.actualno.com/business/ekspert-raboti-se-po-vaksina-sreshtu-chumata-po-svinete-news_774690.html", "text": "      \"Напълно реалистично е и следващата година у нас да не може да се овладее африканската чума по свинете (АЧС) и стопаните да не могат да закупят здрави прасета за отглеждане\", заяви пред директорът на Института по микробиология към БАН проф. д-р Христо Найденски.      “Животните, които са преболедували в по-лека форма и са останали живи, са дълги години вирусоносители и това създава предпоставка за разпространение на вируса и през следващите години. Хранителните отпадъци - предимно тези, които са от месо за сурови колбаси говорим, осолени продукти, каквито са шунките, например,  всички те, когато са добити от животни, които са в предклиничен стадий, те са опасни, ако при консумацията след това човек ги изхвърля в общите отпадъци“, каза той и поясни още:   “Това месо, което е във фризерите, ако животното е било в предклиничен стадий или в инкубационен период, тогава вирусът преживява в него няколко години – три, четири, пет години. Това месо е потенциално опасно пък за други здрави свине. За човека не е опасно, но термичната обработка се препоръчва, защото може да има и някаква вторична инфекция, която да съпътства основната. Винаги препоръчвам термична обработка, а след това самите отпадъци, кости, други субпродукти, които са от това животно не бива да се изхвърлят на общия сметосъбирателен пункт. Най-малкото да бъдат поне сварени и тогава изхвърлени. Вирусът на 60 градуса се инактивира за 30 мин., на 70 градуса вече по-малко, но за да стигне във вътрешността си, трябват поне 90 градуса, да заври и тогава в рамките на 15-20 мин., след което да се изхвърлят в общата смет…“.\r\nПроф. Найденски обясни и за разработката по ваксина срещу африканска чума по свинете (АЧС):  “Това, което се знае, е, че в Института в Пърбрайт се работи по създаване на такава ваксина, по европейската програма “Хоризонт 2020\" и там участват 21 страни, които имат за задача да разработят такава ваксина, и аз лично се надявам, че би могло един такъв консорциум да постигне по-голям успех. Все още се идентифицират основните структурни компоненти на ваксината. Това са отделни протеини, за които се счита, че са отговорни за високата вирулентност на вируса. Вече са идентифицирани два-три такива протеина и най-вероятно един от тях ще бъде секвениран, клониран и използван за целите на бъдещата ваксина“.\r\nПроф. Найденски уточни с каква вирулентност е вирусът на територията на България:   “Той е с някаква умерена вирулентност, но трябва да имаме предвид и това, че при преминаване от заразен на здрав обикновено е възможно вирулентността да се повиши“.     ", "date": "2019.08.06", "title": "Експерт: Работи се по ваксина срещу чумата по свинете"}
{"url": "https://www.actualno.com/america/trymp-predloji-po-strog-oryjeen-kontrol-no-i-merki-sreshtu-nasilstvenata-kultura-vkluchvashta-videoigri-news_774636.html", "text": "      Президентът на САЩ Доналд Тръмп предложи републиканците и демократите да се споразумеят за и да свържат това с неговия проект за имиграционна реформа.      \"Републиканците и демократите трябва заедно да направят сериозни проверки на миналото, може би свързвайки това законодателство с отчайващо необходимата имиграционна реформа\", написа Тръмп в Туитър след двете масови престрелки през уикенда, при които бяха убити 29 души и десетки ранени в и .   \"Трябва да имаме нещо добро, ако не ВЕЛИКО, излизайки от тези две трагични събития!\", написа Тръмп. Той призова конгресмените да одобрят законодателство, което ще изисква по-сериозни проверки на миналото на купувачи на огнестрелно оръжие.\r\nПо-късно президентът на САЩ направи национално обръщение, в което каза, че \"може би трябва да се направи повече\" за справяне с насилието с оръжие. Той каза, че политиците трябва да предприемат стъпки за ограничаване на \"насилствената култура, включително видеоигри, които насърчават насилието\".  Според президента законите за трябва да бъдат реформирани, за да се улеснят идентифицирането на психично разстроените лица и контролът върху социалните мрежи, където много от убийците публикуват предварително своите заплахи.\r\nТръмп също призова за смъртно наказание за и престъпления от омраза. По-рано президентът обсъди с директора на ФБР Кристофър Рей, министъра на правосъдието Уилям Бар и членове на Конгреса на САЩ възможните начини да се предотвратят нови масови убийства.\r\n\"Медиите носят голяма отговорност за живота и безопасността в нашата страна. за гнева и яростта, които се натрупваха в продължение на много години. Отразяването на новини трябва да започне да бъде справедливо, балансирано и безпристрастно или тези ужасни проблеми само ще се влошат\", написа преди това президентът в друг туит. \"Омразата няма място в нашата страна и ние ще се погрижим за това\", подчерта президентът. Той отбеляза, че и в двата случая нападението е било свързано с \"психична болест\".       Президентът на САЩ нареди знамената на територията на цялата страна да бъдат спуснати наполовина в знак на съпричастност с жертвите на двете масови стрелби в Ел Пасо и Дейтън.\r\nПо-рано прокуратурата в щата Тексас обяви, че ще поиска смъртна присъда за стрелеца в търговския център на „Уолмарт“ - 21-годишния Патрик Крусиос.\r\nДругият масов убиец от Дейтън - 24-годишният Конър Бетс, пък бил отстранен от училище преди няколко години заради планирани нападения, а сред деветте му жертви сега се оказаха сестра му и нейното гадже.\r\nНационалната асоциация на собствениците на огнестрелно оръжие в САЩ изрази в Туитър съболезнования на семействата на загиналите и пострадалите при нападенията в Тексас и Охайо. \"Нямаме намерение да участваме в политизирането на тези трагедии, но както винаги с радост ще участваме в търсенето на действащи решения\", съобщи организацията. Тежки обвинения към Тръмп в рамките на САЩ       Американският президент често е обвиняван, че \" . \"Трябва да наречем белия национализъм с истинското му име - вътрешен тероризъм. Трябва да попитаме самия президент за мнението му за расисткото превъзходство на бялата раса\", написа в Twitter Елизабет Уорън, водеща кандидатка на демократите за президент. Друг кандидат за президент от демократическата партия, Бето О'Рурк, чийто бивш окръг на Конгреса включва Ел Пасо, отиде по-далеч. \"Президентът насърчава по-голям расизъм и не само расистката реторика, но и насилието, което толкова често я следва. За това е отговорен не само президентът Тръмп, но със сигурност той е човекът, който се ползва с най-голямо обществено доверие ... и е най-отговорен\", каза О'Рурк в ефира на CNN. Обвинения и извън пределите на САЩ Смятаме случилото се за терористичен акт, насочен срещу мексиканско-американската общност и мексиканците в САЩ, заяви външният министър на Мексико Марсело Ебрард. Той добави, че мексиканските власти ще обмислят да повдигнат съответните обвинения пред съда и ще поискат, ако е необходимо, екстрадицията на извършителя на нападението в Ел Пасо. Шестима от 20-те загинали при нападението са мексиканци, а други седем мексиканци са сред 26-те ранени. ", "date": "2019.08.06", "title": "Тръмп предложи по-строг оръжеен контрол, но и мерки срещу \"насилствената култура\" включваща видеоигри"}
{"url": "https://www.actualno.com/actualno/cherno-more-ot-sofija-do-burgas-news_774605.html", "text": "      Магистрала като Черно море! Това явление имаме у нас. Само хвалбите ни останаха. Пътуваме си в приключение по спомени из любимите български пътища, с които управляващи и някои управлявани се хвалят от години. Жалко, че хубавите думи са само от телевизора. А мечтаната реалност е доста далече от погледите ни. \"Направих ви магистрала като слънце\", си спомням, че каза един ден някой. Малко по-късно този така прехвален път се превърна в развълнувано Черно море с вълни от 3-4 бала височина. Та чак от морска болест може да се разболееш. Вълна след вълна, след вълна... и скок-подскок, кръпка до кръпка.      Къде е пяната ли - тя се създава от шофьорите. Те трошат достатъчно нерви, докато се \"пенят\", изпочупвайки колите си. Десните ленти в двете посоки от пътните платна на са се превърнали в стари кърпени хиляди пъти гащи, които все повече се късат. Истинско предизвикателство е пътуването там.\r\nПредлагам, за да не се похабява този така оформен офроуд път, да се прави ежегодно състезание за най-малко поражения върху автомобила, след ползване на магистралата. Победителят ще спечели усмивка по радиото. За закупената винетка ли питате и за предстоящите тол такси - важното е да сме живи и здрави . Останалите страни-членки на Европейския съюз могат само да завиждат на даденостите, с които разполагаме. Нашето Черно море се разпростира от София до Бургас.\r\nНе сте забелязали ли, уважаеми, началници на държавата? Възможно е, ако си шпорите с 200 км/ч в лявата лента. Взели сте мерки? Да, поставени са знаци за ограничение на скоростта на 90 км/ч. Аз си мислех, че е по-логично да се отремонтира. А, да, забравих - пари няма! Огледайте се леко наляво и леко надясно, \"потанцувайте\" върху вълнообразния асфалт с возилата, с които Ви придвижват, усетете как пътуват обикновените хора - простосмъртните. После си припомнете колко пари дадохте за цялата тази хвалба и на кого. Накрая помислете 'що ли се оплакват гражданите. И ако пак достигнете до извода, че всичко е наред и се направите на слепи, си купете лупи и ми се обадете аз да ви повозя в панорамна обиколка на пътищата в нашата родина.   Автор:   ", "date": "2019.08.06", "title": "Черно море - от София до Бургас"}
{"url": "https://www.actualno.com/curious/5-te-zodii-myje-koito-sa-verni-do-jivot-news_774482.html", "text": "      Верността не се придобива, тя е заложена у човека, още с неговата орисия. Така смятат и звездите.      Кои зодии може са верни до гроб, научете сега…\r\nОказва се, че звездите оказват влияние, върху това кой може да се счита за надежден брачен партньор.   Ако и вие си търсите мъж, не само по социален статус и банкова сметка, но и по вярност, научете сега кои са 3-те зодии мъже, които са верни до живот:  На вашето внимание петте знака на зодиака, които са най-верни на половинката или идеите си и то за цял живот. 1. Телец Той е всеотдаен и стабилен човек. Телецът не обича драстичните промени и обикновено е обвързан с един партньор докрай. Телецът обича да бъде заобиколен от любов и да има общи интереси и предпочитания с любимите хора. Основната му задача е да направи скъпите за него щастливи, както физически, така и емоционално.     2. Рак    Ракът е лоялен, емоционален и мил човек. Щом започне някаква връзка, веднага се разтваря в нея. Лоялността му е непоклатима и няма съмнение, че винаги ще покрива гърба ви. Този знак яростно защитава своите близки, като желае те винаги да са в безопасност. С Рак е наистина удобно да бъдеш себе си и да споделяш тайните си, без страх при това да ти е верен до живот. 3. Дева Девите са аналитични, скрупульозни, но по-скоро добронамерени личности. Всяка Дева знае точно, какво харесват и не харесва у околните. Добрите комуникационни умения позволяват на Девата лесно да осъществи контакт с другите. Този знак на Земята се стреми да изведе най-доброто у хората и да мотивира. Тя е вярна на убежденията си и най-вече на избраника на сърцето си. 4. Везни    Везни са справедлив и спокоен знак, който постоянно търси сътрудничество. Обича да установи честни и открити отношения, без конфликти или пропуски. Везните работят усилено, за да намерят здравословно решение на всички проблеми. Такива винаги се срещат в една връзка. Този въздушен знак обича баланса и със сигурност ще отчита нуждите и интересите на своите близки. Верен е до живот.    5. Козирог Козирозите са ориентирани към семейството, те са практични и отговорни. Този земен знак е много трудолюбив. Козирогът работи не само в името на собствения си успех, но и за да осигури своите близки. Той подкрепя близките и ги кара да се чувстват комфортно. Козирогът има много реалистичен подход към живота и е надежден приятел и партньор. Той се отнася към списъка с 3-те зодии мъже, които са верни до живот.\r\nНадеждният човек е ценен с това, че на него може да се разчита във всяка ситуация. Такъв човек ще открие изход в труден момент или ще дари подкрепа.\r\nОказва се, че звездите, също оказват малко влияние, върху това кой може да се счита за надежден партньор и кой е верен до живот.\r\nСпоред астролозите, само тези хора, в чиято душа царува хармония и именно тя се явява като дар на изцеление, ги прави така верни! ", "date": "2019.08.06", "title": "5-те зодии МЪЖЕ, които са ВЕРНИ до живот"}
{"url": "https://www.actualno.com/healthy/dete-ot-ruse-e-sys-simptomi-na-zapadnonilska-treska-news_774630.html", "text": "      Изследвано е дете от Русе, което показва симптоми на западнонилска треска. Очаква се болестта да се докаже до края на деня с повторно изследване. Детето е на крехка възраст.      Децата по-лесно преборват вируса. Това  заяви директорът на Националния институт по заразни и паразитни болести проф. д-р Тодор Кантарджиев в ефира на bTV. „   Това е опасно заболяване, защото предизвиква възпаление на мозъка“, допълни той. „Има доказателства, че чесън, мента, лавандула отблъскват комарите. Репелентите са много важни“, предупреди той.\r\n„Тази година комарите са местните, те хапят след 18:00 часа. Не бива да се допускат в стаите, в които спим. Когато се ходи сред храсти, трябва да се слагат винаги две фланелки. Бум на комари няма“, коментира професорът.   ", "date": "2019.08.06", "title": "Дете от Русе е със симптоми на западнонилска треска "}
{"url": "https://www.actualno.com/america/sasht-reshi-da-zamrazi-vsichki-aktivi-na-venecuela-na-amerikanska-zemja-news_774617.html", "text": "      Президентът на САЩ Доналд Тръмп нареди замразяване на всички държавни активи на венецуелското правителство в Съединените щати и забрани сделки с венецуелските власти, предаде БГНЕС.      Тръмп предприе стъпката \"в светлината на продължаващата узурпация на властта от Николас Мадуро и лица, свързани с него, както и на нарушенията на човешките права\", пише в мотивите на заповедта.   Според The Wall Street Journal този ход е първият подобен срещу правителство в Западното полукълбо от над 30 години и налага ограничения за Каракас, подобни на тези срещу Северна Корея, Иран, Сирия и Куба.\r\nЗамразяването засяга \"цялото имущество и интереси към собственост на  правителството на Венецуела в Съединените щати, които оттук нататък  влизат в рамките на Съединените щати, или които по-нататък попадат във  владение или контрол на което и да е лице от Съединените щати\". Тези  активи \"са блокирани и не могат да бъдат прехвърляни, изплащани,  изнасяни, изтеглени или търгувани по друг начин\", се казва в  разпореждането. Мярката също така забранява транзакции с венецуелски  власти, чиито активи са блокирани. Тя забранява \"извършването на каквото  и да е сътрудничество или предоставяне на средства, стоки или услуги  от, до или в полза на всяко лице, чието имущество и интереси към  собственост са блокирани съгласно тази заповед\".  На въпрос миналата седмица дали обмисля \" или карантина\" на Венецуела, Тръмп отговори: \"Да, обмислям\".\r\nЛидерът на опозицията във Венецуела Хуан Гуайдо се обяви за временен президент в началото на тази година в опит да свали Мадуро. Усилията на Гуайдо обаче са в застой, въпреки международната подкрепа и широкото недоволство от Мадуро, който успя да се задържи властта с подкрепата на силите за сигурност на страната.   Около една четвърт от 30-милионното население на Венецуела се нуждае от хуманитарна помощ, според ООН, докато 3,3 милиона души са напуснали страната от началото на 2016 година. Международният валутен фонд твърди, че тази година инфлацията ще достигне около 1 милион процента, докато икономиката - в рецесия вече 5 години - ще се свие с 35%.     ", "date": "2019.08.06", "title": "САЩ реши да замрази всички активи на Венецуела на американска земя"}
{"url": "https://www.actualno.com/america/filmyt-legenda-izkuplenieto-shoushenk-se-vryshta-v-kinata-po-specialen-povod-news_774612.html", "text": "      Дори и да не сте почитател на този филм, невъзможно е никога да не сте чували за „Изкуплението Шоушенк“. Филмът излиза през 1994 г. и е базиран на романа на Стивън Кинг и Рита Хейуърт „Изкуплението  Шоушенк“. Лентата разказва историята на Анди Дюфрен, осъден за убийството на жена си и нейния любовник.      В актьорския състав влизат Тим Робинс, Морган Фрийман, Боб Гунтън и други. Сценарист и режисьор е Франк Дарабонт, а музиката е на Томас Нюман.   Анди Дюфрен, работил като банкер цял живот, предлага услугите си на затворническата администрация. Той им да прехвърлят големи суми пари в сметките си, без да бъдат облагани с данък. По този затворникът си осигурява спокойно време да помисли как да излезе от ситуацията.\r\nФилмът излиза през 1994 г. в ограничен брой кина. За съжаление „Изкуплението Шоушенк“ не печели много, тъй като „Форест Гъмп“ и „Скорост“ излизат същата година. Филмът обаче  е оценен от критиката и получава 7 номинации за „Оскар“, включително за най-добра продукция.  Въпреки че не е оценен тогава, в днешни времена „Изкуплението Шоушенк“ се счита за една от класиките в киното и се намира на първо място по рейтинг в IMDB.\r\nПрез 2019 г. се навършват 25 години от излизането на култовия филм, затова „Columbia Pictures“ реши да зарадва феновете му с няколко специални прожекции. Те ще се състоят на 22, 24 и 25 септември в избрани кина в САЩ, а билетите вече са в продажба. ", "date": "2019.08.06", "title": "Филмът-легенда „Изкуплението Шоушенк“ се връща в кината по специален повод"}
{"url": "https://www.actualno.com/asia/ucheni-identificiraha-4-smyrtonosni-redki-virusa-v-turcija-news_774644.html", "text": "      Група турски учени са идентифицирали четири редки вируса в Турция, които причиняват хеморагична треска и водят до смърт поради бъбречна недостатъчност, съобщи „Сабах“.      Екип от катедрата по биология на университета „Бюлент Есевит“, ръководен от професор Мехмет Али Йоктем от катедрата по медицинска вирусология на университета „Докуз Ейлюл“, е провел проучвания за видове хантавирус, които се развиват при гризачи и малки бозайници в Турция, и четири конкретни подвида, които могат да причинят човешки заболявания.   Новоидентифицираните редки вируси, които могат да бъдат предадени на хората от гризачи, са кръстени на провинциите или градовете, в които са били открити, а именно: „Dobrava Hantavirus İğneada“, „Dobrava Hantavirus Giresun“, „Puumala Hantavirus Bartın“ и \"Tuula Hantavirus Palandöken\".\r\n\"Тази група смъртоносни вируси вече е известна в света\", каза Йоктем и добави, че те са успели да идентифицират подвидове, открити в Турция.  „Ние сме първите, които споделяме със света произхода на този вирус“, отбелязва Йоктем.\r\nЗаявявайки, че вирусът не вреди на гризачите, Йоктем съобщава, че това заболяване, пренасяно по въздух, се предава на хората чрез дишане, като по този начин \"инфекцията може да бъде предотвратена просто като се използва маска в райони, където могат да бъдат открити гризачи\".   Въпреки че няма известен лек за вируса, Йоктем подчертава, че \"ако бъде диагностициран рано, пациентът може да бъде запазен жив с поддържаща терапия, докато имунната система не бъде изчистена от вируса\" и в крайна сметка да бъде спасен.     ", "date": "2019.08.06", "title": "Учени идентифицираха 4 смъртоносни редки вируса в Турция "}
{"url": "https://www.actualno.com/pleven/obshtina-belene-pusna-bezplaten-avtobus-ot-selata-do-bolnicata-news_774642.html", "text": "      От този месец жители на населените места в община Белене могат два пъти в седмицата могат да пътуват безплатно до и от болницата и поликлиниката в крайдунавския град. Автобусът, който ги превозва, има два маршрута.      Във вторник той тръгва в 7,10 ч. от Белене и минава през селата Бяла вода, Кулина вода и Деков. В Медицински център \"Бел Медик“ /поликлиниката/ пристига в 8,00 ч., а в МБАЛ – Белене – в 8,10 ч. В 12,00 ч. автобусът тръгва от поликлиниката към същите села.\r\nВ четвъртък маршрутът е Белене, Петокладенци, Татари, Деков, Белене. Часовете на тръгване и на връщане са същите, съобщиха от общинската управа.   ", "date": "2019.08.06", "title": "Община Белене пусна безплатен автобус от селата до болницата"}
{"url": "https://www.actualno.com/asia/ruhani-iran-shte-vodi-pregovori-sys-sasht-ako-otmenjat-sankciite-news_774637.html", "text": "      Президентът на Иран Хасан Рухани заяви, че Техеран подкрепя преговорите с Вашингтон, но САЩ първо трябва да отменят санкциите, наложени срещу Ислямската република.      \"Ислямска република Иран подкрепя преговорите и, ако САЩ наистина искат да говорят, преди всичко друго те трябва да отменят всички санкции\", заяви Рухани, предаде БГНЕС.   Напрежението между САЩ и Иран се засили след като миналата година САЩ се оттеглиха от ядрената сделка от 2015 година (СВПД), която имаше за цел да ограничи иранските ядрени дейности.\r\nНаскоро Иран обяви, че вече не спазва ограниченията за производството на обогатен уран, използван за ядрено гориво - но също така и потенциално и за ядрени бомби.   ", "date": "2019.08.06", "title": "Рухани: Иран ще води преговори със САЩ, ако отменят санкциите "}
{"url": "https://www.actualno.com/starazagora/gotvjat-protest-v-podkrepa-na-uvolnenata-maja-ilieva-v-stara-zagora-news_774645.html", "text": "      В подкрепа на , която е инициатор на протестите на медицински специалисти, готвят в Стара Загора. Протестът ще се проведе на .      Според Анета Димова, организатор на предстоящия протест в Града на липите, уволнението на Илиева е \" грубо погазване на правата на човека \", на правото на всеки гражданин \"свободно да изразява мнението си и да участва в сдружения\". С протеста си старозагорските медицински сестри са си поставили за цел да защитят погазените човешките права на Мая Илиева и тя да бъде върната на работа. ", "date": "2019.08.06", "title": "Готвят протест в подкрепа на уволнената Мая Илиева в Стара Загора "}
{"url": "https://www.actualno.com/america/strelba-s-raneni-v-noshten-klub-v-toronto-news_774635.html", "text": "      Неизвестен мъж стреля в нощен клуб в северната част на канадския град Торонто, като в резултат на това 7 души са ранени, съобщи местният телевизионен канал \"Глобал Нюз\", предаде БГНЕС.      Инцидентът е станал в клуб \"Зона 45\". Според полицията състоянието на един от пострадалите се оценява като критично. По данни на администрацията на клуба около 250 души са били вътре по време на стрелбата.   Свидетели на инцидента съобщават, че в клуба е станала свада, но органите на реда все още не са дали информация за предполагаемия стрелец. Поради големия брой очевидци, случаят най-вероятно ще бъде разрешен скоро, каза шефът на градската полиция Марк Сондърс. ", "date": "2019.08.06", "title": "Стрелба с ранени в нощен клуб в Торонто "}
{"url": "https://www.actualno.com/europe/vse-po-goljamo-nedovolstvo-ot-jitelite-na-lisabon-zaradi-efektite-ot-turizma-news_774607.html", "text": "      Много жители на Лисабон се обявиха против огромните тълпи от туристи, пише Deutsche Welle, цитирана от БГНЕС.      Според мнозина жители на португалската столица, круизните кораби замърсявали града, а шумът от непрестанния поток самолети не позволявал да се спи нощем.   За последните пет години броят на туристите в Лисабон се увеличи с цели 81%. През 2018 година португалската столица е била посетена от 30 милиона души.\r\nЗа този ръст значително допринася построения преди 2 години терминал за големи круизни кораби. Около 300 лайнера ползват терминала всяка година, което означава над 600 хиляди допълнителни туристи. Корабите замърсяват пристанището и то се нареди на 6-то място сред най-мръсните в Европа.  Летището обслужва 26 полета през нощта, но самолетите минават само на 100 метра над къщите в някои квартали.\r\nСпоред еколози, туристическият бум се отразява най-тежко на живеещите в центъра на Лисабон.   Властите не бързат да реагират на оплакванията, защото туризмът е основен източник на приходи за Португалия и носи 15 милиарда евро годишно.     ", "date": "2019.08.06", "title": "Все по-голямо недоволство от жителите на Лисабон заради ефектите от туризма"}
{"url": "https://www.actualno.com/art/art-galerija-le-papillon-predstavja-hristo-jotov-jivopis-i-grigor-micev-skulptura-news_774566.html", "text": "      Арт галерия Le Papillon ви кани на необикновен спектакъл, насочен към две основни човешки сетива с изложбата „Имагинерни изрази“ от 8-ми август до 4-ти септември 2019 г. С удоволствие ви представяме героите на двама автори, обичащи сюрреалния подход, с изключително богато въображение, драматургичен талант и фина естетика - Христо Йотов – обичан от много колекционери и почитатели от няколко континента и Григор Мицев – утвърден и признат скулптор в и извън пределите на България.      В разгара на най-емоционалният и наситен със събития сезон ви създаваме непредвидима и изненадваща среща със завладяващите сюжети на двама автора с обща посока на изразност, но творящи в различни жанрове. И двамата са с елегантно чувство за хумор и завладяващи философски разкази с разпознаваема стилистика, всеки майстор в своята форма на творчество, и двамата - очаквани от колекционери и ценителите на съвременното изкуство.   Безкрайното въображение, творческа смелост и дързост, както и закодираният подтекст, прикрит в привидно разпознаваеми фигури и форми, е това, което обединява двамата автори в първа им съвместна изява, организирана от арт галерия Le Papillon. И ако картините на Йотов ни потапят, дори магнетично привличат в имагинерното поле на прозорливата мисъл на художника, то скулптурите на Мицев ни завладяват с перфектния баланс на модерно и класическо, на реалистична форма в неочаквана композиция. И при двамата автори героите са носители на имагинерни изрази, някои прикрити зад маски, други изразяващи чисти откровени силни емоции, но всички са активни участници в спектакъла на живота, където всеки от нас може да открие себе си.\r\nОсновният смисъл на изкуството от висок клас е да провокира категорично мисълта на публиката, да приковава магнетично вниманието, но и неусетно да надгражда осъзнатостта на зрителя, да развива неговата емоционална интелигентност и естетическа цензура. Тази допълнителна награда получават почитателите на творчеството на Йотов и Мицев, заедно с доброто настроение от колоритните забавни сюжети, както и менталният ребус - предизвикателство за интелигентния наблюдател, всичко поднесено с много високо ниво живопис с фини детайли и прекрасни скулптурни форми.  Всичко в творчеството на Христо Йотов е необикновено, всеки образ е разгръщане и опознаване на нова човешката вселена, на нова душа. За него е важно да усеща вътрешния кипеж на героите, да анализира свободата – макар и тя да е толкова необяснима, както самите герои. Те са устремени, целенасочени, непримирими, напомнят ни, че силата на човешкият дух е двигателят на всяко постижение. При тях всяка цел и мечта е възможна, стига усилията да са насочени в правилна посока. И ако е вярно твърдението на Джаспър Форд, че „въображението на гения осигурява на маниаците идеи с двадесет години напред“, то сюжетните нишки в картините на Йотов зареждат зрителя с истории за анализиране в продължение на времето. Затова творбите му са страст за много колекционери от цял свят. Сюжетите, като имагинерни изрази на наши сънища разпознаваме общочовешките черти на героя, поставен в екстремна ситуация. Много често в картините основната сюжетна линия е допълнена от елементи, които убягват на съзнанието при първа среща с творбата. Когато се потопим обаче по-дълбоко, скритите лица, предмети и елементи, изпъкват един след друг и всичко си идва на мястото – зрителят открива логичната връзка, която става очевидна и потребна. И ако не разпознаем себе си в „Летен празник“, то може би ще се открием в „Островът“ или сред „Обитателите на зелената къща.\r\nЧрез картините авторът ни позволява да надникнем в неговата богата душевност и споделя с публиката личната си философия за живота. Отваря ни чекмеджетата от своя „Шкаф на Имагинерията“, съвкупност от множество образи – от цар до шут, от пълното разголване на душата до лицето, скрито с маска, от видимо отчаяние до неподправена детска радост. И както самият художник казва: „започването на нова картина е като първа целувка. Затваряш очи и очакваш тайнството да се случи. Магията да изразиш себе си, и да видиш себе си във възторга на зрителя пред картината. Зад всеки нов щрих има изненада, която е част от великото сътворяване!„    Григор Мицев e скулптор с отношение и усет към съвременния израз и тенденции в скулптурата, но със силно отличителен почерк, чувство за хумор и философски подтекст. За тази изложба подготвя 6 скулптури, с нови сюжети и търсения за автора, но категорично грабващи вниманието и мисълта на зрителя. Целият цикъл е изпълнен в бронз, тониран в съвременни патини и успешно комбиниран, следвайки тенденцията на автора в последните години с устойчива на времето смола. Това прави скулптурите му с изключително съвременно звучене, но белязани от майсторското умение в извайване на формите на добрия скулптор. Фигурите от тази изложба са в по-голям мащаб от тези, които сме представяли до сега и разкриват вълненията на Човекът в решаването на проблеми в широк спектър: от „Преодоляване на гравитацията в домашни условия“ до философски размисли по време на „Разходка с Mr. Rene Magritte“ и задълбочени парадоксално-мисловни експерименти като „Котките на Шрьодингер“.  Григор Мицев е потомствен скулптор родом от град Казанлък. През 1995 се дипломира в Художествената  Академия  в София спец. „Скулптура“ при проф. Крум Дамянов. През 2005 получава  Степен „Meisterschuler“ при проф. Норберт Прангенберг в Мюнхен. Носител на няколко престижни награди в Германия, както за филмови награди на немски кинофестивали, така и на други конкурси, което утвърждава присъствието му и на европейската сцена.    Експозицията включва най-новите творби и на двамата автори – колекция от 13 майсторски изпълнени живописни платна на Христо Йотов и 6 бронзови скулптури на Григор Мицев и може да бъде видяна в изложбения салон на галерията на ул. Драгоман №12 от 8-ми август до 4-ти септември 2019 г.\r\nЗаповядайте на 08.08.2019 /четвъртък/ от 18:18 ч. в изложбения салон на арт галерия Le Papillon за едно вълнуващо пътешествие, вдъхновено от  необятността на фантазията, сътворено чрез неподражаемия почерк на Христо Йотов и фигурите на съвременния човек на Григор Мицев!\r\nВижте творбите на Христо Йотов в     ", "date": "2019.08.06", "title": "Арт галерия Le Papillon представя Христо Йотов - живопис и Григор Мицев - скулптура"}
{"url": "https://www.actualno.com/politics/novite-f-16-shte-se-poddyrjat-u-nas-potvyrdiha-ot-lockheed-martin-news_774653.html", "text": "      В България ще летят най-напредналите модели на самолетите F-16 Block 70. Предлагаме ви пълни възможности “земя-въздух”, както и “въздух-въздух”. Тези самолети ще бъдат въоръжени още от първия ден. Това заявиха представителите на американския гигант Lockheed Martin по време на нарочна пресконференция, предаде репортер на .      Този самолет е абсолютно оперативно съвместим с НАТО. Планът е първият самолет да бъде завършен през декември 2022 г., да бъде доставен и да започне обучението на българските техници и авиоинженери на него. Представителите на компанията отбелязаха, че през 2023 г. ще дойдат още шест изтребителя у нас, а останалите два са планувани за 2024 гoдина. Ще предоставим всички възможности вашите специалисти да отидат в Грийнвил в Южна Каролина, за да се обучат, категорични бяха още от Lockheed Martin.       По време на пресконференцията стана ясно, че F-16 Block 70 има 12 000 летателни часа, а американската компания се ангажира да обучи българските специалисти в поддръжката на машината. “Ние не сме по продажбите за еднократна употреба - нашите продажби са свързани с дълъг период на отношения. F-16 ще даде пълни бойни способности и 12 000 часа сервизен живот, който ще се поддържа в България”, заявиха от Lockheed Martin. Американците още веднъж подчертаха, че София ще получи самолет с цялото необходимо и технически съвместимо с НАТО бойно снаряжение.\r\nНа въпрос какво е оборудването, което F-16 Block 70 ще предостави на ВВС у нас, от компанията поясниха, че . \"Всякакви муниции може да носи самолетът. Той може да носи абсолютно всичко, може да качите всичко, което искате. Ще имате огромен избор за този изтребител\", увериха от Lockheed Martin.   От корпорацията потвърдиха, че ако на следващ етап България поръча още самолети, те ще струват по-евтино на страната ни, тъй като първоначалното оборудване и разходи за обучение вече ще са факт.     Пред бившият ни посланик в САЩ Елена Поптодорова заяви, че сделката за изтребителите е срещнала много трудности в годините най-вече заради нейния геополитически контекст. По думите на посланик Поптодорова обострените отношенията на Русия със Запада също са повлияли сериозно върху забавянето и нерешителността при преговорния процес между София и Вашингтон.   ", "date": "2019.08.06", "title": "Новите F-16 ще се поддържат у нас, потвърдиха от Lockheed Martin"}
{"url": "https://www.actualno.com/europe/ukrajna-oshte-ne-moje-da-kaje-okonchatelnite-rezultati-ot-parlamentarnite-izbori-news_774585.html", "text": "      Централната избирателна комисия на Украйна съобщи, че няма да успее в срок да обяви официалните резултати от парламентарните избори, пише БГНЕС, позовавайки се на РИА Новости.      Срокът от 15 дни изтече на 5 август и от ЦИК на Украйна казаха, че още не са готови с данните от един окръг. Този район е в Черниговска област, където имаше спор за резултатите от изборите и съд разпореди да се брои наново.   Членът на ЦИК Олга Желтова заяви, че са разпоредили на избирателната комисия от 210-ти район да им изпрати данните не по-късно от 16:00 на 6 август.\r\nПрипомняме, че изборите бяха спечелени от партията на настоящия . По данни преди окончателните резултати, в украинския парламент (Върховна рада) влизат 5 партии - \"Слуга на народа\" на Зеленски, \"Опозиционна платформа - За живот\", \"Европейска солидарност\" на Петро Порошенко, а партия \"Глас\" на музиканта Светослав Вакарчук се счита за решаващ коалиционен партньор.   ", "date": "2019.08.06", "title": "Украйна още не може да каже окончателните резултати от парламентарните избори"}
{"url": "https://www.actualno.com/crime/otcepen-e-chast-ot-rajona-v-jk-lozenec-zaradi-signal-za-predmet-napodobjavasht-snarjad-news_774655.html", "text": "      Отцепен е част от района в квартал „Лозенец“ поради сигнал за предмет, наподобяващ снаряд. Това съобщиха за Агенция \"Фокус\" от СДВР.      Сигналът е постъпил тази сутрин преди 8.00 ч. Предприети са действия по процедура. Районът е отцепен за по-голяма сигурност, води се разследване. Предметът е намерен при разчистване на помещение тип мазе.    ", "date": "2019.08.06", "title": "Отцепен е част от района в ж.к. \"Лозенец\" заради сигнал за предмет, наподобяващ снаряд "}
{"url": "https://www.actualno.com/balkani/v-rumynija-nameriha-ostanki-verojatno-na-vtoro-ubito-ot-jestok-ubiec-momiche-news_774579.html", "text": "      Откриха останките и на второто момиче, жертва на убиеца от град Каракал по много нашумял случай в Румъния, предаде БГНЕС, позовавайки се на АФП.      След огромния скандал около смъртта на 15-годишната Александра Макесана, полицията продължаваше да търси друга девойка - изчезналата Луиза, на 19 години.   Задържаният за убийството на Александра 65-годишен механик Георге Динка призна, че е убил и другото момиче. Той посочил на властите място в гората край Каракал, където са били намерени тленни останки. Прокуратурата обяви, че смята това за останките на Луиза, но трябва да бъде направен ДНК тест, за да бъде потвърдено.\r\nОтвличането и смъртта на Александра доведе до оставките на вътрешния министър и шефа на полицията, след като стана ясно, че властите са действали ненужно бавно, а момичето е звъняло три пъти на телефона за спешна помощ 112.  Малко по-късно беше уволнена и министъра на образованието . Тя критикува по телевизията действията на Александра, която се качила в колата на убиеца на автостоп, като заяви, че едно момиче на тази възраст трябва да знае, че не бива да влиза в автомобили на непознати и намекна, че именно това е причината за смъртта на Александра. ", "date": "2019.08.06", "title": "В Румъния намериха останки, вероятно на второ убито от жесток убиец момиче"}
{"url": "https://www.actualno.com/europe/ot-frontex-sa-razreshili-izpolzvaneto-na-kucheta-za-zalavjane-na-migranti-news_774562.html", "text": "      Предполага се, че граничните сили на Европейския съюз (бившата Frontex) си затварят очите за лошо отношение към от охраната на външните граници на ЕС, според съобщения в реномирани медии, цитирани от AFP.      Съвместно разследване на германския обществен оператор ARD, уебсайта за разследваща журналистика с нестопанска цел Correctiv и британския вестник The Guardian обвини базираната във Варшава Frontex в нарушаване на човешките права на бежанците по време на депортации, предаде агенция \"Фокус\".   Позовавайки се на вътрешни документи, в доклада се казва, че Frontex е разрешил на служителите да използва кучета за залавяне на , както и за използване на лютив спрей и палки, особено по границите на ЕС в България, Унгария и Гърция.\r\nРазследването обвини местните гранични служители, че използват сила или заплахи, за да върнат мигрантите обратно през външните граници на ЕС, като по този начин възпрепятстват основното им право да търсят убежище.  Цитирани са също така случаи с непълнолетни лица, които са били депортирани в самолети без придружител и на бежанци, упоени с лекарства по време на полетите за тяхното експулсиране, в нарушение на международните разпоредби.\r\nСпоред разследването някои вътрешни доклади на Frontex описват \"прекомерна употреба на сила\" или \" , но често завършват с изявлението \"случаят е приключен\".   Frontex може да изведе служителите си от страни по границите на ЕС и като не го прави, е съучастник в всякакви неправомерни действия, заяви пред ARD ръководителят на Консултативния форум на агенцията Щефан Кеслер.    От Frontex официално заявиха, че \"досега не е подадена жалба срещу нито един техен служител.\" ", "date": "2019.08.06", "title": "От Frontex са разрешили използването на кучета за залавяне на мигранти?"}
{"url": "https://www.actualno.com/europe/greenpeace-rusija-ne-se-spravja-s-pojarite-v-sibir-news_774586.html", "text": "      Пожарите в Сибир се разрастват, въпреки намесата на руската армия, твърдят от природозащитната организация Greenpeace, предаде БГНЕС.      \"Въпреки изказванията на руските власти, площта на пожарите в Сибир не намалява. Според данните от сателитни снимки, повече от 4,3 милиона хектара горят - площ колкото Московска област\", пише в изявление на организацията, цитирано от Euronews.   В неделя руското министерство на отбраната обяви, че намесата на техни самолети и хеликоптери е довела до \"потушаването на пожарите на площ 753 хиляди хектара\". Няколко дни по-рано президентът на Русия Владимир Путин беше разпореди армията да се включи в гасенето.\r\nОрганизации за защита на околната среда обявиха пожарите за \"екологична катастрофа\". Федералната агенция за горите в Русия обаче каза, че пожарите не представляват заплаха за селища и стопански обекти.  Губернаторът на Красонярски край Александър Усс заяви, че пожарите са \"естествен, природен феномен, а борбата с него е безсмислена или дори вредна.\"\r\nВластите бяха принудени да действат отчасти и поради обществен натиск. Около 1 милиона души се подписаха в петиция да бъдат загасени пожарите в Сибир. Огънят е далеч от населени места, но в много села в Красноярски край и съседните Якутия и Иркутска област се спусна гъст дим, който според медици е вреден за здравето.    ", "date": "2019.08.06", "title": "Greenpeace: Русия не се справя с пожарите в Сибир"}
{"url": "https://www.actualno.com/goodnews/bashta-sybra-sredstva-ne-za-lechenie-na-bolnoto-si-dete-a-za-aparatura-news_774570.html", "text": "      \"С помощта на всички вас успяхме да съберем нужната сума за закупуването на видео-ЕЕГ апаратура за Клиниката по педиатрия в Пловдив. Благодарим на всички, които се включиха в каузата ни!\", съобщиха от Асоциацията за Алтернираща хемиплегия в детството.       беше стартирана от смолянчанина Антон Кацаров преди близо половин година, а нужните пари – около 20 000 лева, са вече събрани.   Апаратът ще се дари на УМБАЛ \"Св. Георги\" в Пловдив. С него ще се изследват деца, страдащи от рядко неврологично заболяване.  \r\nЗа Антон Казаров каузата е лична. Дъщеричката му Елисавета - на годинка и пет месеца, страда от алтернираща хемиплегия в детството.  Бащата обяви кампанията две-три седмици преди рождения ден на рожбата си и призова: \"Тази година не искаме подаръци за Ели. Подарете вашия подарък на организацията и дайте надежда на всички деца, страдащи от това страшно заболяване\", написа тогава в социалните мрежи Антон Кацаров.\r\nПодкрепа за инициативата му беше оказана от Асоциация „Алтернираща хемиплегия в детството“, а детската градина „Родопчанче“ в Смолян организира благотворителен базар и спектакъл за набиране на средства.От община Смолян дариха парите от продажбата на календар с красиви снимки от града и околностите му за рехабилитация на детето.   Идеята на бащата със закупуването на апаратурата за болницата в Пловдив е да се спести на други родители с подобна на тяхната съдба ходене по мъките.    С видео-ЕЕГ се изследват деца с различни неврологични заболявания и диагностиката е най-точна. Състоянието на малкия пациент се наблюдава с постоянен 24-часов видеозапис на поведението му.\r\nАпаратура за изследване на такъв вид заболявания има само в \"Св. Иван Рилски\" в София. А Антон и съпругата му София минали през огромни изпитания докато разберат от какво точно е болно малкото им момиченце. В началото диагностицирали бебето им с епилепсия и го лекували погрешно. ", "date": "2019.08.06", "title": "Баща събра средства не за лечение на болното си дете, а за апаратура"}
{"url": "https://www.actualno.com/europe/frenski-ministyr-predizvika-debat-za-polzvaneto-na-frenskija-ezik-news_774582.html", "text": "      Министърът на културата на Франция предизвика дебати и критики с призив да се използва само френския език в страната, информира Euronews.      Франк Риестер написа в Twitter \"Казвайте нещата на френски!\", с което отбеляза 25-та годишнина от приемането на Закона Тубон във Франция. Този закон забранява използването на чужди езици от френските обществени телевизии, което налага и до днес всички чуждоезични програми да бъдат дублирани на френски. Законът постановява и радиостанциите да излъчват най-малко 40 процента френски песни в своята програма.   \"Законът Тубон е на 25 години. Той е интерпретация на член 2 от Конституцията: \"Езикът на републиката е френски\". Животът ни щеше да е толкова различен без това просто изискване: \"Казвайте нещата на френски\", написа Риестер.\r\nВъпреки че туитът на пръв поглед изглежда като безвреден патриотизъм в страна, която се гордее с езика и културата си, коментарът предизвика критики и дебати. В коментарите под туита беше изтъкнато, че президентът на Франция Еманюел Макрон редовно използва английски идиоматични изрази. Кинопродуцентът Кристоф Куртоа припомни, че най-големите френски компании често правят рекламите си на английски, като даде пример с Renault и техния слоган \"Never Too Much\" и авиопревозвача Air France с с тяхната кампания \"France Is In The Air\".  През 2015 година тогавашният министър на културата Фльор Пелеран критикува Законът Тубон. Тя каза, че \"езикът винаги се развива\" и изтъкна, че съседните английски и италиански са дали френския език стотици думи. Пелеран, която е родена в Южна Корея и говори френски, немски и английски, заяви, че \"Френският език не е в опасност и моята отговорност като министър не е да поставям неефективни прегради пред други езици, а да дам на всички граждани средствата, с които да гарантират, че френския ще продължи да живее.\" ", "date": "2019.08.06", "title": "Френски министър предизвика дебат за ползването на френския език "}
{"url": "https://www.actualno.com/society/evrobarometyr-55-ot-bylgarite-vjarvat-v-es-no-samo-20-podkrepjat-evroto-news_774554.html", "text": "      Проучване на ЕС разкри нови данни за доверието на европейците в Евросъюза, кои са най-оптимистично и песимистично настроените към бъдещето на Европейския съюз страни, подкрепата им за еврото, отношението им към имиграцията, безработицата, изменението на климата… Това последно стандартно проучване на “Евробарометър“ беше проведено след европейските избори, между 7 юни и 1 юли 2019 г. във всички 28 страни от ЕС и пет страни кандидатки.       В България 55% от гражданите вярват в ЕС, а заедно с Хърватия страната ни отчита най-ниския процент в подкрепа за еврото (20%). Средното ниво на скептицизъм сред европейските граждани е 34%, сочат резултатите на „Евробарометър“.\r\nИзследването показва, че във всички държави-членки на ЕС, освен една от тях, мнозинството от анкетираните „са оптимисти за бъдещето на ЕС“, а единственото изключение е Гърция (51% песимисти срещу 45% оптимисти).    Високи проценти на „европесимизъм“ се забелязват и във Великобритания (46%, докато оптимистите са все още повече - 47%), Франция (45% срещу 50%), Чехия (43% срещу 54%), Италия (38% срещу 56%). Най-високи проценти на оптимисти се наблюдават в Ирландия (85%), Дания (79%), Литва (76%) и Полша (74%).\r\nВ сравнение с есента на 2018 г. оптимизмът за бъдещето на ЕС е нарастнал в 24 държави-членки на ЕС, особено в Кипър (65%, +12%), Унгария (68%, +11%), Дания (79%, +9% ), Австрия (66%, +8%) и дори „песимистична“ Гърция (45%, +8%).    Оптимизмът обаче е станал по-малък в четири страни: Великобритания (47%, -2%), Швеция (64%, -2%), Чехия (54%, -1%) и Ирландия (85%, -1%).   В 27 държави-членки (в сравнение с 23 държави през есента на 2018 г.) по-голямата част от анкетираните са „доволни от начина, по който демокрацията функционира в ЕС“, като най-високите проценти са в Ирландия (77%), Дания (75%), Португалия (72% ) и Полша (70%). В другия край на скалата са Франция (45%) и Обединеното кралство (46%).\r\nГърция е единствената държава, в която по-голямата част от анкетираните не са „доволни“ (60% срещу 36%).\r\nДоверието в ЕС се е увеличило в 20 държави-членки, като най-високите са резултатите в Литва (72%), Дания (68%) и Естония (60%). Освен това над половината от анкетираните „са склонни да се доверяват“ на ЕС в Малта (56%). В България и Унгария резултатите са еднакви (55%).\r\nПовечето европейци са съгласни, че „гласът им се отчита в ЕС“. Средната стойност за ЕС достига 56% (+7 процентни пункта от есента на 2018 г.), като най-високите резултати се наблюдават в Швеция (86%), Дания (81%) и Холандия (76%).   В ЕС като цяло подкрепата за еврото е стабилна на 62%.    Мнозинството от анкетираните в 17 държави-членки заявяват, че националната икономическа ситуация е добра. Люксембург (94%), Дания (91%) и Холандия (90%) са страните с най-високи резултати. Най-ниският процент положителни мнения се наблюдава в Гърция (7%), Хърватия и България (и двете 20%).\r\nГоляма част от гражданите на ЕС подкрепят „свободното движение на граждани на ЕС, които могат да живеят, работят, учат и правят бизнес навсякъде в ЕС“ (81%), като във всяка държава-членка на ЕС повече от две трети от анкетираните споделят това мнение, от Литва (94%) до Италия и Обединеното кралство (и двете 68%).\r\nИмиграцията остава основната грижа на равнището на ЕС с 34%, въпреки силния спад (-6 процентни пункта от есента на 2018 г.). Изменението на климата, което беше класирано на пето място през есента на 2018 г., сега е второто най-важно притеснение след силно увеличение. Три притеснения получават еднакви оценки: икономическата ситуация, състоянието на публичните финанси на държавите-членки и тероризма (18%).\r\nБезработицата, която сега е на седма позиция на равнището на ЕС (12%), остава основната грижа на национално ниво (21%, -2 процентни пункта), заедно с повишаването на цените / инфлацията / разходите за живот (21%, непроменени) и здравето и социално осигуряване (21%, +1).\r\nКато цяло ЕК отбелязва, че новото проучване за нагласите на гражданите от европейските страни показва \"най-добрите резултати от юни 2014 г.\" ", "date": "2019.08.06", "title": "\"Евробарометър\": 55% от българите вярват в ЕС, но само 20% подкрепят еврото "}
{"url": "https://www.actualno.com/asia/kndr-izstrelja-dve-novi-raketi-news_774618.html", "text": "       е изстрелял две ракети, които са паднали във водите източно от Корейския полуостров. Това е четвъртият пореден тест за по-малко от две седмици, предаде Нова телевизия.      В официално изявление, севернокорейският режим изрази гнева си от започналите в понеделник съвместни военни учения на САЩ и Южна Корея. Северът определя ученията като „неприкрито отхвърляне и грубо нарушение” на последните разговори между Съединените щати и Северна Корея.    ", "date": "2019.08.06", "title": "КНДР изстреля две нови ракети"}
{"url": "https://www.actualno.com/healthy/viceprezidentyt-na-knsb-ivan-kokalov-shte-sydi-medicinska-sestra-za-kleveta-news_774611.html", "text": "      Вицепрезидентът на КНСБ д-р Иван Кокалов заяви, че ще съди медицинската сестра Мая Илиева, защото уронва престижа му.      По думите му \"въпросната госпожа продължава да ръси лъжи\" и той събира данни за това. Кокалов допълни, че не той решава дали някой да бъде уволнен или не.   По думите му не е имало разговор, в който той казва на Илиева \"да си затваря голямата уста\", както медицинската сестра твърди.\r\n\"Аз съм я защитавал - не, не е имало такъв разговор и няма такива думи. Аз ще я викна в съда и ще докажа това\", каза д-р Кокалов в интервю за bTV.  Той допълни, че може да представи документ, в който Илиева го заплашва.\r\nНа въпрос дали КНСБ подкрепя протеста на медицинските сестри, Кокалов отговори, че организацията има колективни органи и изпълнителният комитет е взел решение по места кой както иска да реши дали да подкрепи протеста или не. По думите му централна подкрепа няма, тъй като протестът не е организират от КНСБ.   Самата Илиева заяви, че е готова да се подложи на детектор на лъжата, за да се докаже дали Кокалов я е заплашвал по телефона.  Тя допълни, че е инициирала проверки в болницата, в която е работила и там са дошли на проверка от Инспекцията по труда, НАП и икономическа полиция.    На въпрос дали има клип, в който Илиева снима спешна, животоспасяваща операция на пациент, вместо да помогне на екипа, медицинската сестра отговори, че е снимала, за да покаже, че подобни манипулации се извършват и извън операционната: \"Снимах, за да докажа, че това се случва.\"\r\nКакви са мотивите за уволнението на Мая Илиева може да видите в  ", "date": "2019.08.06", "title": "Вицепрезидентът на КНСБ Иван Кокалов ще съди медицинска сестра за клевета"}
{"url": "https://www.actualno.com/business/blokadata-na-pytja-jambol-sliven-zaradi-afrikanskata-chuma-ostava-news_774608.html", "text": "      Пети ден недоволство и протести срещу принудителното ликвидиране на домашните прасета заради африканската чума.      Пътят Сливен - Ямбол остава затворен. Ветеринари обикалят стопанства и дворове в Сливенско. Те проверяват дали стопаните са умъртвили прасетата и дали е дезинфекцирано. Петимата лекари трябва да покрият 100 села.   Недоволство и протест има и в Монтана. 40 населени места в Монтанско попадат в зоната с карантина, съобщава Нова телевизия.\r\nВече има случай на африканска чума и в Самоков, т.е. в София-област. Става въпрос за дива свиня, в ловно стопанство. Припомняме, че в Пловдивско беше регистриран такъв случай в стопанството при хижа \"Здравец\".  Земеделският министър Десислава Танева ще обсъди мерките за справянето с болестта с еврокомисаря по здравеопазване и храните Витянис Андрюкайтис. На срещата ще бъдат обсъдени и начините за компенсиране на животновъдите. Припомняме, че до момента има само устни обещания за обезщетение на нерегистрирани стопани - за 300 лева на прасе. ", "date": "2019.08.06", "title": "Блокадата на пътя Ямбол - Сливен заради африканската чума остава"}
{"url": "https://www.actualno.com/curious/10-polzi-za-zdraveto-i-krasotata-ot-pochivka-na-more-news_774565.html", "text": "      Почивката край морето през лятото не е само за удоволствие. Списъкът с  ползите от въздуха край брега и морската вода са наистина много – за психиката, ставите, дихателната система и кожата. Таласотерапия се практикува от векове, а там процедурите са като тези, които правим за удоволствия през почивката на море. Солената вода е богата на минерали и микроелементи. Според лекари този неин състав изненадващо прилича на човешкия кръвен серум. Може би затова е признато лекарство за сърдечно-съдови и метаболитни заболявания, състояния на изтощение или податливост на инфекции. Ето кои са 10-те най-големи ползи от морето според сайта .       1# Морският въздух действа противовъзпалително Морският въздух е сочен като един от основните фактори в полза здравето. В него има високо съдържание на сол, йод, и микроелементи. Той може да стимулира имунната реакция на кожата и дихателните органи. Помага за успокояване на кръвообращението и обмяната на веществата.\r\nСлънчевите бани край морето насърчават образуването на собствен кортизон в организма. Поради това имат противовъзпалителен ефект (например при кожни проблеми) и увеличават производството на хормони на щастието (ендорфини).   2# Попълваме запасите от витамин D За витамин D всъщност вече се говори, че е по-скоро хормон, отколкото обикновен витамин. По-голямата част от него се образува в кожата под влияние на слънчевите лъчи, а малка част се приема с храната. Важен е не само за костите, както традиционно се смята, но също и за имунната система. Дефицитът му влияе за възникване на заболявания като остеопороза, артрит, депресия, някои автоимунни процеси и дори рак. Ако смятате, че в слънчева страна като България не може да има недостиг, грешите! Проучване на Дружеството по ендокринология преди няколко години разкри, че през зимата трима от 4-ма българи страдат от дефицит на витамин D.\r\nВсе пак се наслаждавайте с мярка на слънчевите лъчи – така ще се запасите с витамин D, без да излагате кожата си на риск от изгаряне.     3# Отслабваме лесно, като активираме метаболизма Морският климат подпомага загубата на тегло. Престоят край морето помага на организма да се върне към здравословен баланс. Метаболизмът се активира по естествен път. Ако това се комбинира със средиземноморска диета (риба, прясно месо и зеленчуци) плюс физически упражнения, няма да усетите как ще се отървете от излишните килограми. Спазвате ли диета, едва ли ще се стигне до йо-йо ефект. Затова почивката край плажа се препоръчва на хора със затлъстяване като част от терапията. 4# Аерозоли прочистват лигавицата Особено полезни за здравето са морските аерозоли. Малките солени капки морска вода, които вълните разпръскват във въздуха, освобождават излишните секрети в лигавицата и подпомагат прочистването на задръстените бронхи. Тези аерозоли имат противовъзпалителен ефект върху кожата. Впрочем те работят и в полза на красотата – имат ефекта на ексфолиант, като правят кожата по-гладка и мека. 5# Бори се с болести на дихателната система    Астма и бронхит са хронични заболявания, които се повлияват много добре от морето. Това се дължи на богатия на кислород въздух край водата, който не съдържа полени. Хората с алергична астма могат да дишат пълноценно. Морският климат има освен това успокояващ и укрепващ ефект върху бронхите. 6# Морската вода е като безплатна аптека Морската вода също съдържа такова изобилие от минерали и микроелементи, че е като безплатна аптека. В нея има например:\r\n•\tБром - действа успокояващо и отпускащо;\r\n•\tЙод - насърчава заздравяването на раните и регулира метаболизма;\r\n•\tКалий - засилва защитните сили на кожата, сваля кръвното;\r\n•\tМагнезий - има релаксиращ ефект.\r\nСамата соленост варира значително: Докато в Черно и Средиземно море солта е около 3-4%, то в Мъртво море тя достига 27%. Обикновено с концентрацията на сол се увеличава и наситеността с минерали и други полезни вещества. 7# Морската храна укрепва сърцето и съдовете Възможността да ядем прясна риба и морски дарове несъмнено е друга голяма полза от морето. Отдавна т. нар. Средиземноморска диета е приета за една от най-здравословните диети. Ако я следвате постоянно и слагате на масата всеки ден пресни плодове, зеленчуци, салата, риба и зехтин, не само ще отслабнете, но ще намалите риска от сърдечно-съдови заболявания и алцхаймер.\r\nРибата доставя на организма изобилие от омега-3 мастни киселини, които са истински „чистачи“ на съдовете от холестерола. Така даваме едно рамо на организма срещу процесите на стареене. Морският климат като цяло има положителен ефект върху храносмилателната система, а съставките в морската храна пък подпомагат регенерирането на червата. 8# Балсам за уморената психика Морската почивка се препоръчва при заболявания на психиката. Тя е отлична и много приятна терапия при хронична умора и бърнаут. Повечето хора в наши дни страдат от траен стрес, който може да обърка редица системи и функции в организма. Затова е важно да релаксираме ефективно. Има различни проучвания и наблюдения, че престоят край морето помага още при нарушения на съня, свързани с вътрешно напрежение. Стимулира естествените възстановителни сили и укрепва целия организъм. 9# Рестарт за имунната система Комбинацията от чист въздух, наситен с кислород и аерозоли, удоволствието от морската вода, вкусната питателна храна и пълният релакс на плажа са най-доброто, което може да направим за презареждане на нашата имунна система. Лигавицата на дихателните пътища се възстановява от агресивният фин прах в градската среда, който всекидневно я атакува. Пълноценната почивка на брега помага да боледуваме по-рядко и по-кратко през зимата. 10# Спасява от акне и екзема Кожата също ще спечели много от почивката на море. Може да се спасим от акне и досадни пъпки, ако прекараме известно време край брега и във водата. Това ще успокои възпалението, производството на себум намалява, а кожата като цяло започва да изглежда по-здрава и красива. Много добър ефект има също при невродермит и различни екземи. Автор:   ", "date": "2019.08.06", "title": "10 ползи за здравето и красотата от почивка на море"}
{"url": "https://www.actualno.com/chronicles/grad-hiroshima-v-japonija-e-razrushen-ot-atomna-bomba-news_774545.html", "text": "      Атомната бомбардировка над Хирошима и Нагасаки е военна операция, проведена от ВВС на САЩ, срещу японските градове Хирошима и Нагасаки на 6 и 9 август 1945 година, по време на Втората световна война. Тя е проведена с решение на тогавашния президент на САЩ Хари Труман.      В утрото на 6 август 1945 година, американския бомбардировач B-29 „Енола Гей“ (с командир на екипажа — полковник Пол Тибетс) хвърля над японския град Хирошима атомна бомба „Little Boy“ (в превод от английски език - „малчуган“). Три дни по-късно е хвърлена втора атомна бомба - „Fat Man“ („дебеланко“), с която е разрушен град Нагасаки.   В дните преди бомбардировката, Хирошима е град с развита тежка промишленост, с военно значение. В и около града са разположени няколко военни лагера и щаба на Пета дивизия и Втора основна армия на фелдмаршал Сунроку Хата, командващ защитата на Южна Япония. Освен това Хирошима е и важна продоволствена база за армията, важен транспортен и сборен възел. Той е един от няколкото града, при които бомбардировката би дала идеална представа за действието на новото оръжие. По други сведения, генерал Спаац съобщава пред комитета по избор на целите, че Хирошима е единствения от целите, в който няма лагер за военнопленници, което кара Вашингтон да даде на целта най-висок приоритет.\r\nВ центъра на града имало няколко здания от железобетон и тухлени леки постройки. Зоната извън центъра била гъсто застроена от дървени постройки. В покрайнините били разположени големи заводи  Населението на Хирошима достига максимум 381,000 жители, в ранните години на войната. В хода на войната населението намалява значително, най-вече поради систематичната евакуация на населението, по нареждане на правителството, поради опасността от бомбардировки. По време на бомбардировката, населението на града е приблизително 255,000 жители (тази оценка за броя на пребиваващите е основана на регистрацията на населението, допълнителните работници и военни, но данните може и да са неточни).\r\nХирошима била основна цел (резервни били Кокура и Нагасаки) на първата американска мисия за атомно бомбардиране на 6 август 1945 година. В бомбардировача B-29 Enola Gay, предназначен за изпълнение на задачата, командир и пилот бил командирът на 509-та обединена ескадрила полковник Пол Тибетс. Той излита от военната авиобаза Северного Поля, разположена на остров Тиниан, в западната част на Тихия океана. Полетът продължава около 6 часа. При излитането времето било добро, екипажът и оборудването работели изправно. Флотският капитан Уилям Парсънс поставя детонатора малко преди излитането на самолета.   Около час преди бомбардировката японските радари за ранно предупреждение фиксират приближаването на няколко американски самолети, които се отправят в посока южна Япония. Била обявена тревога, направено е радио-обръщение в много градове, включително Хирошима. Самолетите приближавали към крайбрежието на много голяма височина. Около 08:00 часа, операторът на радара в Хирошима определил, че броя на приближаващите се самолети е много малък, не повече от три, и въздушната тревога била отменена, а японците решават да не прехващат такова малко формирование с цел икономия на гориво и самолети. По радиото било предадено стандартно съобщение, че е разумно населението да се отправи към бомбоубежищата, „ако врагът атакува, но това не се очаква“. Не е проведено каквото и да е проучване на самолетите.    Трите самолета B-29, нанасящи удара, били: Енола Гей (главен самолет, кръстен на майката на полковник Тибетс), „The Great Artiste“ (носещ измервателни прибори) и неназован тогава B-29 (по-късно кръстен „Necessary Evil“, в превод от английски -„необходимото зло“), носещ фотоапаратура.\r\nВ 08:15 часа местно време „Enola Gay“ хвърля ядрената бомба, назована „Малчуган“ - 50-килограмово ядро от уран-235 с взривен еквивалент от около 13 килотона тротил в центъра на Хирошима. Бомбата се взривява на около 600 метра над повърхността, при което на място загиват около 70—80,000 души. Около 2000 души (още 800—1000 умират по-късно) били японски американци, учещи преди войната и оказали се в невъзможност да напуснат страната по време на военните действия. Зоната на пълно разрушение е около 1,4 км. в радиус. Пожарите, избухнали след взрива, засягат около 11,4 км2. 90% от зданията са унищожени или силно повредени. ", "date": "2019.08.06", "title": "Град Хирошима в Япония е разрушен от атомна бомба"}
{"url": "https://www.actualno.com/tennis/vavrinka-podchini-grigor-dimitrov-v-kanada-news_774584.html", "text": "        продължава неуспешното си представяне през този сезон, което се дължи  най-вече на контузията в рамото, която получи в началото на сезона.  Българинът отпадна още в 1-ия кръг на Мастърс турнира в Монреал, след  като Стан Вавринка спечели двубоя помежду им с 6:4, 6:4.      Двубоят  започна с размяна на бързи сервис геймове, но 3-ият се оказа решаващ. В  него Вавринка успя да стигне до равенство, въпреки че изостана с 40:15.  Българинът след това спаси 4 брейк точки, но допусна и 4 двойни грешки.  Една от тях беше при 5-ия брейк пойнт и Вавринка спечели гейма, а след  това безпроблемно швейцарецът спечели с 6:4.   Вторият сет се разви  по подобен начин, но вместо сервиращите, посрещащите взеха по един  гейм. Гришо обаче се пречупи два пъти на сервис и Вавринка поведе с един  пробив, който Димитров дори не получи шанс да върне - 6:4 за Вавринка и  спечелен двубой.\r\nЗа целия двубой Димитров допусна да се стигне  до цели 11 брейк точки, от които спаси 8, но това не беше достатъчно.  Той вкара едва 57% от първия си сервис и беше крайно неубедителен,  записвайки 2 аса и общо 6 двойни грешки.  Това беще 10-и двубой между двамата, като Вавринка вече води с 6:4 в преките мачове, включително 4 поредни победи.     ", "date": "2019.08.06", "title": "Вавринка подчини Григор Димитров в Канада"}
{"url": "https://www.actualno.com/america/naj-dobrijat-prijatel-na-ubieca-ot-dejtyn-moje-da-pomogne-da-se-razberat-prichinite-za-tragedijata-news_774602.html", "text": "      Най-добрият приятел на масовия убиец от Дейтън, Охайо може да разкрие причините за кървавото престъпление, предаде БГНЕС.      Чарлс Биърд, по прякор Чейс, бил в колата заедно с Конър Бетс и сестра му. Тримата пътували заедно до квартала с нощни заведения в Дейтън, където Бетс уби 9 души и рани повече от 30, преди да бъде елиминиран от полицията.   Чейс е бил един от първите простреляни, но е оцелял и властите се надяват да се възстанови, за да разкрие какво е накарало най-добрия му приятел да извърши нападението.\r\nПолицията не може да каже какви са мотивите на Бетс, който нападна клиенти, чакащи на опашка пред нощно заведение в Дейтън. Той очевидно е подготвял нападението, като се бил въоръжил с автомат AR-15 и 250 патрона за него. Убиецът носел и бронирана жилетка, и предпазни слушалки. Според експертни оценки, само бързата реакция на полицейски патрул, който е застрелял Бетс по-малко от минута, след като той е открил огън, е предотвратила много повече жертви.  Разследващите смятат, че първоначалната информация, че сестрата на Конър Бетс е била в интимни отношения с Чейс не е вярна. Приятелят на убиеца имал връзка с друга жена.\r\nСледователите отишли да разпитат родителите на Чейс. Близостта между него и убиеца се потвърждавала от профилите му в социалните мрежи, където двамата имат много снимки заедно, още от времето, в което са били ученици.    ", "date": "2019.08.06", "title": "Най-добрият приятел на убиеца от Дейтън може да помогне да се разберат причините за трагедията"}
{"url": "https://www.actualno.com/curious/kvartalyt-kojto-se-razviva-na-pokriva-na-mol-snimka-news_774591.html", "text": "      В столицата на Индонезия Джакарта има цял квартал на покрива на голям мол, пише британският вестник The Guardian, цитиран от БГНЕС.        Жителите на 78 двуетажни къщи живеят на 10 етажа над нивото на улицата. За да излязат от квартала, който носи името \"Космо парк\", хората слизат по специални рампи с колите си. Улиците на квартала на покрива са отлично асфалтирани, къщите имат градини, а по ръба на покрива е вдигната масивна, желязна ограда, за да не падне някой.\r\nКварталът всъщност съществува от години, но кадри от дрон, публикувани напоследък, го направиха известен по целия свят.  Хората, които живеят на покрива, с много доволни от условията. Къщите са чисти и модерни, кварталът не е засегнат от честите наводнения в Джакарта, няма много шум и не е пренаселено.\r\nФазила Капаси, която се е заселила в \"Космо парк\" преди 6 години, казва, че това е \"оазис\". Синът ѝ хранел птиците, живеещи в дърво наблизо, а тя отглеждала патладжани, домати и лютиви чушки в малката градинка на имота ѝ.\r\n\"Има много открити пространства и синът ми може спокойно да кара колелото си. Кварталът е безопасен, намира се в самия център и дава чудесно усещане\", казва младата жена.    Според живеещите на покрива, къщите са много по-удобни от апартаментите в пренаселената столица и жителите на квартала имат повече контакти помежду си, отколкото в жилищните блокове. ", "date": "2019.08.06", "title": "Кварталът, който се развива на покрива на мол (СНИМКА)"}
{"url": "https://www.actualno.com/interest/novo-izobretenie-pokazva-dali-piem-falshivo-uiski-news_774601.html", "text": "      Специално устройство, наречено от създателите си \"изкуствен език\", може да разкрива дали уискито е оригинално или фалшификат, твърди в свой репортаж CNN, цитирана от БГНЕС.      \"Езикът\" бил създаден от инженери от Университета на Глазгоу и университета Стратклайд в най-големия шотландски град.   \"Детекторът на лъжата\" е изработен от злато и алуминий и измерва как се пречупва светлината от различни видове уиски. Анализ на пречупената светлина дал изключително точни показатели дали уискито наистина е това, което се твърди.\r\nБили проведени тестове с марките \"Гленфидик\", \"Глен Марнок\" и \"Лафройг\". \"Изкуственият език\" откривал с 99% точност дали уискито наистина е такова, за каквото го представят.  Създателите на устройството твърдят, че то може да засича състава и на други течности, въпреки че тестовете са били проведени конкретно с шотландско уиски. ", "date": "2019.08.06", "title": "Ново изобретение показва дали пием фалшиво уиски"}
{"url": "https://www.actualno.com/society/zapochna-umyrtvjavaneto-na-jivotni-v-svishtovsko-zaradi-chumata-news_774614.html", "text": "      В Свищовско е в сила бедственото положение заради африканската чума по свинете. Там вече са умъртвени 2 хиляди животни. Остават още 15 хиляди.      Положителни проби за заразата са получени още в края на миналия месец, но бедствено положение бе обявено едва вчера.   Кметът на община Свищов Генчо Генчев обясни пред БТВ, че това е така, защото е трябвало да се намери подходящото място за загробване на животните:\r\n\"Това не е лесна задача. Много е важно да се намери точното място, да се установят  водоизточниците, понеже село Българско Сливово се намира в една от вододайноите зони, много важно беше да се прецизират местата. Беше избрано такова място, което е много трудно достъпно\", обясни кметът.  Той добави, че ще се наложи да се търси помощ от армията за допълнителна техника. ", "date": "2019.08.06", "title": "Започна умъртвяването на животни в Свищовско заради чумата "}
{"url": "https://www.actualno.com/curious/5-te-naivni-do-glupost-zodii-news_774438.html", "text": "      „Кажи му наивен, че да не му кажеш глупав!“ Така гласи стара мъдра поговорка. Оказва се, че всеки знак на Зодиака има, както положителни, така и отрицателни страни. Едно от негативните неща е глупостта.      Астролозите са съставили списък топ най-глупави знаци на зодиака, за които специалистите на сайта, предлагат да узнаете. 5-те наивни до глупост зодии Невъзможно е да се каже на 100%, че всички Овни са ужасни диктатори, а всички Козирозите са успешни предприемачи. Благодарение на астрологичните наблюдения е възможно да се идентифицират силните и слабите страни на зодиакалния знак, които ще отговорят на посочената статистика. И все пак, ако почетете рейтинга на най-наивни до глупост зодии ще узнаете много:   Риба Представителите на тази зодия са толкова наивни, че са готови да повярват във всяка приказка. За да се случи това, обаче на лице трябва да са и ярките емоции. Рибите са много лесни да бъдат уловени в мрежи или измама. В резултат на тази им слабост, те често се разочароват в любовта, от живота и дори от самите себе си. Често рибите попадат на куката на измамници и шарлатани. За щастие много Риби са наясно с този тъжен факт и не се страхуват да признаят грешките си.    Рак     Ракът също попада в списъка на най-наивни до глупост зодии, макар, че не си признава тази своя черта.\r\nРаците категорично отказват да забележат грешките си. Те са сигурни, че винаги правят всичко правилно и във всичко, предпочитат да живеят в рамките на своята субективна реалност. Поради това, често играят ролята на много наивен и глупав човек. Скорпион Скорпионите са известни със своя горещ нрав и емоционалност, които понякога засенчват ума им. Представителите на този знак са склонни да действат, според волята на сърцето и много често невъзможността да контролират емоциите води до необмислени действия и необмислени решения. С течение на времето, разбира се, идва осъзнаването, но не за дълго - новите емоции отново водят Скорпионите в неизвестна посока.    Телец    Телецът е много упорит и сляпо уверен. Често сляпата увереност го води до  глупави житейски грешки. Дори препънат, Телецът си затваря очите и отново се излага на риск. Сред астролозите има мнение, че Телецът не научава нищо от живота. Близнаци Близнаците по своята същност са много остроумни и интелектуално развити, но въпреки това са на първия ред в тази класация. Причината за тяхната глупост е ленивостта и наивността. Очилата с розов цвят, пречат на Близнаците да виждат лошите страни на живота и ги карат да правят грешки. Представителите на този знак много често плащат за своята искреност, наивност и лекота.\r\nДа се ​​доверите на тази оценка или не - вие решавате. При всеки случай, за да не загубите увереност в себе си, трябва да научите за своите положителни страни и да разчитате на тях, когато се налага да постигнете целите си. ", "date": "2019.08.06", "title": "5-те НАИВНИ до глупост зодии"}
{"url": "https://www.actualno.com/america/novata-bolest-na-kalifornija-da-jiveesh-v-kolata-si-news_774592.html", "text": "      Цените на имотите в Калифорния карат все повече жители на щата да живеят в автомобили, микробуси и каравани, пише британският вестник The Guardian, цитиран от БГНЕС.      Сан Франциско обяви, че в границите на града има 1794 души, които живеят в превозни средства. Това е увеличение от 45% само за две години.   В съседния окръг Аламида, където е град Оукланд, са регистрирали 2817 живеещи в превозни средства. Това е ръст от 100% спрямо преброяването от 2017 година.\r\nПричините за това се бързо растящите цени на имотите в района. В Сан Франциско средната цена на къща е 1,7 милиона долара. Средният наем на апартамент с една спалня е невероятните 3700 долара на месец.  В най-големият град в щата Лос Анджелис, ръстът на живеещите в превозни средства не е толкова голям, но общият им брой е още по-впечатляващ. Според градските власти над 16 525 души живеят в 9 981 превозни средства, което е ръст от 28%.\r\nВластите са принудени да търсят баланса между подпомагането на изпитващите трудности хора и оплакванията на останалите граждани от тях. Някои градове, като Сан Франциско и Бъркли въведоха забрани за паркирането на големи превозни средства на редица улици. Това доведе до налагането на глоби или отнасянето с автовози на каравани, които хора използват като свой дом.   Не всички, принудени да живеят в превозни средства, са бедни или безработни. 44-годишният Роберто Лопес работи като строителен работник и получава по 25 долара на час. Той успява да си намери работа по 40 часа на седмица, но парите пак не му стигат, за да наеме жилище.    \"Мислех си, че мога да си позволя апартамент без проблеми. Но се оказа, че няма нито един под 2000 на месец\", казва Лопес. Мъжът живее в черен ван, под мост на една от магистралите край Оукланд.\r\nЛопес казва, че роднините му мислят, че сигурно е наркоман или алкохолик, за да живее така, но самия той нарича мястото за живот \"добро\" и съседите си в други превозни средства \"приятели\". ", "date": "2019.08.06", "title": "Новата болест на Калифорния - да живееш в колата си"}
{"url": "https://www.actualno.com/politics/rusija-syshto-zastana-zad-kandidaturata-na-kristalina-georgieva-za-mvf-news_774597.html", "text": "      Русия ще подкрепи кандидатурата на Кристалина Георгиева за длъжността управляващ директор на Международния валутен фонд (МВФ). За това съобщава руската информационна агенция ТАСС, като цитира съобщение на сайта на руското министерство на финансите, предаде БНР.      В съобщението се коментира, че за пръв път в историята на МВФ е възможно начело на фонда да застане човек, който идва от държава с \"развиваща се икономика\", а не с вече развита.   \"Госпожа Георгиева е блестящ дипломат, всестранно подготвен икономист и високопрофесионален финансист. В ситуация на растящ протекционизъм в глобалната икономика, нейният опит за решаване на проблеми пред развитието ще бъде много полезен\", се казва още в съобщението на министерството на финансите на Русия.\r\nТАСС посочва, че вероятността за успех на кандидатурата ѝ е голяма, тъй като Европейският съюз, който я номинира, има квота от 44% от гласовете в Международния валутен фонд. За победа на Георгиева ще са достатъчни и 50% плюс един глас. Дали тя ще победи, ще се изясни през октомври тази година.  Германия също очаква победа на Георгиева и не се притеснява, че тя е на възраст от 66 години т.е. 2 повече, отколкото по традиция МВФ приема при назначаването на своите ръководители. Правилото обаче лесно може да бъде променено. ", "date": "2019.08.06", "title": "Русия също застана зад кандидатурата на Кристалина Георгиева за МВФ"}
{"url": "https://www.actualno.com/curious/jenskite-kachestva-koito-privlichat-myjete-news_774625.html", "text": "      Голяма част от жените смятат, че най - търсените качества в жените са свързани с външната красота. Всъщност това изобщо не е така. Стегнатото дупе, дългите крака и русата коса вече не са чак толкова модерни. Когато става въпрос за отношения в дългосрочен план, мъжете търсят много по - стойностни качества в една жена. Всъщност външният вид в случая дори не играе важна роля. Има няколко качества, които изключително много привличат силния пол. Вижте кои са те:       1. Самостоятелност - Мъжете нямат нищо против да правят изненади и да плащат сметката в ресторанта, дори за тях е приятно. Въпреки това, искат да знаят, че половинката им е самостоятелна и не се възползва от тях. Постоянното искане на материални неща от мъжете, определено силно ги отблъсква. Те също понякога имат нужда да получават подаръци от половинките си, не само ние обичаме това. Самостоятелността на жените определено привлича силния пол. Жената трябва да бъде самостоятелна и независима, не да разчита на половинката си за всичко.    2. Интелигентност - Това е едно от най - важните женски качества според множество мъже. Те искат да провеждат разговори на различни теми с половинките си. Представителите на мъжкия пол търсят половинка, с която могат да се забавляват, но и могат да обсъждат проблемите си. Нужно им е разбиране, а могат да го получат единствено и само от една наистина интелигентна жена. 3. Уважение към личната свобода - Повечето мъже определено имат нужда от свобода, която обаче не всяка жена е готова да даде. Дамите, които уважават свободата на половинките си, са доста харесвани. Мъжете харесват това, че половинките им имат свои собствени хобита и интереси. Има дами, които са наистина обсебващи. Това отблъсква силния пол изключително много. Дайте на човека до себе си лично пространство и той ще ви се отблагодари многократно.   4. Не говорят за бившите си - Това определено е една от най - неприятните теми за мъжете. В никакъв случай не сравнявайте настоящия си приятел с бившия. По този начин наранявате достойнството на половинките си. Има толкова много други теми, които можете да обсъдите. Изберете такава, която е приятна и за двама ви. Мъжете определено харесват жените, които са готови да оставят бившите си в миналото и да продължат напред. Ако имате нужда да поговорите за миналото и бившите си приятели, по - добре направете това с приятелка. ", "date": "2019.08.06", "title": "Женските качества, които привличат мъжете"}
{"url": "https://www.actualno.com/business/nap-zatjaga-primkata-pri-sybiraneto-na-danyci-news_774598.html", "text": "      Профил на всички клиентите - граждани и фирми, е направила Националната агенция за приходите (НАП). Специален софтуер ги е разпределил по вид и поведение и към всяка група ще се прилагат специфични подходи. Това е записано в програма за по-голяма събираемост до 2020 г., която е част от Национална стратегия за повишаване на приходите, пише в. \" \".      Намеренията на НАП са да дава различни отстъпки и улеснения при издължаване от субекти, които по принцип са коректни. Но при тези, които има най-голям риск да не платят, ще има специални мерки - ежемесечен мониторинг. Такъв е въведен над големите търговски вериги от 2014 година, а над търговията с черна и бяла техника - от 2017 година. Заради ефекта върху приходите - средно по 1,2 млн. лв. на месец повече и намаляване на измамите средно с 67%, планът е тази мярка да се разшири и над други рискови сфери.   Ще продължи и непрекъснатият мониторинг над т.нар. лица с мащабна икономическа дейност, работещи в рискови сфери. Тази мярка е въведена през 2015 г., когато е стартирала с наблюдение над 3580 фирми. Основният ефект от нейното прилагане е рязък спад на измами с данъчен кредит.\r\nЗаради положителния ефект от прилагането му механизмът за обратно начисляване на ДДС е удължен до 2022 г. Годишният ефект от приложението му е изчислен на около 300 млн.лв. всяка година.  Създаването на общи екипи на НАП, митници, НОИ, МВР и ДАНС за съвместни проверки ще продължи, е записано още в плана. Ефективността на тази мярка била висока, защото най-често нарушаването на данъчното законодателство вървяло заедно с нарушаването на митническите и осигурителните закони.\r\nЩе продължи и наблюдението на стоковите потоци на рискови стоки и проследяването на потенциални данъчни злоупотреби, е записано още в плана. За първи път мярката бе приложена от 1 януари 2014 г. Списъкът с такива стоки се определя ежегодно от финансовия министър, контролът над тях е непрекъснат, а ефектът са допълнително разкрити данъци за средно около 22,5 млн. лв. годишно.    ", "date": "2019.08.06", "title": "НАП затяга примката при събирането на данъци"}
{"url": "https://www.actualno.com/america/jertvite-ot-strelbata-v-el-paso-se-uvelichiha-news_774572.html", "text": "      Жертвите на масовата стрелба в американския град Ел Пасо вече са 22. Още един от ранените почина в болница, предаде БГНЕС, позовавайки се на CNN.      Нападението, извършено от 21-годишния Патрик Крусиъс, мотивиран от омраза срещу латиноамерикански имигранти, беше обявено от властите за акт на вътрешен тероризъм.\r\nОчаква се прокуратурата да търси смъртно наказание за извършителя. ", "date": "2019.08.06", "title": "Жертвите от стрелбата в Ел Пасо се увеличиха"}
{"url": "https://www.actualno.com/america/brazilskijat-prezident-de-fakto-podkrepi-policejskoto-nasilie-news_774596.html", "text": "      Президентът на Бразилия направи шокиращо обещание, като резултат от нови закони за борба с престъпността, които иска да въведе, предаде БГНЕС.      Жаир Болсонаро се закани, че престъпниците \"ще умират като хлебарки\" в телевизионно интервю, в което призова Конгреса на Бразилия да подкрепи законите. Част от новите правила предвиждат разширяването на т.нар. \"изключване на незаконосъобразни мерки\" (excludente de ilicitude), член в бразилския наказателен кодекс, който позволява в определени ситуации да се прилагат методи, считани по принцип за незаконни.   Активисти предупреждават, че даването на подобна власт на органите на реда ще доведе до тежки кръвопролития по улиците на Бразилия.\r\nБолсонаро твърди, че разширяването на \"изключването\" ще даде необходимата законова база на полицаите да прилагат сила и това ще доведе до \"драматичен спад\" на престъпността. Президентът заяви, че полицаите водят \"неравна битка\" с престъпниците и трябва да им бъде позволено да използват оръжията си без страх, че ще се озоват в съда. Според Жаир Болсонаро на \"примерни граждани\" също трябвало да се позволи са използват смъртоносна сила, за да защитят живота или имуществото си.  Адвокатът Ариел де Кастро Алвес казва, че предложенията на Жаир Болсонаро са \"ужасяващи\". Юристът твърди, че нападателната реторика на президента срещу определени групи от обществото вече дава отражение, още преди да са гласувани предложените мерки.\r\n\"За половин година от началото на 2019-та имаме 414 души, убити от военната полиция в Сао Пауло. Това е най-високата стойност от 2003 г. Той окуражава полицейското насилие и това е причина за бруталността\", казва Алвес, който е активист за защита на правата на човека.   Подобна е статистиката и в Рио де Жанейро. Само в първите три месеца на 2019 г. полицията там е убила 434 души. \"Това е най-големият брой убити от повече от две десетилетия\", казва Роберт Муга от аналитичния център Институт Игарапе.    \"Нашето притеснение е, че такова говорене от президента ще окуражи полицията да използва още повече сила. Резултатът ще е по-широко разпространено полицейско насилие дори от това, което имаме в момента\", допълва Муга.\r\nВ първите шест месеца на 2019 г. полицията в Рио де Жанейро е убила 881 души.\r\nТова означава, че е имало по един убит от полицията на всеки 5 часа. ", "date": "2019.08.06", "title": "Бразилският президент де факто подкрепи полицейското насилие"}
{"url": "https://www.actualno.com/asia/severna-koreja-se-sdobiva-s-miliardi-blagodarenie-na-hakeri-news_774575.html", "text": "      Хакери от Северна Корея са откраднали 2 милиарда щатски долара със сложни операции срещу банки и борси за криптовалута, пише в доклад на ООН, цитиран от Reuters.      Пхенян използвал парите, за да работи по програмите си за оръжия за масово унищожение, се казва още в доклада, предаде БГНЕС.   В секретния доклад пише още, че Северна Корея допълнително е усъвършенствала ядрените си оръжия и балистични ракети, въпреки че напоследък не са правени ядрени опити или изстрелвания на балистични ракети.\r\nДокладът е изготвен от експерти, работещи за комисията, която следи изпълнението на санкциите, наложени от Съвета за сигурност на ООН на Северна Корея. Комисията отказва коментар по него, но Reuters твърди, че той е бил предаден  на Съвета за сигурност миналата седмица.  Според експертите, севернокорейските хакери използвали криптовалути, за да изпират откраднатите от финансови институции пари. Отделно те атакували борсите за криптовалути, на които една криптовалута се сменя за друга или се продава за традиционна валута. Поради анонимността на тези борси и слабата регулация, севернокорейските хакери генерирали приходи, които са трудни за проследяване.\r\nСъветът за сигурност на ООН единодушно наложи санкции на Северна Корея през 2006 година, за да ограничи размера на финансиране, което страната може да отдели за разработката на оръжия за масово поразяване. Беше забранен износът на въглища, желязо, олово, текстил и морска храна и бяха поставени лимити на вноса на суров петрол и рафинирани петролни продукти.    ", "date": "2019.08.06", "title": "Северна Корея се сдобива с милиарди благодарение на хакери"}
{"url": "https://www.actualno.com/society/novini-ili-novini-kartinata-na-pechata-za-6-avgust-news_774573.html", "text": "      Редакционният екип ви представя прегледа на печата днес:        Гърция забрани на шофьорите на таксита и автобуси да пушат, пише \"Сега\". А сега работата наистина стана дебела - тая работа недай си боже да влезе у нас. Че и на всичкото отгоре глобата е 1500 евро. Коравосърдечни са тия гърци, не разбират ли, че без кафе и цигара въобще не може да стигнеш, докъдето си тръгнал?    Медията е пуснала мощна атака срещу Слави Трифонов, със заглавие \"Обижда ли с името си партията на Слави българите\"? - става дума за \"Няма такава държава\", името, с което Трифонов ще даде старт на политическия си проект. Но изведнъж в текста на \"24 часа\" виждаш как се появяват експертните мнения на Александър Симов, на Деси Радева, на Вежди Рашидов, въобще на целия политически спектър, на многообразието на статуквото. Не знаем за българите, но от масовата неприязън в медиите към Слави изглежда, че е започнал да се набърква там, дето не трябва. Което не е зле.     \"Труд\" са се потрудили в дълъг материал, озаглавен \"Истерия на двуличието\" , в който демаскират \"градската десница\" в протестите ѝ срещу Гешев. Абе въобще, предлагаме Стати Статев за главен редактор на всички медии, и без това всички толкова си приличат с него. Маймуна кукурига като петел и буди Павликени, пише \"Монитор\". Мончо, както било името му, се научил на тая работа с дълга практика по имитацията. Може да го пуснем в парламента, макар че щом може да имитира петел не би следвало да снемаме нивото на трудността. ", "date": "2019.08.06", "title": "Новини или Novini – картината на печата за 6 август"}
{"url": "https://www.actualno.com/literature/otkys-ot-perfektnata-dvojka-elin-hildebrand-news_774273.html", "text": "      След като са вече в рейндж роувъра и се движат по Пол¬пис Роуд, Таг се тревожи, че Мерит ще постави ръка на коля¬ното му. После се тревожи, че няма да го направи. Получава ерекция само от мириса на парфюма ѝ и като я слуша как рови из чантичката си в тъмното. Той не може да влезе въ¬тре в това си състояние, трябва да се разтовари с приказки. Поема дълбоко дъх. Притеснява се, че може да има някой негов познат на вечерята. Как ще му обясни коя е Мерит? „Най-добрата приятелка на бъдещата ми снаха.“ Звучи тъпо. И е тъпо. Какво ще си кажат хората? Ще си помислят, че... ами, ще си помислят очевидното.      Но после Таг си припомня една от любимите си фрази – „Каквото усещаш, това е реалността“. Ситуацията може да бъде тълкувана по повече от един начин. Таг ще си внуши, че това е излизане за невинно забавление, и то ще стане та¬кова. Поотпуска се малко.\r\n– За пръв път ли си в Нантъкет? – пита я.\r\n– Не – отвръща тя. – Идвала съм с приятели през годи¬ните, докато бях в колежа, и после като възрастна, така да се каже.  – Кой беше колежът ти?\r\n– „Тринити“. В лъскавия Хартфорд.\r\nТой има приятели, чиито деца са учили в „Тринити“, но не смее да пита Мерит дали познава някого от тях; вече и бездруго е притеснен от това колко млада е тя. Или колко стар е той.    – Имаш ли братя и сестри? – пита Таг.\r\n– Брат. Женен, с деца и ипотека.\r\n– Къде си отраснала?\r\n– На Лонг Айлънд – отвръща тя. – Комак.\r\nТаг кимва. С Гриър успешно са избягвали Лонг Айлънд, макар негов клиент да има къща в Ойстър Бей и той да го посещава от време на време, а веднъж, когато момчетата бяха още малки, прекараха един дъждовен уикенд в Монта¬ук. За Комак никога не е чувал.   – Винаги съм си мечтал за дъщеря – казва той. – Но Гриър не искаше. Предоволна е с момчетата.   – Гриър е прелестна – отбелязва Мерит.\r\n– Да, нали? Но така или иначе си имаме снаха, Аби. А скоро и Селест.\r\n– Селест е съкровище – казва Мерит. – Срещнах я в тру¬ден момент от живота си. Тя ме спаси.\r\nТова признание като че подканва към въпрос, но вече е късно. Пристигнали са. Къщата се оказва величествена – цялата свети отвътре и е с изглед към крайбрежието, но от по-драматичен ъгъл в сравнение с къщата на Таг. На алеята има две непознати коли.\r\nТаг паркира и се усмихва на Мерит. Ще е невинно и за¬бавно.   – Да влизаме ли? – подканва.\r\nВечерта тръгва с лекота. Има десетима клиенти плюс французина от престижните лозя „Дюжак“, плюс един от помощник-готвачите от „Наутилус“, плюс двама кухненски работници и двама сервитьори. Таг не познава жива душа. Другите осем вечерящи са една компания. Казват на Таг, че са за пръв път в Нантъкет. Живеят в Тексас.\r\n– Къде в Тексас? – пита Мерит.\r\nТаг се е напрегнал да чуе, че са от Остин, а после, че са първи приятели или бизнес партньори на родителите на Аби, семейство Фрийман.\r\n– Сан Антонио – отговарят те. – Спомнете си Аламо.   Бързо става ясно, че Мерит не знае нищо за вино, нито дори и най-основните неща. Няма представа, че сортовете каберне совиньон са от Бордо, а пино ноар и шардоне са от Бургундия. Не знае какво е тероар. Никога не е чувала за пино фран, нито за долината на Лоара. Как може да е инфлу¬енсър на култура, когато не владее основната терминология на виното? Какво пие, като излиза?\r\n– Коктейли – отвръща тя. – Джин, бърбън, водка, теки¬ла. „Маргарита“ с прясно изстискан сок ми е любимото. – Вероятно забелязва гримасата му, защото добавя: – Имаше едно заведение в центъра, „Пърл енд Аш“, където пригот¬вяха много любим мой коктейл „Тийнейджърът Исус“. А и името е върхът.\r\nТаг не може да си представи да пие нещо, наречено „Тийнейджърът Исус“.\r\n– Ами като ядеш стриди или хайвер? Няма как да не пиеш шампанско.\r\n– Просеко – отговаря тя. – Но само ако някой ми го на¬трапи. От него получавам главоболие. ", "date": "2019.08.06", "title": "Откъс от \"Перфектната двойка\", Елин Хилдебранд"}
{"url": "https://www.actualno.com/society/prognoza-za-vremeto-6-avgust-vtornik-news_774557.html", "text": "      Днес ще бъде слънчево. Временни увеличения на облачността ще има на места в източната половина от страната и над планините, без валеж. Ще бъде по-топло с максимални температури между 28° и 33°. Атмосферното налягане ще се задържи близко до средното за месеца. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ).      Над Черноморието ще е слънчево. Временни увеличения на облачността ще има над северните райони, но валежи не се очакват. Преди обяд вятърът ще е слаб от запад-северозапад, а около и след пладне ще духа бриз. Максимални температури между 27° и 30°. Температурата на морската вода е от 22-23° на север, до 25-26° на юг. Вълнението на морето ще е 1-2 бала.   Над планините ще е слънчево, след обяд с незначителна купеста облачност. Ще духа слаб, предимно северозападен вятър. Максимална температура на височина 1200 метра – около 23°,\tна 2000 метра – около 15°.\r\nПрез следващите три дни ще бъде предимно слънчево. Температурите ще продължат да се повишават и към сряда-четвъртък, когато ще се появи югоизточен вятър, на места дневните ще достигат 35°-38°; по-ниски, до 30°, ще са по Черноморието. Към петък от северозапад, с краткотрайно усилване на вятъра, температурите съвсем слабо ще се понижат; ще се задържат малко по-високи от обичайните за първата половина на август. Ще има временни увеличения на облачността и на изолирани места, главно в планините и планинските райони в западната половина от страната ще превали и прегърми.   ", "date": "2019.08.06", "title": "Прогноза за времето - 6 август (вторник)"}
{"url": "https://www.actualno.com/asenovgrad/s-podpiska-asenovgradchani-iskat-remont-na-ulica-news_774603.html", "text": "       Близо 250 подписа събраха асеновградчани с искане за асфалтиране на пътна отсечка в квартал \"Изток\" в града. На улицата, която представлява подход към района, преди много време е положен бетон, вместо асфалт, но с времето той се е разрушил. След дълги години чакане и немалко повреди по автомобили, попаднали в дупките, хора от квартала се амбицираха и входираха подписка с точно 248 подписа и с искане да бъдат предприети мерки за разрешаване на проблема.      Те се обръщат към ръководството на община Асеновград, в лицето на кмета доктор Емил Караиванов, с молба да бъде ремонтиран поне подходът към квартала - от началото на улица \"Гонда вода\" към жилищните кооперации на улица \"Христо Ботев\" с №78 Б и В и блоковете с номера от 1 до 6, включително.   \"Гражданската подписка ще даде добър резултат, особено когато е своевременна\", каза в отговор на искането на гражданите градоначалникът. Кметът Емил Караиванов допълни, че по отношение на инфраструктурата, когато става въпрос за по-сериозна инвестиция и съществуват два варианта. Единият е проблемът да се реши е с влагане на текущи средства, а другият - обектът да се включи в Инвестиционната програма на община Асеновград за следващата година. Кой от двата варианта ще бъде предприет и кога, предстои да разберем. ", "date": "2019.08.06", "title": "С подписка асеновградчани искат ремонт на улица"}
{"url": "https://www.actualno.com/europe/uvelichiha-se-ranenite-sled-vzriva-v-ruski-sklad-za-boepripasi-news_774593.html", "text": "      Броят на ранените при на склад за боеприпаси край руския град Ачинск се увеличи на 11 души, съобщава БГНЕС, позовавайки се на РИА Новости.      Двама от тежко ранените са откарани с хеликоптер в областния център Красноярск. Останалите се намират в местни болници и травмите им бяха определени от медиците като \"средно тежки\".   В понеделник следобед в склад за боеприпаси във военно поделение край село Каменка избухнал пожар. Той доведе до взривяването на складираните боеприпаси, което изпочупи стъклата на сгради на няколко километра от базата.\r\nБеше предприета евакуация на хиляди жители на 20-километрова зона около мястото на взрива, а град Ачински обяви извънредно положение. Ограничения бяха въведени и за въздушния транспорт в района.   Заглавна снимка:   ", "date": "2019.08.06", "title": "Увеличиха се ранените след взрива в руски склад за боеприпаси"}
{"url": "https://www.actualno.com/celebrate/cyrkvata-otbeljazva-preobrajenie-gospodne-news_774530.html", "text": "      На 6 август Православната църква чества големия господски празник Преображение Господне.      На празника Преображение се чества едно важно евангелско събитие, потвърждаващо божествения произход на Господ Иисус Христос.   Тоя празник е установен в първи век на християнството и ни напомня явяването на Господа в небесната слава пред трима от учениците Си - апостолите Петър, Йоан и Яков. Той се изкачил с тях на Тавор планина, която се намира край Галилея. Тук Той се отдалечил малко от тях и започнал да се моли. Учениците в това време заспали. Когато се пробудили, видели Иисус преобразен: лицето Му се изменило и светело като слънце; дрехите Му станали бели като сняг. С Него имало двама мъже, сияещи от слава - древните пророци Мойсей и Илия, които беседвали с Него за предстоящите Му страдания и за края Му в Йерусалим. Петър, поразен от това, което виждал, казал на Иисус: \"Господи, добре е да останем тук. Да направим три сенника: за Тебе един, един за Мойсей и един за Илия!\" Като говорел, изведнъж светъл облак осенил всички и из облака се чул глас, който казвал: \"Този е Моят Син възлюбен, в Когото е Моето благоволение! Слушайте Него!\" Учениците от страх паднали ничком. Но Господ се допрял до тях и им казал: \"Станете, не бойте се!\" И като станали видели само Иисус Христос в обикновения Негов вид. Те слезли от планината. А Той им забранил да говорят за това, което видели, докато Син Човечески не възкръсне от мъртвите.\r\nТова събитие било предназначено да предпази апостолите от униние и съмнение при вида на Христовите страдания и да укрепи вярата им. Учениците чули гласа на Самия Бог; двама най-велики представители на Стария Завет – Мойсей и Илия, които станали свидетели с явяването си, че Иисус е действително Оня, за Когото предсказвали пророците. Обкръжени от небесна слава, те беседвали с Господ Бог Иисус Христос за Неговите спасителни страдания и доброволна смърт. Това чудно явление трябвало да отвлече апостолите от земните помисли за величие, като ги направи свидетели на небесната слава на Христа.  Този велик празник се пада през Богородичните пости и празничната трапеза трябва да е от риба и рибни продукти. ", "date": "2019.08.06", "title": "Църквата отбелязва Преображение Господне "}
{"url": "https://www.actualno.com/society/ogranichavat-dvijenieto-v-tunel-trajanovi-vrata-news_774540.html", "text": "      На 6 август, от 9.30 до 12.30 часа ще бъде ограничено движението в активната лента в тунел „Траянови врата” на автомагистрала „Тракия” посока Бургас.      Мярката се налага поради планирано проектантско замерване на пътната настилка. Трафикът ще се осъществява в изпреварващата лента, съобщиха от АПИ.   От 12.30 до 15.30 часа движението ще се осъществява в активната лента.\r\nУчастъкът ще бъде сигнализиран с пътни знаци, информират от пътната агенция.  На следващия ден, 7 август, за същите часове през деня, замерването на пътната настилка ще се извършва в изпреварващата лента посока София. От 12.30 до 15.30 часа трафикът ще бъде осъществяван в активната лента.\r\nОрганите на реда напомнят на шофьорите да карат внимателно, със съобразена скорост и да спазват стриктно пътната сигнализация, както и правилата за безопасност и движение по пътищата.    ", "date": "2019.08.06", "title": "Ограничават движението в тунел \"Траянови врата\""}
{"url": "https://www.actualno.com/europe/samolet-na-british-airways-se-prizemi-avarijno-news_774606.html", "text": "       Самолет на British Airways извърши аварийно кацане във Валенсия заради силно задимяване на салона, пише британският вестник Daily Mirror.          Според изданието пътниците на полет BA422, пътуващи от Лондон за Валенсия, напуснали самолета с помощта на надуваеми рампи на пистата. Публикуваните фотографии показват как хората излизат от силно задимения салон на лайнера, посрещнат от няколко противопожарни автомобила.\r\nИнцидентът е станал около 19:00 часа местно време (20:00 часа българско време), предаде агенция Фокус.  Агенция Europa Press съобщи, че в резултат на инцидента трима души са получили отравяния с дим, те са били откарани в медицински заведения. Още около 10 пътници са получили различни леки наранявания по време на евакуацията. Все още не са уточнени причините за инцидента. ", "date": "2019.08.06", "title": "Самолет на British Airways се приземи аварийно"}
{"url": "https://www.actualno.com/society/skandal-zaradi-shofiorskite-knijki-na-bylgarite-ot-zapadnite-pokrajnini-news_774568.html", "text": "      Десетки наши сънародници сменят адресните си регистрации от Кюстендил в столицата заради отказ от КАТ – Кюстендил да им издадат шофьорски книжки. Скандалът гръмна в понеделник, а с проблема се зае и генералният консул на българите в Ниш, Едвин Сугарев.      „Всичко започна от началото на тази година. Първоначално при мен дойдоха 6 момчета, които имат постоянен адрес и лична карта в България. Те учат в кюстендилските гимназии и тази година ще са абитуриенти. Платили са си за шофьорски курс, изкарват го успешно и отиват в КАТ. От там им казали, че нямат бащино име и заради това не могли да получат свидетелствата си за правоуправление на МПС“, обясни председателят на Културно-информационния център в Босилеград, Иван Николов, пише Малко след първият сигнал последвала буквално вълна от хора, които ежедневно се жалвали в КИЦ-а. Стигнало се дори до абсурдната ситуация нашите от Западните покрайнини да си сменят адресните регистрации само и само да си вземат книжките.\r\n„Всичко това се случва само и единствено в КАТ – Кюстендил. В другите градове не е така. Как досега ставаше да им издават книжки, а вече не може. По тази логика децата, които завършват в гимназиите в областния град също не трябва да получат диплома“, разясни ситуацията Николов.  Масово пък от Западните покрайнини напирали за гражданство и книжки в Кюстендил, за да могат свободно да пътуват в ЕС. „Ако са български граждани имат права, както всички в България. Проблемът е, че отказват на хора с българско гражданство и то без писмено обяснение. Защо изобщо ги приемат да карат курсове като не им дават шофьорски книжки? Сега част от тях трябва да карат курсовете и тук. Един вид трябва да плащат двойно“, каза още Николов.\r\nС проблема се е заел и генералният консул на България в Ниш, Едвин Сугарев. Той е сигнализирал със свое писмо ОДМВР – Кюстендил. Демократичният съюз на българите в Босилеград също настоява за спешна проверка от вътрешния министър Младен Маринов. „Демократичният съюз на българите остро протестира срещу подобни постъпки, с които се ограничават правата на българите живеещи в Босилеград на основание българско гражданство. Правата на българските граждани от Босилеград са равни с правата на българските граждани живеещи в България и са гарантирани с Конституцията и законите на Р България. Следователно, не могат да бъдат оспорвани и ограничавани от когото и да е.\r\nПризоваваме Министерството на вътрешните работи на Р България да разследва този случай, който огорчава българите от Босилеград и уронва престижа на Р България като държава майка и покровителка на всички българи по света“, посочиха в своя декларация и от Демократичния съюз на българите в Босилеград.    По повод проблема от ОДМВР – Кюстендил обявиха, че свидетелствата за управление на моторни превозни средства се издават от сектор „Пътна полиция“ при ОДМВР – Кюстендил по постоянен адрес на заявителя при спазване на нормативно определени правила за необходимите документи и изисквания. В сектор „Пътна полиция“ – Кюстендил се издават свидетелства за управление на моторно превозно средство на лица,  които са установили обичайното си пребиваване на адрес в Кюстендилска област. Уточняваме, че едно и също лице може да притежава само едно свидетелство за управление на моторно превозно средство, издадено от държава - членка на Европейския съюз. При съмнения или постъпили сигнали за лица, които са посочили постоянен адрес на територията на Кюстендилска област, но живеят и работят извън България, а са внесли заявление за издаване на СУМПС и са подписали декларация с невярно съдържание, се правят проверки и се уведомява съответната прокуратура.\r\nИздаването на СУМПС от сектор „Пътна полиция“  на ОДМВР – Кюстендил се осъществява при стриктно спазване на европейското и българското законодателство. Откази за издаване на СУ МПС не са правени на основания, които не са предвидени в нормативната уредба, като уточняваме, че постоянният адрес на гражданите не винаги се припокрива с адреса на обичайното им пребиване, обявиха от ОДМВР - Кюстендил. ", "date": "2019.08.06", "title": "Скандал заради шофьорските книжки на българите от Западните покрайнини"}
{"url": "https://www.actualno.com/asia/budistki-monah-gradi-hram-ot-bireni-butilki-na-tajlandski-ostrov-news_774656.html", "text": "      Будистки монах изгражда храм от бирени бутилки и цимент на остров Ко Панган в Тайланд, предаде интернет портала Тайгър, цитиран от БГНЕС.      Тъй като е трудно да се доставят строителни материали на острова, например, тухли, монахът се обърнал към жителите и посетителите на място, популярно сред туристите, с призив да дарят празни бирени бутилки за нуждите на храма.   На остров Ко Панган ежемесечно се провеждат световноизвестните „Партита по пълнолуние“, след които остават много бирени бутилки.\r\nКъм днешна дата половината от ступата (специален монумент в будистки храм), която се строи от бутилки, свързани с цимент, вече е изградена.  Ступа е една от задължителните сгради в тайландския будистки храм. Обикновено това е камбанария, изградена със зидария, без вътрешни помещения, в подножието на която е положена будистка светиня, най-често - фрагменти от мощите или облеклото на първия Буда, принц Гаутама. ", "date": "2019.08.06", "title": "Будистки монах гради храм от бирени бутилки на тайландски остров "}
{"url": "https://www.actualno.com/politics/metodi-lalov-verojatno-shte-se-kandidatira-za-kmet-na-sofija-news_774615.html", "text": "      \"Не бих изключил да се кандидатирам за кмет на София, стига да има кой да ми се довери\", заяви бившият съдия в интервю за bTV. Припомняме, че преди дни Лалов подаде оставка от Софийски районен съд.      \"Виждам, че без промяна в закона съдебната система върви към гибел. Насаждането на нихилизъм продължава. В системата има изключителни професионалисти, но техният труд няма да доведе до нищо, ако няма промяна\", мотивира оставката си Лалов, който сравни работата на честните като оран сред горящи ниви.   Решението му обаче не е дезертьорство от борбата за промяна, категоричен е юристът, който заяви, че \"основната ми цел е да бъда политически активен, по всякакъв начин, за да променя конституцията и съдебната система\", борейки се отвън, защото да я промениш отвътре е невъзможно.\r\n\"Гласът на тези, които разграждат системата е по-силен\", смята Лалов, който сподели и че е станал жертва на репресия от страна на ВСС заради изявленията си.  \"Върху мен се струпа цялата репресивна машина – проверки от кого ли не. ВСС застана ли да каже, че съм оневинен?\", попита Лалов.\r\n\"Мнозинството на ВСС се избира от партийните централи. Тези магистрати са изпратени с няколко мандата и цели, които са мотивирани от политическите партии и това са хора, които \"никъде никога не са били ангажирани със съдебните проблеми\", смята Лалев.   По думите му проблемите на съдебната системата са видими и в процедурата за Той допълни, че оттук нататък \"ще се издържа като адвокат и гражданите ще могат да разчитат на него\".     ", "date": "2019.08.06", "title": "Методи Лалов вероятно ще се кандидатира за кмет на София"}
{"url": "https://www.actualno.com/society/v-denja-na-milosyrdieto-eksponirat-v-sofija-kamykyt-ot-hiroshima-news_774531.html", "text": "      На 6 август 2019 г. се навършват 74 години от атомната бомбардировка над японския град Хирошима.      По този повод на 6 август в зала „Гигантски кристали“ на Националния музей „Земята и хората“- София  ще бъде експониран „Камъкът от Хирошима”. Камъкът е част от церемонията за отбелязване на тази тъжна годишнина, като знак на състрадание и съпричастност към жертвите от градовете Хирошима и Нагасаки, предаде БГНЕС.   „Камъкът от Хирошима” е гранитен къс от уличната настилка в Хирошима, който на 6 август 1945 г. е бил в близост до епицентъра на атомния взрив. По-късно 188 подобни къса от настилката са демонтирани, а върху всеки един е изработен барелеф на японската богиня на милосърдието – Каннон. През 1991 г. по инициатива на международната асоциация „Камък за мир“ тези каменни късове – оцелели свидетели на атомния апокалипсис – са изпратени до лидерите на 188 страни в света, като въплъщение на надеждата за мир на цялото човечество.\r\nБългарският „Камък от Хирошима“ е предаден в музея „Земята и хората“ през 1997 г. от президента на Република България с ангажимента „Денят на милосърдието“ да бъде отбелязван по подходящ начин. Тази година отбелязването на датата се провежда за 22 пореден път.  Възпоменателната церемония представлява не само поклонение пред многобройните жертви, но и борба срещу забравата, като гаранция, че атомният апокалипсис няма да се повтори отново. ", "date": "2019.08.06", "title": "В Деня на милосърдието експонират в София \"Камъкът от Хирошима\""}
{"url": "https://www.actualno.com/asia/choveshka-greshka-e-prichina-za-pojara-v-krasnojarsk-news_774663.html", "text": "      Човешка грешка се смята за предварителна причина за пожара в склада за боеприпаси в Ачинския район на Красноярския край, съобщава ТАСС, позовавайки се на думите на Дмитрий Булгаков, заместник-министър на отбраната на Руската Федерация.      „Предварителната причина е човешкия фактор. Повече подробности ще дадат следствените органи и прокуратурата“, съобщи Булгаков. Той добави, че арсеналът подлежи на разформиране, предаде агенция Фокус.   Булгаков също така коментира, че отсъстват сериозни разрушение в село Каменка, където се случиха „Лично посетих военния склад и огледах жилищната зона, стигнах до техническата зона и разгледах всички въпроси – необходимо е да направим поправки по прозорците, но всичко останало е запазено, всички машини са на място“, добави той.  По-рано се съобщаваше, че експлозиите на прахови заряди в склада за боеприпаси в село Каменка са спрели. Все още съществува риск от взривяване на отделни боеприпаси. ", "date": "2019.08.06", "title": "Човешка грешка е причина за пожара в Красноярск"}
{"url": "https://www.actualno.com/climate/klimatichnite-promeni-moreto-kraj-aljaska-njama-led-news_774703.html", "text": "      На 150 мили от бреговете на едно от най-студените места на света – Аляска, няма лед. Това показва на Американската климатологична служба.      \"Във водите край Аляска няма лед. Това определено е екстремна година – дори и по по-модерните стандарти за промяната в Арктика\", коментират Рик Томан, специалист по климатология в Центъра за оценка на климата в Аляска и Уолт Майер, учен в Националния център за снеговалежите на САЩ, пише Mashable.\r\nСпоред официални данни, през 2017 година също е имало такова положение, но през тази година пълното разтопяване на леда е станало много по-рано. А през март, в Берингово море също на практика е нямало лед. По думите на Томан, големият проблем е, че в Арктика почва да преобладава т.нар. млад лед, а той е много по-уязвим на климатични промени т.е. топи се по-лесно. А резултатът е ужасяващ – през миналата година ледът в Арктика е бил с 47% по-малко, отколкото е бил средно за периода 1979 – 2018 година. Зак Лейб, доктор от Университета в Калифорния, казва, че температурата на въздуха в Арктика се вдига над два пъти повече, отколкото е средната температура в глобален мащаб.  Друг сериозен проблем е океанът – по-тъмните води всъщност не отразяват, а абсорбират слънчевата светлина, съответно стават по-топли и ледът се топи. Получава се омагьосан кръг, а последствията стават все по-сериозни.   ", "date": "2019.08.06", "title": "Климатичните промени - морето край Аляска няма лед"}
{"url": "https://www.actualno.com/balkani/republika-srybska-sydi-bih-za-176-miliona-evro-news_774638.html", "text": "      Правителството на Република Сръбска заведе дело в съда на Босна и Херцеговина (БиХ) срещу БиХ заради дълг от разпределяне на приходи от косвени данъци на стойност 34 571 077,78 конвертируеми марки или около 17,6 милиона евро, предаде БГНЕС.      Делото се отнася за дълг за периода юли 2017 година до декември 2018 година. ", "date": "2019.08.06", "title": "Република Сръбска съди БиХ за 17,6 милиона евро "}
{"url": "https://www.actualno.com/smolyan/firma-ot-beliz-i-105-godishen-sa-sred-novite-sobstvenici-na-naj-golemija-prevozvach-v-smoljansko-news_774657.html", "text": "      Мажоритарният акционерен дял на „Феста Холдинг“ АД в най-голямата фирма за автобусен транспорт за област Смолян „Рожен Експрес“ АД е бил продаден миналата година.      Купувач на 651 766 акции е „Терис Къмпани“ АД за близо 5,5 млн. лева – по 8,41 лева за брой акция, става ясно от годишния финансов отчет на дружеството.   \r\nПродавачът „Феста Холдинг“ е собственост на Петя Славова – мажоритарен акционер в „Инвестбанк“.\r\nЗа няколко последователни години автобусният превозвач, който покрива 100% от транспорта до селата в Смолянска община, 80% от извънградските превози и 50% от градския транспорт в областния град, калкулира загуба. Конкретно за миналата година .  Интересно е обаче не само кой стои зад продавача, а и зад купувача на мажоритарния акционерен дял като миноритарният се притежава от община Смолян.\r\n„Терис Къмпани“ АД е регистрирана в София. Основният акционер в нея е „Терис Ентърпрайз Корп.“ – Белиз. Тя е собственик на 4,3 млн. акции в дружеството (99,84%) и притежание на британския гражданин Майкъл Патрик Дуен.\r\nМалък брой акции – общо 6 870 броя, са притежание на 180 души, като най-младият от тях е на 38 години, а най-възрастният – на 105 г.     От 3-ти декември миналата година съветът на директорите на „Рожен Експрес“ и на „Терис Къмпани“ е в един и същ състав. Николай Бояджиев, който е представляващ дружествата и изпълнителен директор на транспортната фирма в Смолян от дълги години, е съпруг на Виолета Бояджиева – шеф на „Инвестбанк“ – Смолян. В СД са също главната счетоводителка на автобусната фирма Руска Петкова и Гина Дичева.   \r\nСтарото име на „Терис Къмпани“ до май 2017 г. е „Винком“, чиято основна дейност е изкупуване на грозде и плодове, производство на вина и ракии, други алкоxолни и безалкоxолни напитки. Тя вече е и със сменена дейност – покупко-продажба, ремонт и обзавеждане на имоти, посредничество, проектиране, строителство и т.н.\r\nДо 2013 г. „Винком“ АД също е било собственост на „Феста Холдинг“ и на Петя Славова. После дружеството е купено от „Терис Ентърпрайз Корп.“, регистрирано в офшорната зона към онзи период - Белиз, чрез „Национален център за дизайн и реклама“ ЕООД с управител Николай Николов.    ", "date": "2019.08.06", "title": "Фирма от Белиз и 105 - годишен са сред новите собственици на най-големия превозвач в Смолянско"}
{"url": "https://www.actualno.com/plovdiv/zakriha-s-proekt-glavnata-na-plovdiv-news_774706.html", "text": "      Две бели платна, всяко дълго 210 метра, скриват изцяло иначе забележителната панорама на Главната в Пловдив в участъка от пл. \"Стефан Стамболов\" до Римския стадион. Идеята на проекта за 70 000 лв, одобрен от , е минувачите да четат имената на всички досегашни европейски столици на културата и да се образоват, а през лятото платната очевидно и да пазят от сянка.       Всъщност първоначално те са били закачени за климатиците на сградите по Главната, но силният порой миналият петък ги свали, заедно с климатиците, както разказват потърпевши търговци. Сега инсталацията е закрепена върху фасадите. Проблемът е, че тези платна напълно скриват най- живописната част от пешеходната Главна- невидими за минувачите остават всички красиви покриви и прозорци, средата се ограничава до витрините на магазините, а те си приличат навсякъде по света. Няма видимост към площада на Джумаята с Римския стадион и прилежащите сгради в стил сецесион, както и Джумая джамия. А точно тук се правят едни от най- емблематичните кадри в Пловдив.   По проект платната трябва да стоят по този начин до края на 2019 година, но е твърде съмнително, че пловдивчани ще ги търпят толкова дълго. Това е втори опит да се покрие Главната с платна, предишният изтрая доста късо време. ", "date": "2019.08.06", "title": "Закриха с проект Главната на Пловдив"}
{"url": "https://www.actualno.com/europe/chetirima-ukrainski-vojnici-sa-ubiti-pri-ataka-v-iztochna-ukrajna-news_774832.html", "text": "       Четирима украински войници бяха убити при нападение с граната в разкъсаната от войната източна част на страната, най-големият дневен брой на загиналите за последните седмици, предава AFP.      Инцидентът е станал в близост до село Павлопол близо до контролирания от Киев пристанищен град Мариупол, заяви Александър Данилюк, секретар на Съвета за национална сигурност и отбрана.   Украинският президент Владимир Зеленски нарече инцидента опит за \"подкопаване\" на усилията на Украйна за мир и призова Франция, Германия и Русия \"да се срещнат възможно най-бързо, за да възобновят преговорите\".\r\n\"Няма да престанем да работим за прекратяване на военните действия, но няма да оставим без отговор атака срещу нашите войници\", написа Зеленски на своята страница във Facebook.  Село Павлопол се намира в контролираната от Украйна част от Донецка област в близост до самопровъзгласената Донецка народна република. През 2014 г. селото се оказва в неутралната зона, от която е трябвало да бъдат изтеглени всички оръжия. През 2015 г. Украйна си връща контрола върху населеното място.     ", "date": "2019.08.06", "title": "Четирима украински войници са убити при атака в Източна Украйна"}
{"url": "https://www.actualno.com/society/novinite-naj-vajnoto-za-denja-6-avgust-news_774785.html", "text": "      Редакционният екип на ви представя най-важните новини за изминалия ден.       Законът за защита на личните данни в частта си, която касае разкриването на лични данни в медийни публикации, не трябва да бъде обявяван за противоконституционен. Това е официалното становище на Министерския съвет, изложено в цели 19 страници до Конституционния съд.   Слави Трифонов ще учреди партията си „Няма такава държава” на 5 октомври - дни преди местните избори. За тогава е планирано учредителното събрание, а мястото е залата на конгресния център „Рейнбоу Плаза“ в София, пише Debati.bg. Абсолютно всички стопани на регистрирани животновъдни обекти и идентифицирани животни, съобразно националното ни законодателство, подлежат на компенсация. Това каза на началникът на Отдел \"Здравеопазване на животните\" към БАБХ Александра Митева на пресконференция, предаде Агенция \"Фокус\".    Днес стана ясно, че за борба със свинската чума, половината от които ще бъдат отпуснати авансово. Това обаче е само първи транш, който да покрие най-неотложните нужди. До 30 дни ще получим още минимум 11 млн. евро, с които да се обезщетят стопаните от заразените ферми. \"Напълно реалистично е и следващата година у нас да не може да се овладее африканската чума по свинете (АЧС) и стопаните да не могат да закупят здрави прасета за отглеждане\", заяви пред БНР директорът на Института по микробиология към БАН проф. д-р Христо Найденски. Днес (6 август) американската компания Lockheed Martin представи подробности за сделката за изтребителите F-16 Block 70. По време на пресконференцията стана ясно, че България получава най-добрия самолет за своите Военновъздушни сили (ВВС) - напълно съвместим с изискванията на НАТО.    България не се притеснява от конкуренцията на Турция за нов завод на Volkswagen. Страната смята, че има добри шансове, за да спечели договора от Волфсбург в проект, който е за милиарди, и би се реализирал в близост до столицата София.\r\n\"България е на по-добро местоположение от всяка страна в региона по отношение на инвестиционния риск\", заявява премиерът Борисов пред Handelsblatt. Той е убеден, че бъдеща инвестиция на Volkswagen в страната ни ще бъде положителна за цяла Източна Европа.\r\nТой изтъква предимствата на България - конкурентна данъчна система, удобни за бизнеса регулации и държавна помощ, съчетани с добри транспортни връзки и ниски разходи за труд. Сериозни критики за обществена поръчка за химикал (коагулант) за пречистване на водата за София отправиха учени от БАН, поканени от опозиционния столичен общински съветник Симеон Славчев. Поръчка с прогнозна стойност 7,9 млн. лв. с ДДС (6,6 млн. лв. с ДДС) обяви Столична община за доставка и монтаж на електростатични филтри, предназначени за горивни инсталации с мощност до 50 кW. В България ще летят най-напредналите модели на самолетите F-16 Block 70. Предлагаме ви пълни възможности “земя-въздух”, както и “въздух-въздух”. Тези самолети ще бъдат въоръжени още от първия ден. Това заявиха представителите на американския гигант Lockheed Martin по време на нарочна пресконференция, предаде репортер на Actualno.com. Президентът на САЩ Доналд Тръмп предложи републиканците и демократите да се споразумеят за по-строг контрол на оръжията и да свържат това с неговия проект за имиграционна реформа.  Американските власти разследват стрелбата в Ел Пасо, вследствие на която загинаха 22-ма души, като възможен случай на \"вътрешен тероризъм\". Колко голяма заплаха е този вид терор и как САЩ се борят с него? Президентът Доналд Тръмп обяви, че САЩ ще разширят съществуващите си санкции срещу Венецуела с изпълнителна заповед, забраняваща на американците да извършават каквато и да е търговска дейност с правителството на президента Николас Мадуро, предава CNN.\r\nИзпълнителната заповед замразява активите на правителството на Венецуела и свързаните с него организации и забранява икономическите транзакции с него, освен ако няма специално разрешение. Изключенията включват официална дейност на федералното правителство и транзакции, свързани с предоставянето на хуманитарна помощ. \"Не бих изключил да се кандидатирам за кмет на София, стига да има кой да ми се довери\", заяви бившият съдия Методи Лалов в интервю за bTV. Припомняме, че преди дни Лалов подаде оставка от Софийски районен съд. Британският министър Майкъл Гоув обвини Брюксел в отказ да преговаря за ново споразумение за Brexit. Той подчерта, че Великобритания търси преговори \"в духа на приятелството\" въпреки многократните предупреждения на премиера Борис Джонсън, че страната се подготвя за Brexit без сделка, пише в. Guardian.\r\nГоув, който отговаря за подготовката при сценарий Brexit без споразумение, отбеляза, че е \"дълбоко натъжен, тъй като сега ЕС изглежда отказва да преговаря с Великобритания\". Вицепрезидентът на КНСБ д-р Иван Кокалов заяви, че ще съди медицинската сестра Мая Илиева, защото уронва престижа му. Проучване на ЕС разкри нови данни за доверието на европейците в Евросъюза, кои са най-оптимистично и песимистично настроените към бъдещето на Европейския съюз страни, подкрепата им за еврото, отношението им към имиграцията, безработицата, изменението на климата… ", "date": "2019.08.06", "title": "Новините: Най-важното за деня, 6 август"}
{"url": "https://www.actualno.com/cars/naj-moshtnijat-ford-v-istorijata-poluchi-760-konja-pod-kapaka-news_774705.html", "text": "      Новият Ford Mustang Shelby GT500 дебютира още през януари по време на автосалона в Детройт, като тогава производителят обяви, че купето разполага с 5,2-литров V8 двигател, чиято мощност \"превишава 700 конски сили\". Сега компанията разкрива и точните характеристики на автомобила.      Точната цифра на конете под капака е 760, а максималният въртящ момент достига 847 Нм. Официалното време, за което Shelby GT500 може да ускори от 0 до 100 мили в час (160 км/ч) и след това да спре напълно, е 10,6 секунди. Разстоянието от 1/4-миля (402 метра), използвано при състезанията с драгстери, които са особено популярни зад океана, спортното купе изминава за по-малко 11 секунди.    Тези показатели са достигнати не само благодарение на мощния мотор, но и на преработената ходова част на купето. От Ford разкриват, че специално за модела е разработена роботизирана скоростна кутия със 7 предавки и 2 съединителя, дело на компанията Tremec. Тя сменя предавките за 80 милисекунди, като има и \"спокоен\" режим, при който превключването на скоростите става максимално плавно.\r\nДруг факт, осигуряват тези стойности, са мощните спирачки Brembo, които са най-големите, поставяни някога на спортен автомобил, произведен в Америка. Предните дискове на GT500 имат диаметър от 430 мм, като площта им е с 20% по-голяма от на тези, които се поставят на версията Shelby GT350.   Цената на суперколата в Щатите започва от 73 995 долара, но с екстрите и допълнителни опции цифрата лесно надхвърля 100 000. Продажбите на Mustang Shelby GT500, който е най-мощният Ford, някога пускан на обществени пътища, стартират през есента.    ", "date": "2019.08.06", "title": "Най-мощният Ford в историята получи 760 коня под капака"}
{"url": "https://www.actualno.com/asia/iran-razkri-tri-novi-raketi-s-precizno-nasochvane-news_774716.html", "text": "      Иран разкри три прецизно управляеми ракети, като министърът на отбраната заяви, че те показват, че страната е готова да се защити от американската \"зловредност и конспирации\".      Новата линия ракети въздух-въздух, наречени \"Ясин\", \"Балабан\" и новата серия на \"Гаем\" са разработени съвместно с министерството и „Iran Electronics Industries“, пише АФП, цитирани от БГНЕС.   Министърът на отбраната бригаден генерал Амир Хатами приветства тяхното стартиране като \"още едно значително постижение на власт и достойнство за Ислямска Република Иран\".\r\n\"Това показва, че въпреки зловредността и конспирациите на Големия Сатана Америка и нейните наемници, министерството на отбраната няма да се поколебае нито за миг да защити Ислямската Република и да разшири сигурността\", каза той, цитиран от агенция Фарс.  „Ясин“ е умна, управляема ракета със сгъваеми крила, която може да бъде изстреляна в обхват от 50 километра от целта си от пилотиран или безпилотен самолет.\r\n„Балабан“ се управлява от GPS и сензори, оборудвани със сгъваеми крила и може да се монтира под самолет, докато „Гаем“ е ракета, търсеща топлинен сензор, която може да удари в рамките на 50 сантиметра от целта.   Те бяха разкрити на фона на напрежението между Иран и САЩ и техните съюзници в пролива Ормуз - жизненоважен коридор, свързващ страните, произвеждащи нефт в Близкия изток, с пазарите в Азия, Европа и Северна Америка.    Напрежението възникна след като миналата година САЩ се оттеглиха от ядрената сделка между Иран и световните сили и активизираха кампания за \"максимален натиск\" върху Ислямската Република. ", "date": "2019.08.06", "title": "Иран разкри три нови ракети с прецизно насочване "}
{"url": "https://www.actualno.com/asia/erdogan-se-zakani-s-operacija-sreshtu-sirijskite-kurdi-na-iztok-ot-efrat-news_774707.html", "text": "      Президентът на Турция Реджеп Ердоган заяви днес, че страната се готви \"съвсем скоро\" да премахне заплахата от подкрепяната от САЩ кюрдска милиция в Северна Сирия, предаде АФП.      \"Турция има право да премахне всички заплахи срещу националната си сигурност\", каза той в телевизионна реч в Анкара.\"    като основна бойна сила срещу групировката „Ислямска държава“, се надяват, че могат да убедят Турция да избегне военна намеса, като постигне споразумение за буферната зона в Северна Сирия.\r\nДосега Турция не беше впечатлена от американските предложения.  \"Турция очаква стъпки от САЩ, каквито подобават на съюзник на НАТО и стратегически партньор\", каза Ердоган.\r\nЕрдоган заяви, че и на Русия, и на САЩ е било съобщено за планираната операция, но не поясни кога ще започне. Това ще отбележи третото турско нахлуване в Сирия за толкова години.   \"Влязохме в Африн, Джараблус и Ал-Баб. Сега ще влезем на изток от Ефрат \", подчерта Ердоган.    От своя страна, Сирия призовава международната общност да заеме позиция, която спира Турция да изпълнява своите заплахи. ", "date": "2019.08.06", "title": "Ердоган се закани с операция срещу сирийските кюрди на изток от Ефрат"}
{"url": "https://www.actualno.com/sofia/ima-li-opasnost-za-sofija-zaradi-nov-himikal-za-prechistvane-na-pitejnata-voda-news_774664.html", "text": "      Сериозни критики за обществена поръчка за химикал (коагулант) за пречистване на водата за София отправиха учени от БАН, поканени от опозиционния столичен общински съветник Симеон Славчев.      Основното притеснение, изразено от Славчев е, че спечелилият продукт, който е гръцки, се ползва за пречистване на отпадни води, а не на питейна вода. \" Не намерихме информация за този продукт и за какво се използва \", коментира  доц. д-р инж. Галя Бърдарска, която каза, че са намерени документи на български доставчик, според който гръцкият продукт е регистриран в европейската листа за химически вещества REACH през 2012 година. Бърдарска обаче заяви, че тяхната проверка не е потвърдила тази информация.   Продуктът има определена миризма и се съмняваме, че съдържа определени синтетични вещества, които могат да бъдат вредни за човешкото здраве, добави Бърдарска, която уточни, че няма да има директен риск за човешкото здраве, защото вероятно химикалът ще се ползва в малки количества – обаче не е ясно колко и какво ще минава към чешмите . В потвърждение на тази позиция, проф. Емил Бурназки заяви, че продуктът не е одобрен от здравното министерство и че всъщност не е вписан в REACH до 14-ти юли, 2019 година.\r\nОсвен това, по думите на професора, не било спазено изискването по българския стандарт на ефективността на гръцкия коагулант в действащите софийски пречиствателни станции и или на други с подобни качества станции. Като референции за качеството на продукта пък били посочени \"една малка, неработеща добре селска пречиствателна станция в България\" и търговска фирма, закупила продукта в Скопие. В списъка с референции било посочено и, че отговарящата за питейната вода на Солун в гръцка държавна фирма е купила коагуланта, но било потвърдено, че е ползван друг коагулант. \"Става въпрос за непрофесионализъм или нещо друго\", убеден е професорът.  Същевременно  доц. д-р инж. Галя Бърдарска заяви, че пречиствателните станции на язовир Искър, които са две на брой, са отличен пример за добра работа. Тя изрази увереност, че дори по времето на големия спад на язовир Искър от 90-те години на XX век станцията при Панчарево е могла да осигури чистотата на водата, ако ѝ е бил подаван подходящ реагент.\r\n\"Длъжна беше КЗК да назначи експертиза, а не да копира отговорите на \"Софийска вода\" АД\", коментира още Бърдарска да не спира изпълнението на обществената поръчка, въпреки няколкото жалби на загубили фирми. Тя визира това, че продуктът е тестван не в реални условия т.е. през пречиствателни станции с пясъчни филтри, каквито са тези на язовир Искър - вместо това са дадени резултати от тестове през филтърна хартия с широки пори, т.е. в условия за пречистване на отпадни води. И Бърдарска, и Бурназки са на мнение, че коагулантът може да задръсти пречиствателните станции на язовир Искър.   За момента няма информация за обжалване на решението на КЗК пред съда. Но Бърдарска смята, че ако съдът потвърди решението на КЗК, ще се стигне до съдебен процес в Европейския съд. При обжалването на процедурата по обявяване на обществената поръчка, но \"Софийска вода\" АД е предприела друг ход – пряко договаряне, като продуктът, предложен от \"Континвест\" ООД, вече е внесен и готов за използване. И по тази процедура е имало обжалване.    Освен всичко друго, гръцкият продукт бил 2,7 пъти по-скъп, отколкото конкурентен български продукт, по думите на Бърдарска.\r\nПрокуратурата трябва да направи проверка на цялата документация по обществената поръчка. Здравното министерство трябва да възложи на сертифицирана лаборатория да направи цялостен анализ на използваните съединения в гръцкия продукт – за да се докаже дали не е опасен за човешкото здраве, настоя Симеон Славчев. Той поиска и столичния кмет Йорданка Фандъкова да вземе отношение, защото \"това е част от националната сигурност\", като се закани да предизвика извънредно заседание на ресорната комисия към Столичния общински съвет. ", "date": "2019.08.06", "title": "Има ли опасност за София заради нов химикал за пречистване на питейната вода?"}
{"url": "https://www.actualno.com/america/poslanikyt-na-sasht-v-rusija-podade-ostavka-news_774830.html", "text": "      Посланикът на Съединените щати в Русия подаде оставка, съобщава NBC.      Джон Хънтсман уведомил президента Доналд Тръмп, че напуска. В писмото си посочва, че след 2 години в Русия иска \"да се върне у дома и да възобнови връзката с увеличаващото се семейство.\"\r\nАмериканските медии спекулират, че Хънтсман иска да се кандидатира за губернатор на родния си щат Юта.\r\nДокато той беше посланик, двустранните отношения между САЩ и Русия бяха лоши.  Москва изгони от 60 американски дипломати в отговор на изгонването на техни представители от редица държави на Запад по време на скандала с отравянето на Сергей Скрипал. Беше затворено и американското консулство в Санкт Петербург.\r\nОще преди да замине за Москва Джон Хънтсман беше известен с твърдите си позиции срещу Русия. Той беше сред тези, които твърдят, че Кремъл трябва да бъде наказан за намесата в американските президентски избори през 2016 г., които качиха Тръмп на власт.\r\nВ писмото, изпратено до Тръмп се казва, че президента трябва да се изправя решително срещу Кремъл, когато това се наложи.    \"В бъдеще ние трябва да продължаваме да държим сметка на Русия, когато тяхното поведение заплашва нас или съюзниците ни\", пише посланикът, който би трябвало да напусне поста на 3 октомври. ", "date": "2019.08.06", "title": "Посланикът на САЩ в Русия подаде оставка"}
{"url": "https://www.actualno.com/ruse/gerb-predstavi-novija-si-obshtinski-koordinator-v-ruse-news_774714.html", "text": "      Днес в централата на ГЕРБ – Русе се проведе пресконференция за промяната в общинското ръководство на управляващата в страната партия.      Областният координатор на ГЕРБ в Русе Пламен Нунев представи новият общински координатор на партията – Росен Даскалов, бивш автомобилен състезател, а сега конструктор и бизнесмен. Той е единственият наш създател на коли.\r\nПламен Нунев заяви, че тази промяна е наложена от идеята на Бойко Борисов за . Той изрично подчерта, че трябва да има разграничение между ръководен пост в партията и такъв в местната власт. Стефан Даскалов няма да бъде общински съветник и кмет в община Русе.   Самият Стефан Даскалов се представи като 48-годишен, женен, с три деца, собственик на Sin Cars в България. Участва във фирми и в Австралия, САЩ  и Европа. Каза, че има собствена марка автомобили и продължава да се усъвършенства в бизнеса си. Пред себе си се е заклел да бъде честен, съвестен и социално отговорен. Иска да направи родния си град и държава като развитите страни в Европа, Америка и Азия. Бил е поканен на среща преди седмица лично от Бойко Борисов в Бояна преди да вземе решението за влизане в политиката. В момента е изпълняващ длъжността общински координатор на ГЕРБ, след подадената и уважена молба на Пламен Стоилов от 12 юли по лични мотиви за напускане на поста. Росен Даскалов ще бъде общински координатор поне до началото на 2020 г.    \r\nПламен Нунев каза, че перфектно е работил с Пламен Стоилов. Кандидатите за кметове от ГЕРБ на 10 областни центрове ще бъдат нови имена. Старите градоначалници няма да се забравят, а ще се използва ценния им опит.\r\nОсемте общински структури на ГЕРБ до 10 август  (в Русе на 8 август) ще проведат номинационни събрания за определяне на кандидатите за кметове в съответните общини на Русенска област. Ще се включат лица и от СДС в листите за местните избори. Сигурно е, че в листите за община Сливо поле ще бъдат двама.     ", "date": "2019.08.06", "title": "ГЕРБ представи новия си общински координатор в Русе"}
{"url": "https://www.actualno.com/crime/razsledvat-inovativno-iztochvane-na-bankomati-v-sofija-news_774700.html", "text": "      Полицията в София разследва опит за източване на два на голяма банка, намираща се на столичния булевард „Сливница“. Случаят е от изминалата нощ, а според експерти към момента не е ясно дали има взети пари от банкоматите, предаде БНР.      Извършителите са използвали нова технология, при която се пробиват малки дупки на устройството и оттам се манипулира електронната система, след което банкоматът сам пуска пари без в него да е сложена дебитна или кредитна карта.   По случая се работи в СДВР. Издирват се и евентуалните извършители. Към момента банката-собственик на банкоматите извършва ревизия на устройствата и намиращите се в тях средства. ", "date": "2019.08.06", "title": "Разследват иновативно източване на банкомати в София "}
