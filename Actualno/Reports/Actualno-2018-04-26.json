{"url": "https://www.actualno.com/asia/v-sirija-otkrili-skladove-na-teroristi-s-himikali-proizvedeni-v-germanija-i-velikobritanija-news_671842.html", "text": "  Сирийските войски са открили складове на терористи с химикали, произведени в Германия и Великобритания. Това заяви на пресконференция заместник-постоянният представител на Сирия в Организацията за забрана на химическите оръжия (ОЗХО) Хасан Обаид.  Дипломатът изрази надежда, че групата експерти на ОЗХО, която в момента е в Сирия, \"ще посети складовете, където бяха открити химикалите, изоставени от терористични групировки в Дума\". Сирийската армия, каза той, \"откри химикали от Германия и Великобритания, включително от лабораторията \"Портън Даун\" в Солсбъри\", предаде БГНЕС.   ", "date": "2018.04.26", "title": "В Сирия открили складове на терористи с химикали, произведени в Германия и Великобритания"}
{"url": "https://www.actualno.com/crime/apelativnijat-specsyd-ostavi-v-aresta-kmeticata-na-mladost-news_671818.html", "text": "  Кметицата на \"Младост\" Десислава Иванчева остава в ареста, предаде репортер на БГНЕС.  Апелативният спецсъд гледа мярката на кмета на „Младост” днес. Магистратите заседаваха по въззивни жалби на обвиняемите Петко Дюлгеров, Биляна Христова-Петрова и Десислава Иванчева.   В края на миналата седмица долната инстанция - спецсъдът остави в ареста кметицата на \"Младост\" Десислава Иванчева. В ареста с най-тежката мярка задържане под стража Специализираният наказателен съд остави и нейната заместничка Биляна Петрова. В ареста остава и Петко Дюлгеров.   Днес също така длъжността кмет на \"Младост\". Столичният общински съвет (СОС) на практика накара човек, който не иска да поеме временно поста на кмет на район \"Младост\", да го поеме. Става въпрос за зам.-кмета на район \"Младост\" Владимир Клисуров. Това, обаче, стана с уточнението, че задълженията няма да бъдат изпълнявани само от Клисуров, ами и от другия зам.-кмет на \"Младост\" арх. Румен Русев – защото кметицата на \"Младост\" Десислава Иванчева не е разписала изрична заповед, че заместник трябва да ѝ е само и единствено Клисуров, а единствено през уведомление за отпуск е посочила него за заместник\r\nПрипомняме, че кметицата на \"Младост\" бе арестувана показно миналата седмица пред Спортната палата в София, в колата й бяха открити 70 000 евро подкуп.       ", "date": "2018.04.26", "title": "Апелативният спецсъд остави в ареста кметицата на \"Младост\""}
{"url": "https://www.actualno.com/curious/dneven-horoskop-za-27-april-news_671800.html", "text": "     Това е ден за сериозни дела. Самите вие няма да сте в особено  настроение за забавления. Взели сте своето и ще ви мързи дори да  мърдате. Добър повод да наваксате  с четенето.    Това е ден за примирение. Ако продължавате да се подценявате, обаче, едва ли ще  напреднете особено от точката, на която се намирате в последно време.     Това е ден за взимане на независими решения. Каквото и да ви посъветва дори ваш приятел вие пак ще направите това което сте  решили или предстои да решите. Все пак се водете от мисълта за себе си. Това е ден за взаимност. Не се страхувайте да дадете повече от себе си. Може да не е веднага, но със сигурност ще бъдете възнаградени.     Това е ден за повече финансова свобода. Добре е да излезете спортно облечени, тъй като вероятно няма да имате  време да се прибирате за смяна на екипа.  Самостоятелните представители  на знака вероятно няма да се приберат сами вечерта. Това е ден за купон! Забавлявайте се, както ви душа иска, но мислете и за последиците. Бъдете преди всичко разумни, а после - освободени.    Това е ден за наваксване. Но още една пропусната петък вечер няма да се отрази добре  на самочувствието ви. Предупредете у дома да ви чакат на сутринта.   Това е ден за умереност. Най-добре не рискувайте да се  храните на непознато място. Ако е възможно си вземете обяд от дома, но  го съхранявайте в хладилник. Вечерта не си правете алкохолни  експерименти.    Денят може да ви изнерви с ревността на ваши колеги. Ако сте  заслужили позицията си честно отминете с мълчание подмятанията. В  противен случай може само да потвърдите съмненията на останалите. Този петък ще мине като една полусъбота. Който си го е заслужил – си  го е заслужил. Направете си плановете за деня още вечерта, за да не  загубите часовете напразно.    Това е ден за промяна. Сценариите във вашата глава са си чисто ваши и  не се учудвайте, че някой може да се обиди ако му връчите главната роля  в тях. Това е ден за разпускане, може да си тръгнете по-рано. Напрежението от  изминалите дни е изтънило търпението ви и по-добре да не го подлагате на  повече предизвикателства. Сега е много важно да си починете.", "date": "2018.04.26", "title": "Дневен хороскоп за 27 април"}
{"url": "https://www.actualno.com/europe/turcija-s-novi-tankove-do-njakolko-meseca-news_671816.html", "text": "  Производството на турския танк „Алтай” би трябвало да приключи до 18 месеца, заяви Исмаил Демир, заместник-секретар на отбранителната индустрия на Турция.  „Ще го направим доста бързо, нямаме особен избор. Очакваме нашите танкове да слязат от (продуктовата) линия след 18 месеца. Имаме доста амбициозна цел”, казва той в изявление предадено от анадолската агенция, предаде БГНЕС.   „Трябва да подпишем договорът възможно най-скоро, но има много условия. Няма да е добре да дадем от сега точна дата, но ще е възможно най-ранната. Много зависи и от подготовката на компанията”, допълни Демир.   ВМС, турско-катарската компания произвеждаща бронирани транспортни средства, сечели на 24-ти април основния договор за разработка и производство на бойния танк.\r\nДемир заяви, че производството ще започне с 250 танка, като производството им ще подпомогне още други помощни отрасли. Двигателят и трансмисията ще бъдат ръчно монтирани от турски монтьори.       ", "date": "2018.04.26", "title": "Турция с нови танкове до няколко месеца"}
{"url": "https://www.actualno.com/society/grajdanski-protest-blokira-stolichnija-bulevard-cherni-vryh-video-news_671824.html", "text": "  Граждански протест блокира столичния булевард \"Черни връх\". Движението бе прекъснато и в двете посоки. Протестът се организира за шести пореден път срещу изграждането на 120-метровата сграда на \"Артекс\" в столичния квартал \"Лозенец\".  Пред общинският съветник Войслав Тодоров разказа повече за случващото се. По думите му  инвеститорът \"Артекст\" строи незаконно тъй като разрешителното за строеж е изрекло още през миналата годината. Тодоров каза, че протестиращите са търсили многократно за становище главния архитект на София Здравко Здравков, ДНСК (Дирекция за национален строителен контрол) и Столична община, за да получат категоричен отговор дали има валидно разрешително за строеж или няма. Подадена е жалба и до прокуратурата, като в момента тя проучва случая. Сградата, която се планира да се строи е 120-метрова, докато в Общия устройствен план в района е записано, че могат да се строят здания, високи до 7-8 етажа.   Общинският съветник сподели и че протестиращите в \"Лозенец\" държат връзка и с протестиращи от други столични квартали срещи подобни проекти. Примери в това отношение са кварталите \"Стрелбище\" и \"Борово\". Тодоров добави, че има опити на кръстовището на бул. \"Черни връх\" и \"Джеймс Баучер\" да бъде изградено кръгово кръстовище, което да обслужва цяла инфраструктура от високи сгради като тази на \"Артекс\" - общо 5 на брой. Засега на Експертен съвет идеята не е минала, но предстои ново разглеждане.           \"Почти цялата площ между улици \"Златен рог\", \"Вискяр\" и \"Тодор Ночев\" е вече разкопана, а за тези терени все още тече дело относно изменения в устройствения план\", казват организаторите на протеста.\r\nОсвен това, протестиращите алармират, че инвеститорът \"Артекс\" вече е заградил и части от улица \"Златен рог\", като поставените бетонови заграждания представляват пречка и опасност за шофьорите.\r\nСъщевременно, в момента тече процедура по изменения на подробния устройствен план (ПУП), който веднъж е върнат от Общинския експертен съвет по устройство на територията, а преди да е ясно какво определя планът за това място не следва да се изменят улиците в квартала, посочват още протестиращите.        ", "date": "2018.04.26", "title": "Граждански протест блокира столичния булевард \"Черни връх\" (ВИДЕО)"}
{"url": "https://www.actualno.com/asia/rusija-predstavi-nevredimi-sirijci-pred-ozho-news_671830.html", "text": "  Русия и Сирия представиха няколко невредими жители от Източна Гута в централата на Организацията за забрана на химическото оръжие, за да подкрепят тезата си, че не е имало химически атаки в град Дума по-рано този месец, предаде \"Фокус\".  Великобритания смята, че решението е опит за създаване на сензация и съобщи, че тя, заедно с Франция и САЩ ще бойкотират заседанието на затворени врати в ОЗХО. „Организацията не е театър“, заяви британският пратеник в ОЗХО Питър Уилсън. „Решението на Русия е поредният опит да подкопае работата на мисията за установяването на фактите, разследваща употребата на химическо оръжие в Сирия“, допълни той.   Русия и Сирия възнамеряват да проведат пресконференция в Хага по-късно. В поканата на събитието пише, че ще участват „свидетели от Сирия, които са били снимани в постановъчния видеоклип на „химическото нападение“ в Дума“.   На свой ред представителят на Франция в ОЗХО Филип Лалио нарече представянето на сирийците „пошло“. „Това не е изненада от сирийското правителство, което е клало и обгазявало собствения си народ седем години“, заяви той.", "date": "2018.04.26", "title": "Русия представи невредими сирийци пред ОЗХО"}
{"url": "https://www.actualno.com/football/proletnijat-praznik-na-kiev-i-kak-mojesh-da-si-chast-ot-nego-news_671817.html", "text": "  Краят на май по традиция е весел и жизнерадостен период за всеки българин. Приятно време, няколко почивни дни, придружаващи един от най-прекрасните ни празници, както и много футболни емоции, съпътстващи завършващите през този период първенства в цяла Европа. Тази година обаче най-важният мач няма да бъде финалът за Купата на България, който ще се проведе навръх 24 май, а този за една много по-престижна купа, чиито носител ще бъде определен 2 дни по-късно в Киев. Става дума, разбира се, за финалът на УЕФА Шампионска лига.  Олимпийският стадион в украинската столица бе домакин на финала на Евро 2012 и показа съвсем ясно, че е напълно подходящ да приема мачове от най-висок ранг. Поради тази причина една от гордостите на модерната украинска архитектура бе избрана да приеме най-важния мач в света на клубния футбол. А потенциалните участници в него също обещават зрелище. Отборът на Рома, който преди 34 години драматично загуби финала за купата насред Рим, сега ще опита да обърка сметките на футболните аристократи Реал Мадрид, Байерн Мюнхен и Ливърпул, които имат общо 22 европейски титли във витрините си. А най-хубавото е, че ти също можеш да бъдеш част от този невероятен спектакъл.\r\nДа, точно ти! Когато след няколко дни седнеш да гледаш полуфиналите в УЕФА Шампионска лига ще имаш възможност да спечелиш билет за финала, и то съвсем лесно. Всеки желаещ да участва може да го стори, като направи плащания с Mastercard® в BGmenu на минимална обща стойност от 35 лв. в промоционалния период до 07.05.2018г.   Щастливците ще имат шанс да спечелят 3 двойни билета за тазгодишния финал на УЕФА Шампионска лига с включени самолетни билети и нощувки, 100 двойни покани за специална прожекция за финала в София или 1500 фенски бутилки за вода. Победителите ще бъдат изтеглени на лотариен принцип след края на кампанията до 10.05.2018\r\nПреживей безценна емоция в нощта на шампионите, с любезното съдействие на Mastercard, официален спонсор на УЕФА Шампионска лига.    ", "date": "2018.04.26", "title": "Пролетният празник на Киев (и как можеш да си част от него)"}
{"url": "https://www.actualno.com/europe/frenski-specialni-chasti-shte-podkrepjat-operacijata-na-sasht-v-sirija-news_671835.html", "text": "  Американският министър на отбраната Джим Матис съобщи, че френските специални сили са пристигнали в Сирия преди две седмици, за да помогнат на американските части в борбата им с „Ислямска държава”, предаде БГНЕС.  „Франция ни помогна военно в Сирия със своите специални части, които са тук в последните две седмици”, каза Матис пред сенатори. Той добави също, че силите борещи се с ИД в Сирия са били „презаредени”.   ", "date": "2018.04.26", "title": "Френски специални части ще подкрепят операцията на САЩ в Сирия"}
{"url": "https://www.actualno.com/america/majk-pompeo-e-novijat-dyrjaven-sekretar-na-sasht-news_671836.html", "text": "  Американският Сенат гласува и одобри кандидатурата на бившия директор на ЦРУ Майк Помпео за държавен секретар, съобщиха световните агенции.  Утвърждаването му идва тъкмо навреме, за да се захване с две \"горещи\" досиета – споразумението по иранската ядрена програма и Северна Корея.   Помпео спечели доверието на Тръмп след една година в ЦРУ, но беше обвинен от демократите, че е твърде агресивен спрямо мюсюлмани и хомосексуалисти.   След като номинацията едвам премина през Комитета по международни отношения в Сената, позицията на Помпео беше лесно затвърдена от целия Сенат с 57 гласа „за” и 43 гласа „против”, като шепа демократични сенатори, намиращи се в трудно положение, гласуваха „за”.\r\nПотвърждението дойде навреме за Помпео, за да води делегацията на САЩ по време на разговорите на външните министри в Брюксел този уикенд. Както и да се занимава с организацията на срещана на върха между Тръмп и лидера на Северна Корея Ким Чен Ун в следващите месеци.       Помпео замести Рекс Тилърсън, който беше уволнен през март след година на напрежение и размирици в Държавния департамент, където той отчужди голяма част от персонала и срина морала в институцията, припомня БГНЕС.\r\nНо докато Тилерсон беше виждан като гласът на разума и умереността в администрацията на Тръмп, то Помпео прилича по-скоро на ястреб, който в комбинация с новия съветник по сигурността на Белия дом Джон Болтън залагат една доста по-агресивна позиция на Тръмп в световната сцена.", "date": "2018.04.26", "title": "Майк Помпео е новият държавен секретар на САЩ"}
{"url": "https://www.actualno.com/society/poreden-protest-v-zashtita-na-pirin-news_671840.html", "text": "  В центъра на София отново се проведе пореден протест в защита на Пирин. Демонстрациите продължават пети месец.  Основното искане е да бъде отменено решението на Министерския съвет от края на миналата година за промяна на плана за управление на националния парк. То, според демонстрантите, дава възможност за застрояване на почти половината от територията на парка, припомня bTV.   Протестиращите днес се обявиха и в защита на Черноморието заради загражденията, които бяха поставени на къмпинг „Корал“, и заради плановете за промяна на общия устройствен план на община Царево.   Организаторите от коалиция „За да остане природа в България“ предупреждават, че отново има опасност за нови строежи по Черноморието. Подобни акции имаше и в други градове на страната.", "date": "2018.04.26", "title": "Пореден протест в защита на Пирин"}
{"url": "https://www.actualno.com/society/mareshki-na-vsjako-koremno-na-prezidenta-shte-zapylvam-po-10-dupki-vyv-varna-news_671812.html", "text": "     Във Facebook заместник-председателят на Народното събрание се зарече, че на всяко коремно на президента, ще запълва по 10 дупки във Варна, за всяка върната заплата на социалистите ще се запълват по още 10  дупки, на всеки милион, който министърът на отбраната Красимир Каракачанов не вземе от пенсионерите за ремонт на железа, ще се запълват още 100 дупки.   В интервю за БНР Марешки коментира:    Предложението на БСП за намаляване на депутатските заплати лидерът на „Воля“ : „На цинизма, с който Корнелия Нинова взима 50 млн. лева субсидия за БСП, а иска да връща 50 хиляди лева от заплатите си, тя може да си плати и на социолози, и на политолози, и да засипе всички медии с фалшиви новини за мен и възхваляващи тях, с които да си вдигат рейтинга“.       ", "date": "2018.04.26", "title": "Марешки: На всяко коремно на президента, ще запълвам по 10 дупки във Варна"}
{"url": "https://www.actualno.com/america/trymp-shte-poseti-velikobritanija-prez-uli-news_671826.html", "text": "  Президентът на САЩ Доналд Тръмп ще направи първото си посещение във Великобритания на 13 юли, предава AFP.  „Президентът на САЩ Доналд Тръмп ще посети Великобритания на 13 юли“, съобщи говорител на британското правителство. Това ще е първото посещение на президента в страната, откакто встъпи в длъжност миналия януари, след като пътуването му на няколко пъти бе отлагано.   ", "date": "2018.04.26", "title": "Тръмп ще посети Великобритания през юли"}
{"url": "https://www.actualno.com/europe/avarija-na-himicheski-zavod-v-chehija-news_671819.html", "text": "  Един мъж загина и 16 са ранени при токсично изтичане от химически завод в северозападния чешки град Дечин, съобщиха от спасителните отряди.  „Един мъж в тежко състояние беше изведен от мястото, но е починал в интензивното този следобед”, заявиха от болницата в региона. Пострадалите, които са вдишали или са получили изгаряния заради отровната субстанция са изпратени в болници в района. Две жени са в критично състояние, предаде БГНЕС.   Изтичането от камион цистерна в завода \"Чемотех\", който произвежда козметични продукти и други химикали, се е случило около 05:30 централно гринуичко време. Не са предприети допълнителни мерки за сигурност спрямо близкия град с население 50 000 човека, тъй като замърсяването е било само на територията на завода.   ", "date": "2018.04.26", "title": "Авария на химически завод в Чехия"}
{"url": "https://www.actualno.com/balkani/skandalni-tvyrdenija-za-bylgarski-zlodejstva-v-srybski-uchenicheski-konkurs-news_671810.html", "text": "   сигнализираха от екипа на българския евродепутат Андрей Ковачев.  Техническото училище “Никола Тесла” и църковната община в сръбския град Сурдулица обявяват конкурс “Отечеството и свободата - минало, сегашно и бъдеще” сред учениците в основните и средни училища в Република Сърбия, Република Сръбска и диаспората за отбелязване на една година от обявяването на Светите Сурдулишки мъченици. В обявата се уточнява, че .” Поканата за участие в конкурса изглежда е изпратена до различни сръбски училища.    , смята Ковачев протестира срещу използвания език на омразата срещу България.   \"Основната идея на Европейския съюз е да преодолеем това, което ни е разделяло, дискриминацията, говора на омразата - това, което успяха страните в Западна Европа. За огромно съжаление в нашата съседка Република Сърбия все още явно инерцията от миналото не е забравена\", заявява Ковачев.\r\n\"Това, което в момента се прави в Сурдулица, е изключително лош опит от миналото  - да се обявяват конкурси в училищата за това колко са били лоши “българските злодеи” и какво били направили. Аз категорично протестирам срещу опита отново да бъде използван такъв Тези остатъци от миналото трябва да бъдат преодолени по пътя на европейската интеграция\", допълва той.       \"Недопустимо е православната църква на Сърбия да участва в такива актове заедно с училищата. Поводът е т.нар. конкурс, който е обявен от училището в Сурдулица заедно с църковната общност за това как малките деца трябва да пишат за “българските злодеяния” и за т.нар. обявени от тях Сурдулишки мъченици от Първата световна война. Да не говорим, че в този конкурс се говори и за Достатъчно Македония беше жестоко подложена на сръбска окупация за десетилетия - както по времето на кралска Югославия, така и по времето на комунистическа Югославия и това повече не може да бъде търпяно. Надявам се много тези неща да не се повтарят и ние желаем, аз желая наистина едно европейско бъдеще на Република Сърбия и на всички сръбски граждани, надявам се и те да имат силата да преодолеят това, което ни е разделяло в миналото\", завършва коментара си Андрей Ковачев.", "date": "2018.04.26", "title": "Скандални твърдения за \"български злодейства\" в сръбски ученически конкурс"}
{"url": "https://www.actualno.com/showbusiness/princ-hari-oficialno-pokani-brat-si-za-kum-news_671833.html", "text": "  Принц Уилям ще има важна роля в предстоящата сватба на брат си. Както стана ясно от официално съобщение на двореца Кенсингтън в Instagram, принц Хари го е помолил да му бъде кум.  \"Принц Хари помоли херцога на Кеймбридж да бъде негов кум на сватбата му с г-ца Меган Маркъл. Херцогът на Кеймбридж е поласкан от тази чест и няма търпение да подкрепи брат си в параклиса \"Сейнт Джордж\", Уиндзор на 19 май. Принц Хари беше кум на херцога на Кеймбридж на неговата сватба с мис Кейт Мидълтън през 2011.\"       Принц Хари и Меган ще сключат брак на 19 май. Малко след сватбената церемония, те ще се появят за първи път публично като съпруг и съпруга и ще преминат с карета по близо 3-километров участък в английския град Уиндзор. Очаква се хиляди хора да приветстват новото кралско семейство. Обиколката трябва да започне в 15 часа българско време.       ", "date": "2018.04.26", "title": "Принц Хари официално покани брат си за кум"}
{"url": "https://www.actualno.com/society/vas-planyt-za-pirin-trjabva-da-mine-ekoocenka-news_671813.html", "text": "     Припомняме, че през март 2017 г. екоминистърът Нено Димов реши актуализацията на плана за управление на Национален парк \"Пирин\" и оценка за степента на въздействие върху защитените зони от Натура 2000, съвпадащи с границите на парка. Тези промени, според еколози, предвиждат 12,5 пъти повече застрояване спрямо първоначалния план за управление и сечи върху 60% от територията на националния парк.   \"Според българското и европейското законодателство, както и според решенията на Комитета за световното наследство на ЮНЕСКО, от което Пирин е част, планът за управление трябва да се подлага на екологична оценка. Опитите за заобикаляне на закона водят до подобни решения на съда\", пишат те в съобщение до медиите.    В него се припомня, че министърът на околната среда и водите многократно е заявявал, че ще се съобрази с решенията на съда по казуса с Пирин.       Въпреки това министерството може да обжалва решението на ВАС на втора инстанция, ако пожелае.", "date": "2018.04.26", "title": "ВАС: Планът за \"Пирин\" трябва да мине екооценка"}
{"url": "https://www.actualno.com/europe/unker-sporyt-za-imeto-na-makedonija-trjabva-da-byde-speshno-reshen-news_671823.html", "text": "  Председателят на Европейската комисия Жан-Клод Юнкер в своя реч пред гръцкия парламент заяви, че въпросът с името трябва да бъде решен между самите Гърция и Македония, а той не е компетентен да дава идеи и насоки, но трябва да се подчертае спешността, характеризира решаването на проблема, предава македонското електронно издание „Фактор“, цитирано от \"Фокус\".  „Пред вашия парламент ще кажа нещо, което казах, когато бях наскоро в Скопие, където беше поставен въпросът за името на тази страна. Не съм компетентен да ви давам никаква насока, идеи или указания по въпроса, който във всеки случай трябва да решите между вас. Но нека да подчертая неотложността, която характеризира разрешаването на проблема, предвид сложния регион. Имам предвид думите на Чърчил: тук произведената история не може да се консумира, тя е толкова голяма“, заяви Юнкер.   В обръщение към депутатите, в присъствието на гръцкия президент Прокопис Павлополус Юнкер говори и за страните от региона и тяхното европейско бъдеще.   ", "date": "2018.04.26", "title": "Юнкер: Спорът за името на Македония трябва да бъде спешно решен"}
{"url": "https://www.actualno.com/society/magistrala-struma-shte-mine-prez-razkopkite-na-novo-drevno-selishte-news_671764.html", "text": "  Бъдещето трасе на автомагистрала  „Струма” от Благоевград до Крупник ще мине върху разкритите заради нея  останки от древното селище „Скаптопара”, предшественик на днешния  Благоевград. 160 работници, 30 археолози,  екип от реставратори, геодезисти и др. работят на разкопките край  благоевградското село Покровник, ръководени от доц. д-р Здравко Димитров  от НАИМ-БАН. Проучванията се извършват по  трасето на ЛОТ 3.1.на магистрала \"Струма\" от Благоевград до Крупник.  Тук,  край село Покровник е открито селище от III век със сгради,  погребални камери, баня и храм, намерени са керамика, монети и др.,  както и 57 скелета на индивиди. Разкопките трябва да приключат  до м. юли, археолозите предполагат,  че откритото селище е римското  \"Скаптопара\", предшественик на днешния Благоевград. Макар че досега тук  няма открит надпис, който да го потвърди. Такъв е открит преди години на  2 км от разкопките в квартал „Грамада” на Благоевград. В момента един от археолозите  разкриваше скелет на развит индивид в погребална поза с поставени на  предната част на таза ръце и разположен в посока изток запад, предаде БГНЕС. Така откритото заради  магистралата селище отново ще бъде погребано под пластовете насипи и  асфалт. Така, както гробището на тракийските войни край Долна Диканя и  като неолитното селище отпреди 8000 години край Мурсалево.    ", "date": "2018.04.26", "title": "Магистрала \"Струма\" ще мине през разкопките на ново древно селище"}
{"url": "https://www.actualno.com/politics/pavlova-shte-predstavi-rezultatite-ot-predsedatelstvoto-na-mejdunaroden-seminar-news_671832.html", "text": "  Министър Лиляна Павлова ще представи резултатите от Българското председателство на Съвета на ЕС до момента пред участниците в международния младежки семинар на тема “Европа: Презареждане” на 27 април в Националния студентски дом, пл. Народно сабрание 10 от 13.00 ч. Семинарът се организира от Националната студентска конфедерация по програма “Еразъм+” на ЕС от 22 до 29 април 2018 г. с подкрепата на Съюза на европейските федералисти и Европейското движение в България.  Проектът има за цел да се информира новото европейско поколение как работят европейските институции и правата и задълженията, които носи европейското гражданство.Младежки лидери от 14 европейски държави  се обучават как да комуникират ЕС към младите граждани и да организират информационни събития за насърчаване на активно европейско гражданство. Идеите и знанията, получени по време на семинара ще бъдат използвани от всеки един участник на местно равнище и така ще се постигне мултипликационен ефект.   Политици, служители на европейските институции, дипломати и журналисти помагат на младите хора да изградят умения за европейска комуникация.   Освен с министър Павлова, участниците ще се срещнат и с членовете на ЕП Андрей Ковачев и Петър Курумбашев, с които ще дискутират общата външна политика на ЕС и заплаха ли са социалните медии за европейската демокрация.", "date": "2018.04.26", "title": "Павлова ще представи резултатите от председателството на международен семинар"}
{"url": "https://www.actualno.com/politics/ako-izborite-bjaha-dnes-gerb-245-bsp-20-5-news_671774.html", "text": "  Четири процента. Толкова е разликата между ГЕРБ и БСП в случай, че изборите бяха днес, посочва изследване на \"Екзакта Рисърч Груп\", проведено между 12 и 18 април сред 1000 души и цитирано от \"Дарик\".  Четири са сигурните партии, които ще получат подкрепа за следващия парламент. 240-те депутатски места ще си разделят кандидат-депутати на ГЕРБ, БСП, ДПС и \"Обединени патриоти\" (ОП). 24,5% от българите биха гласували за ГЕРБ, а 20,5% - за БСП. ДПС е с електорален дял от 6,1%, а ОП - с 5,5%. С 1,1% \"Воля\" би загубила шансове за участие в следващ парламент.   Въпросителните вдясно са повече от предлаганите решения, има две ядра - около Реформаторския блок и около \"Демократична България\". Нито едното от тях засега не си гарантира присъствие в следващ парламент, коментират социолозите. Извън тях остават 5%, които биха гласували за нови десни партии. Те са ресурс, който тепърва ще търси политическо представителство, отбелязват те.   В момента няма политическа партия у нас, чието влияние еднозначно да нараства, посочват от \"Екзакта\". Ретроспективните данни на агенцията сочат, че след президентския вот през 2016 г. влиянието на БСП е нараствало. Този процес е прекъснат понастоящем.\r\nЗа последната година с 3% нарастват желаещите да гласуват за нова партия и сега те са 33% от пълнолетните българи. Сред тях по-често се срещат хора на възраст между 18 и 40 години, жители на малките градове и на селата.       Социолозите регистрират висока подкрепа (сред 74% от българите) за членството на страната ни в Европейския съюз (ЕС), противниците са 16%. Ретроспективният анализ по данни на \"Екзакта\" от последните години показва, че подкрепата за еврочленството ни е трайна и висока - между 74 и 79%. Неодобрението е между 13% и 16%. В момента най-високо неодобрение за членството ни в ЕС се регистрира сред избирателите на БСП - 28%, коментират от \"Екзакта\".\r\nОдобрението за членството ни в НАТО се вмества между 55 и 60% през последните години, а неодобрението е между 22 и 28%. През април 2018 г. 58% от българите одобряват членството ни в НАТО, а неодобрение декларират една четвърт. 40% от избирателите на БСП не одобряват членството ни в НАТО.\r\nКато цяло хората, които очакват ползи за страната ни от Българското председателство на Съвета на ЕС, са повече от онези, които не очакват ползи (40% към 34%). Оценките обаче са силно политизирани. Сред привържениците на управляващите надделява тезата, че България ще извлече ползи от председателството, докато повечето симпатизанти на опозицията не очакват ползи, отбелязват социолозите.       ", "date": "2018.04.26", "title": "Ако изборите бяха днес: ГЕРБ - 24,5 %, БСП - 20, 5 %"}
{"url": "https://www.actualno.com/america/eksplozija-na-neftena-platforma-v-sasht-news_671838.html", "text": "  Няколко души са пострадали при експлозия и пожар в нефтена платформа в американския щат Уисконсин, съобщиха властите. Инцидентът е станал около 10:06 местно време (14:06 централно гринуичко време) в нефтената рафинерия „Хъски Енерджи” в град Супериор, предаде БГНЕС.  „Има много пострадали”, зави шерифът на града и допълни, че пет човека вече са били откарани от мястото. Много от техните рани са били почистени на място.   Шерифа съобщава, че още пожарните коли все още са на място, нищо че пламъкът е бил овладян. Имало е втора по-малка експлозия. Местни медии показват снимки на черни кълбета дим, които се стелят из града.   Снимка: Архив", "date": "2018.04.26", "title": "Експлозия на нефтена платформа в САЩ"}
{"url": "https://www.actualno.com/europe/erdogan-shte-specheli-izborite-v-turcija-sochat-prouchvanija-news_671839.html", "text": "  Според социологическите проучвания „публичният съюз“ между управляващата Партия на справедливостта и развитието на президента на Турция Реджеп Тайип Ердоган и опозиционната Партия на националното движение ще получат мнозинството в парламента, а Ердоган ще бъде преизбран на поста, предава \"Фокус\".  Същевременно според проучванията фронтът , изграден от опозиционната Републиканска народна партия и новосформираната „Добра“ е „разпилян“ и неподготвен и няма достатъчно добър кандидат-президент.   Според проучването на консултационния център ГЕНАР ПСР ще получи около 49% от гласовете, а в съюз с ПНД ще получи 60%, докато опозицията ще получи около 40%. Според проучването на изследователски център „Денге“ съюзът ПСР-ПНД ще получат 57% от гласовете на парламентарните избори, а Ердоган ще спечели още на първи тур на президентските избори с 60% от гласовете.   „Независимо кой ще бъде срещу него Ердоган ще бъде избран още първи тур. Публичният съюз е много силен, докато опозицията е слаба и разпръсната. Едва ли толкова разпръснат, неподготвен и спонтанен форт ще се стегне и ще даде на обществото необходимото послание“, смята председателят на „Денге“ Басри Йълдъз.\r\nПарламентарните и президентските избори в Турция ще се проведат в един ден - на 24 юни 2018 година.       ", "date": "2018.04.26", "title": "Ердоган ще спечели изборите в Турция, сочат проучвания"}
{"url": "https://www.actualno.com/society/novinite-naj-vajnoto-za-denja-26-april-news_671809.html", "text": "      Американският Сенат гласува и одобри кандидатурата на бившия директор на ЦРУ Майк Помпео за държавен секретар, съобщиха световните агенции.    Граждански протест блокира столичния булевард \"Черни връх\". Движението бе прекъснато и в двете посоки. Протестът се организира за шести пореден път срещу изграждането на 120-метровата сграда на \"Артекс\" в столичния квартал \"Лозенец\".     Кметицата на \"Младост\" Десислава Иванчева остава в ареста, предаде репортер на БГНЕС. Апелативният спецсъд гледа мярката на кмета на „Младост” днес. Магистратите заседаваха по въззивни жалби на обвиняемите Петко Дюлгеров, Биляна Христова-Петрова и Десислава Иванчева.      Четири процента. Толкова е разликата между ГЕРБ и БСП в случай, че изборите бяха днес, посочва изследване на \"Екзакта Рисърч Груп\", проведено между 12 и 18 април сред 1000 души и цитирано от \"Дарик\". В рамките на една година България може да кандидатства за влизане в еврозоната. Това стана ясно от думите на министър-председателя Бойко Борисов по време на дискусия за валутния съюз, на която присъстваха бившият премиер Сергей Станишев, министри и официални лица. Предадените на съд за проповядване на национална, етническа и религиозна омраза към България братя Юзеирови получиха осъдителни присъди, глоби и обществено порицание. Росен и Атанас Йорданови, по-известни като братя Юзеирови, бяха признати днес от състав на Шуменския районен съд за виновни и получиха осъдителни присъди, обществено порицание и глоба за проповядване на национална и етническа омраза към българската нация, българския етнос и омраза на религиозна основа.   Депутатите за пореден път промениха мнението си за Закона за енергетиката и окончателно дадоха право на Комисията за енергийно и водно регулиране да разрешава сделки с като тази между ЧЕЗи фирмата на Гинка Върбакова \"Инерком\". Кои са \"Репортери без граници\"? Могат да бъдат репортери без граница, но да не клепат България без граница.\" Така депутатът от ДПС Йордан Цонев, познат с прякора си Данчо Ментата, коментира поредния доклад на \"Репортери без граници\", който постави България на последно място по медийна свобода не само в Европа, но и на Западните Балкани. Смърт, гибел – дали няма да ми направят животоспасяваща операция или ще ми забият нож в гърба, това е едно и също. Моля тези хора да преразгледат решението си – вместо да поживеем, да се порадваме на живота, те ни карат да умираме. Това заяви Мария Стойнева – възрастна жена, имаща спешна нужда от смяна на аортна клапа. Стратегическата перспектива на България е да задълбочи европейската си интеграция, а това е невъзможно да се случи без присъединяване в бъдеще към Еврозоната. Това не е въпрос на желание, а цел, която трябва да се постигне на основата на реална подготовка и извървян път. Това заяви президентът Румен Радев на среща днес с Валдис Домбровскис, заместник-председател на Европейската комисия за еврото и социалния диалог. Мъж се е самоубил, скачайки пред международния влак, пътуващ от Солун за София. Инцидентът е станал в участъка между Горна Баня и Захарна фабрика.", "date": "2018.04.26", "title": "Новините: Най-важното за деня, 26 април"}
{"url": "https://www.actualno.com/curious/6-zodii-koito-ne-mogat-da-bydat-manipulirani-news_671790.html", "text": "  Зодиакалните знаци, които не могат да бъдат манипулирани, са склонни да поемат отговорност за действията си. Когато правят грешка, те умеят да си признават и не се опитват да го скрият.  Те имат отношение не само към другите, но и към себе си. Те не предполагат, че намеренията на други хора са в техен най-добър интерес. Това не е, че те са твърде подозрителни, просто че са много бдителни и малко притеснени за мотивацията на хората.        Скорпионите могат да бъдат манипулативни, така че няма да се хванат на същите трикове, които използват. Те са много запознати с мисловните игри и други манипулативни поведения. Едно нещо, което Скорпионът прави, е да постави граници. Ако някой се опита да ги накара да направят нещо, което не искат, те просто ще се оттеглят. Те се грижат хората да знаят, че има сериозни последици за онези, които се опитват да ги манипулират по някакъв начин.        Телецът няма да бъде накаран да прави нещо, което не иска да прави, така че е безсмислено да опитате. Те имат желязна воля. Телецът няма проблем да казва не. Те имат практика да изразяват различни мнения, така че ако това е нещо, което знаят, че не е в техен най-добър интерес, нямат проблем да откажат.  Те също така няма да се повлияят от натиск от страна на връстници или от общественото мнение. Телецът трябва да бъде господар на собствената си съдба и мисъл.     Ако някой се опита да манипулира Дева, трябва да знае, че Дева ще бъде на пет крачки напред от него. Девата никога не прави нещо на сляпо. Те трябва да са в състояние да преценят плюсовете и минусите и да излязат със собствено становище от ситуацията.  Девата ясно заявява, че трябва да упражнява контрол върху собствения си живот, така че да се опитаме да накараме  представителите на тази зодия да направят нещо, което не искат да правят, е практически невъзможно.    Има хора, които се опитват да манипулират други хора, като ги тормозят, но това няма да работи с Козирог. Козирозите не само издържат на насилие, но и защитават другите от него. Козирозите не само се противопоставят на влиянието на насилника, но и го преодоляват. Те са смели и лоялни и е добра идея да не се забърквате с тях. Да бъдеш на едно мнение с Козирог е почти винаги най-добрият начин за справяне с него. Лъвовете изискват уважение и се отнася добре. Те не обичат да бъдат мамени или използвани и внимават да не стават жертва на някой манипулативен начин. Лъвовете отдават голямо значение на собствените си приоритети и се грижат за себе си. Лъвът може да иска да го ласкаят и хвалят, но не се заблуждава от това. Ако имате скрит мотив, вероятно той вече е наясно с това.       Пасивните хора често стават жертва на играта на манипулатор, а Овните са всичко друго, но не са пасивни. Никой няма да отклони Овена от неговите амбиции и това, което иска да направи. Ако Овенът някога е бил използван от партньор или някой друг, то може да сте сигурни, че това няма да се случи отново. Ако смятат, че някой се опитва да ги манипулира по каквато и да е причина, ще реагират веднага.", "date": "2018.04.26", "title": "6 зодии, които не могат да бъдат манипулирани"}
{"url": "https://www.actualno.com/pleven/v-cherven-brjag-shte-gradjat-2-bloka-s-36-dvustajni-jilishta-news_671778.html", "text": "  Два блока с по 18 двустайни жилища ще построи общината в Червен бряг.  За целта тя е избрала недостроена сграда в квартал „Победа“, която се състои от две 6-етажни секции, разположени една до друга.   Вчера кметът на Червен бряг Данаил Вълов е сключил договор с фирма „Петроникс Груп“ ЕООД – София, на Илия Петров. Ангажимент на дружеството е срещу сумата от 881 711 лв. с ДДС да изпълни обекта за 90 календарни дни.   Разгънатата застроена площ на двата обекта, които са един до друг, ще е 2 538 квадратни метра.\r\nГрубият строеж е изпълнен през 80-те години на миналия век и от тогава почти през цялото време е бил неохраняем. Има частични разрушения, най-вече на вътрешно-преградните стоманобетонни панели.       По договора трябва съществуващият груб строеж да се ремонтира и заздрави, да се извършат строителни и довършителни работи вътре в сградата, да се направи фасада и топлоизолация, а също и необходимите електро-, ВиК, ОиВ-инсталации, без които сградата не може да се ползва с жилищното си предназначение.", "date": "2018.04.26", "title": "В Червен бряг ще градят 2 блока с 36 двустайни жилища"}
{"url": "https://www.actualno.com/balkani/stoltenberg-rusija-ne-odobrjava-chlenstvo-na-makedonija-v-nato-news_671780.html", "text": "  Генералният секретар на НАТО Йенс  Столтенберг припомни, че само Македония и 29-те страни членки на Алианса  могат да вземат решение за членството на страната в него. На пресконференция ден преди  срещата на външните министри на страните-членки на НАТО в Брюксел,  генералният секретар Столтенберг коментира изявлението на руския  посланик в Македония, че страната ще се превърне в \"легитимна цел\" в  случай на конфликт, ако стане член на НАТО, предаде БГНЕС. Неговият отговор беше: \" Цялата  идея, че Русия няма да приеме някои страни да станат членки на НАТО е  идея на сфери на влияние, където Великите сили контролират малките  държави и това е в противоречие с всичко, към което НАТО се стреми.  Важно е правото на всяка нация да реши собствения път и това е  фундаментален принцип на НАТО. Но Русия също подкрепя този принцип в  редица споразумения, като например Хелзинкското споразумение от 1974 г.“ Столтенберг заяви, че  приветства напредъка в преговорите по спора за името. Той припомни в  заключение, че поканата към Македония от 2008 за членство в НАТО все още  важи.  ", "date": "2018.04.26", "title": "Столтенберг: Русия не одобрява членство на Македония в НАТО "}
{"url": "https://www.actualno.com/society/bylgarija-osydena-za-vtori-pyt-ot-evropejskija-syd-za-nespazvane-na-prirodozashtitnoto-zakonodatelstvo-news_671768.html", "text": "   , съобщава коалицията от неправителствени организации и граждански групи „За да остане природа в България“.  След наказателна процедура, продължила близо 10 години, с решението си днес Европейският съд приема за установено, че България не е обявила цялото орнитологично важно място, обхващащо Рила планина, в специалната защитена зона „Рила“ от европейската екологична мрежа Натура 2000 и не е класифицирала най-подходящите по брой и площ територии за опазването на видове птици според европейската директива за птиците.   Съгласно чл. 260 на Договора за членство в ЕС, България е задължена да предприеме необходимите мерки, за да изпълни решението на съда. Това означава, че    През 2017 г. Европейската комисия предяви иск за осъждането на България, тъй като в специалната защитена зона „Рила“ не е било включено орнитологично важното място „Рила“ в неговата цялост, т.е. останали са незащитени територии.\r\nПланината Рила е важен регион на обитаване на птици и една от най-значимите територии в Европейския съюз за опазването на около 130 вида гнездящи птици. От европейско природозащитно значение са 41 вида, като един от тях е застрашен в световен мащаб. Включените досега в Натура 2000 Национален парк Рила и Природен парк Рилски манастир не са достатъчни, за да обхванат в достатъчна степен популациите на застрашените видове птици. Незащитените територии, наречени „Рила буфер“, обхващат стари, естествени гори, които са единственото обиталище на видове като белогърбия и трипръстия кълвач, пернатоногата и врабчовата кукумявка, глухара и др. По данни от лесоустройствените проекти над 56% от горите в предложената територия са на възраст над 100 години, което е един уникален пример за цяла Европа!       Тази осъдителна за България присъда би могла да бъде избегната, ако Директивата за птиците бе приложена стриктно и изцяло. След като НП Рила бе обявен за Натура 2000 място през 2007 г., а ПП Рилски манастир - през 2011 г. след преговори с Европейската комисия, обявяването на „Рила буфер“ за защитена зона от Натура 2000 се отлага от 2011 г. насам с различни мотиви, без солидни аргументи. Единствената реална причина за отлагането на това обявяване са предложенията за застрояване на серия от заменки на гори в северна Рила на териториите на общините Сапарева баня и Самоков.\r\nДнес всички, които са отговорни за необявяването на „Рила буфер“ за защитена зона, трябва да поемат отговорност за осъждането на България, а правителството да предприеме спешни мерки за включването на тази територия в Натура 2000, настояват от коалицията „За да остане природа в България“.", "date": "2018.04.26", "title": "България осъдена за втори път от Европейския съд за неспазване на природозащитното законодателство"}
{"url": "https://www.actualno.com/society/myj-se-samoubi-skachajki-pred-vlak-news_671798.html", "text": "  Мъж се е самоубил, скачайки пред международния влак, пътуващ от Солун за София. Инцидентът е станал в участъка между Горна Баня и Захарна фабрика. Сигнал за трагичния случай е получен в полицията в 14:30 ч. На място тече оглед, съобщи БГНЕС.  Заради инцидента движението на влаковете от Перник се извършва до Горна Баня. От там пътниците се превозват с автобус до София. В обратната посока хората пътуват до Горна Баня, откъдето се качват на влака за миньорския град. Международният влак за Гърция пък е пренасочен по обходен маршрут през Волуяк и Разменна.   ", "date": "2018.04.26", "title": "Мъж се самоуби, скачайки пред влак"}
{"url": "https://www.actualno.com/moresport/iaaf-s-novo-pravilo-jenite-s-visok-testosteron-shte-go-namaljavat-ili-shte-se-systezavat-s-myje-news_671787.html", "text": "     Една от най-популярните спортистки с хиперандрогенизъм е . Тя често е подлагана на полови тестове от IAAF.   Според новото правило въпросните жени атлети . При отказ IAAF ще ги принуждава да се състезават на по-дълги дистанции или    Правилото все още не е подложено на гласуване от Изпълнителния комитет, но е съгласувано с Международния олимпийски комитет.\r\nНовите мерки на първо време ще засягат само международните състезания и ще важат за лекоатлетки, бягащи на дистанции от 400 до 1500 метра.       На практика IAAF взима подобно решение за втори път. Първото въвеждане на правилото за контрол на тестостерона беше през 2011 г. След него Семеня чувствително влоши своите резултати. През 2015 г. Спортният арбитражен съд в Лозана (КАС) обаче отмени решението.", "date": "2018.04.26", "title": "IAAF с ново правило: Жените с висок тестостерон ще го намаляват или ще се състезават с мъже"}
{"url": "https://www.actualno.com/smolyan/trima-sa-kandidatite-za-kmet-na-devinskoto-selo-beden-news_671785.html", "text": "  Трима кандидати са се регистрирали за участие в предсрочните избори за кмет на девинското село Беден, съобщават от Общинската избирателна комисия.  Кандидатът на ГЕРБ е Стоян Настанлиев. Претендент за изборната длъжност от ДПС е Румен Каров, а от БСП – Николай Димов.   Предсрочните избори за кмет на населеното място с 391 избиратели са насрочени с указ на президента Румен Радев за 20 май.   Утвърдена е секционната избирателна комисия, която ще е от седем човека, се сочи в съобщение на комисията.\r\nСелото остана без кмет, защото избраният през 2015 г. за първенец Захари Стоилов замина за гурбет във Франция. Той напуснал страната в началото на тази година с още няколко човека от Беден като си взел отпуск. Впоследствие обаче си подал оставката.       Този случай не е прецедент за община Девин. Същото преди години направи кметът на Стоманово, който отиде на гурбет в Испания.\r\nПрез ноември месец миналата година оставка подаде най-младият кмет в Родопите Анит Божанов. Селото му Корита, Рудоземско, вече се управлява от кметски наместник. Диляна Сариева е назначена от кмета Румен Пехливанов и там няма да се провеждат избори, защото жителите са намалели под минимума от 300 човека.\r\nБожанов е напуснал кметското място заради ниската заплата и отишъл в частна строителна фирма, където му плащали много по-добре.       ", "date": "2018.04.26", "title": "Трима са кандидатите за кмет на девинското село Беден"}
{"url": "https://www.actualno.com/curious/kolko-zrjal-e-edin-myj-spored-zodijata-si-news_671791.html", "text": "  Възрастта не е начин да се прецени нивото на зрялост на някого. Всички познаваме възрасни, които действат като деца, не могат да контролират гнева си, или са безотговорни.  Възрастта е число, но може да няма влияние върху това как някой действа щом стане въпрос за астрология.  Всеки знак на зодиака има своето ниво на зрялост и може да ви покаже дали имате работа с зрели мъже или мъже, които няма да пораснат.\r\nПонякога възрастта на хората е в пряко противоречие с начина, по който действат. Когато един възрастен мъж се държи като тийнейджър, ляга си късно, не се грижи за сметките си и се държи като че ли е нормално да закъснява да работи всеки ден, не е голяма работа, това е проблем.         Отговорността и зрелостта не идват лесно при момчетата Овен. Те имат любов към живота и действат така, сякаш правят нещо за първи път. Това може да е техният 200-ти тенис мач, но все пак ще имат същия ентусиазъм, както когато започнаха да играят.  Но обратната страна на тази незрялост е, че те са склонни да бъдат егоистични, груби и глупави. Те не мислят нещата, нито пък позволяват да се хванат в детайлите.      В по-голямата си част, Телецът е отговорен и внимателен, особено когато става въпрос за емоции. Те не бързат да се доверяват и извършват задълбочено разследване, преди да могат да се ангажират с нещо или с някого. Въпреки това, те са много упорити и не са много добри в компромиса. Един мъж Телец може да ревнува и да се отнася с половинката си като дете с играчка.     Мъжът Близнаци не е известен като супер зрял или отговорен. Те са блестящи и често закъсняват за срещи, дори ако имат намерение да бъдат точни. Те се изгубват лесно, не завършват проекти и бързо се разсейват.  Близнакът се отегчава лесно и обича да променя външния си вид. Той би предпочел да ходи на различно парти всяка вечер, отколкото да прави някакви тъпи, но необходими неща за възрастни.  Ракът мъж има определена зряла страна към него. Той обича да има чувство за сигурност (особено в жизненото си пространство) и има тенденция да бъде много отговорен, когато става дума за финансите му. Емоциите, обаче, са слабото му място.  Ако той е наранен, той ще се задържи на недоволство и ще премине през предишни отношения в съзнанието си, търсейки грешки, които е направил. Знаеше, че е толкова разстроен, че губи контрол и действа. Той се справя по-добре, когато има връзка.  Мъжът Лъв е известен със своята смелост, лоялност, способността си да води. Той има склонност да действа рационално, а не импулсивно. Той познава себе си и е честен за своите силни страни.  Той няма да се оттегли от битка, но няма да започне и без причина. Той е уверен и се представя добре, което има за цел да накара другите да вярват в него и да се чувстват сигурни.  Девите приемат много сериозно своите взаимоотношения, ангажименти и обещания. Ако той казва, че ще бъде някъде или ще направи нещо, обикновено ще го направи. Мъжът на Девата се появява и не очаква нищо в замяна. Той не е прибързан и внимава с думите си, тъй като знае силата, която имат. Мъжът Дева е почти прекалено зрял и всъщност може да се отпусне малко.     Докато мъжът на Везни мисли за себе си като за много добре балансиран и  зрял, той всъщност клони повече към незрялост. Представителите на тази зодия предпочитат да се забавляват, отколкото да правят нещата, които трябва да правят. Той ще отлага до последната минута да плати сметката за телефона. Той мрази усещането, че нещо виси над него и понякога ще плати предварително, за да може да забрави. Това не е точно баланс, по-скоро като махало, въртящо се напред-назад.     Мъжът Скорпион смята, че държи всички под контрол и е много зрял. И той е, докато всичко върви по пътя си. Ако обаче нещо се обърка, неговият темперамент побеждава здравия му разум.  Може да отнеме много време, но това не означава, че той  няма да действа грубо или импулсивно.     Мъжът Стрелец има проблем с всички типове отговорност -  дългосрочни взаимоотношения, ипотеки и невъзможност да изчезне, когато иска. Не е, че той не може да направи или да има такива неща, просто иска да му е максимално лесно.  Стрелецът цени независимостта си преди всичко, но той знае това за себе си, така че той взема своите решения в това отношение.     Козирогът мъж е образ на отговорност. Той поема ангажиментите си сериозно и обича да има силна семейна и финансова основа. Той винаги е там за хората, които са важни за него. Той е страхотен служител, партньор, съпруг и се опитва да направи всичко. Той може да работи твърде много, но само защото е толкова решен да направи добър живот за себе си и семейството си.  Дори ако Водолеят не е фен на \"Междузвездни войни\" или \"Стар Трек\", той е технологичен вид. Той обича нови технологии и видеоигри, компютри и дори понякога cosplay. Той може да има проблеми при изразяването на емоциите си, но няма проблем да разбере битовете и дроновете. Водолеят  определено е в допир с вътрешното си дете и често се измъква от всичко, което е зряло, за да се срещне с него.      Мъжът Риби е стара душа. Ако вярва в минали животи, той ще знае, че има доста. Той изразява мъдростта си по начина, по който се грижи за всичко на тази планета и как изразява себе си творчество. Рибите усещат нещата дълбоко и това е мястото, където уязвимостта им пречи на зрялост. Те не винаги се занимават с трудни емоционални ситуации по зрял начин. Красивата част е, че мъжът  Риби винаги се опитва да бъде по-добър човек. ", "date": "2018.04.26", "title": "Колко зрял е един мъж според зодията си"}
{"url": "https://www.actualno.com/asia/amnesti-turcija-syzdava-smrazjavasht-klimat-na-strah-news_671721.html", "text": "  „Амнести интернешънъл“ обвини  турското правителство, че създава \"смразяващ климат на страх\" в  обществото и ограничава работата на активистите за правата на човека  след неуспешния преврат през 2016 г. Групата за права заяви, че  свободата на изразяване и правото на справедлив процес са \"потъпкани\"  при извънредното положение, въведено пет дни след опита за преврат на 15  юли 2016 г. Повече от 1300 асоциации и фондации бяха закрити вследствие  на предприетите мерки. Повече от 140 000 служители от публичния сектор  са били уволнени или съкратени, включително съдии, за предполагаемо  участие в преврата. Около 50 000 души са били задържани по обвинения в  терор. Миналата седмица парламентът  одобри седмото разширение на законите за извънредни ситуации, за което  „Амнести“ заяви, че е подкопало \"жизнеността на независимото гражданско  общество\". Главната опозиционна  Републиканска народна партия организира национален протест срещу  разширението, като в Истанбул демонстрантите скандираха: \"Права,  законност и справедливост\". Анкара настоя, че е изправена  пред множество терористични заплахи и че мерките няма да окажат влияние  върху обичайния живот на гражданите, предаде БГНЕС. Доклад, озаглавен \"Прогонване  на бурята: Защита на човешките права в атмосферата на страх в Турция\"  описва дейността на организаторите на активистките движения за права и  тяхното оскърбление от наказателната система. \"В цялото турско общество се  чувства смразяваща атмосфера на страх\", се казва в доклада. Цитирани са  случаи за лица, несправедливо хвърлени в затвора, включително този с  обществения активист Осман Кавала, който е зад решетките от октомври. Обърнато е внимание и на  \"нелоялните\" ограничения на хомосексуалните, бисексуалните,  транссексуалните и интерсексуалните събития в Турция, влезли в сила в  столицата Анкара от ноември. \"Забраните за тези дейности заплашват  съществуването на тези организации са в услуга на преобладаващите  хомофобия и трансфобия\", пише „Амнести“.  ", "date": "2018.04.26", "title": "\"Амнести\": Турция създава \"смразяващ климат на страх\""}
{"url": "https://www.actualno.com/viewpoint/sramyt-na-bylgarskija-jurnalist-news_671725.html", "text": "  Вчера много ме беше срам от това, което стана известно с за свободата на словото в България. Това заяви доста известният водещ на сутрешния блок на \"Нова телевизия\" Виктор Николаев рано тази сутрин (26 април), докато преди 07:00 часа сутринта даваше набързо подробности за 111-тото ни място в класацията.  И мен ме беше срам. Всъщност още ме е срам. Защото ПАК това е някаква куха констатация. Не на кое място сме, а че \"много ни е срам\" - нас, българските журналисти. Ама защо ни е срам, не говорим. Направо си живеем като в песничката на \"Обратен ефект\": \"Моля Ви, мадам!\".    За да не съм голословен – много лесно може срамът да бъде измит. Например – идва в студиото Йордан Цонев. Човек, който всеки, занимавал се точно един ден с журналистика, много добре знае кой е. И за да не го е срам журналистът, при който идва господин, по-известен с прякора си Данчо Ментата, може да се подходи по следния начин:\r\n1. Г-н Цонев, в доклада на \"Репортери без граници\" като пример за лошата медийна среда в България  се набляга на името на г-н Пеевски, с който вие имате не една и две законодателни инициативи. Защо г-н Пеевски пропусна да декларира частен интерес, когато внесе ?    2. Какво имате предвид в законопроекта със словосъчетанието \"приходи от обичайна дейност\" и защо не го уточнявате, след като искате да се декларира финансиране на медиите, което е извън \"обичайната им дейност\"?\r\n3. Защо във Вашето общо предложение с г-н Пеевски няма и дума за косвеното, но непреодолимо въздействие върху медиите от страна на политически и икономически субекти? Например – за държавните, общинските и рекламните субекти, които с предоставянето на преференциални условия за финансиране тип \"ха на теб, ти за мен\" могат да повлияят пряко на политиката на дадена медия?\r\n4. За изготвяне на законопроекта Ви, правили ли сте с г-н Пеевски сравнителен анализ колко и кои точно медии какъв процент от обществените поръчки в България вземат?    5. Как виждате Вие свободата на словото – правото всеки да говори каквото си иска или правото темите от обществен интерес да бъдат винаги на първо място? Например теми като КОЙ позволи и реализира аферата \"КТБ\", кои сега са фирмите от обръчите на ДПС - механизъм, за които почетният председател на ДПС Ахмед Доган така любезно осведоми преди години българското общество, защо докладът на турските служби за контрабандата от \"Булгартабак\" не беше достатъчно основание на прокуратурата ни да започне разследване – нали Турция е член на НАТО, не вярваме ли на партньор от НАТО?\r\n6. Декларирате постоянно като представител на партия ДСП, че защитавате евроатлантическите ценности, а същевременно дава оценка на медийната среда в България. Не е ли това двоен стандарт, след като \"Репортери без граници\" за медиите е еквивалентът на ЕС и НАТО за политиката?\r\nВъобще, интересни разговори могат да бъдат проведени с хора като г-н Цонев. Разговори, от които българските медии да не се срамуват. Само че трябва воля. А тя, уви, масово липсва. И по-страшното е, че като липсва масово, малкото, които я имат, също лека-полека я губят. Те са поставени на ръба на оцеляването и много лесно биха могли да бъдат \"свършени\" в момента, в който започнат да се държат твърде свободно. Точно Цонев и менторите му го знаят изключително добре. Знаят и какво е медийна свобода – и тя не е всяка една медия да бъде повече светец от папата или Майка Тереза. Медийната свобода е възможността да има много медии, които изразяват различни гледни точки, а не много медии, които изразяват една гледна точка. Защото в България е така – много, но еднакви! Еднакви като тези, които ни управляват – управляват ни, за да крадат колкото могат повече.\r\nп.п. Между другото, специално за г-н Цонев, докладът на \"Репортери без граници\" касае изрично печатните издания т.е. издания като \"Капитал\" и \"Дневник\" не влизат вътре, защото са вече само онлайн. Да се сетим сега колко печатни издания в България останаха, които да не са на Делян Пеевски - и защо?!  ", "date": "2018.04.26", "title": "Срамът на българския журналист"}
{"url": "https://www.actualno.com/healthy/kasata-proverjava-sluchaja-s-pochinalata-jena-kojato-njamala-vyzmojnost-da-doplati-lechenie-news_671771.html", "text": "  Националната здравноосигурителна каса е разпоредила според медиите поради невъзможност да доплати  цената на необходимото й медицинско изделие „Транскатетърна аортна  клапа“, която ще завърши в рамките на утрешния ден – 27 април 2018 г., и касата ще оповести резултатите от проверката. По предварителни данни, леталният изход на пациентката, за която медиите сигнализираха, Това заявяват от НЗОК.  Направените справки в информационната система на НЗОК показват, че за периода 1 април 2017 г. – 31 април 2018 г. през 4 лечебни заведения в страната – МБАЛ „Св. Марина“ – Варна, УМБАЛ „Св. Георги“ – Пловдив, и преимуществено в УСБАЛССЗ “Св. Екатерина“ и АДЖЪБАДЕМ СИТИ КЛИНИК – София, са преминали общо 105 пациента, някои от които хоспитализирани по два и повече пъти, за поставяне на транскатетърна аортна клапа. От тях 7 са починали поради влошено общо здравословно състояние, което не е свързано с поставянето на клапите.\r\nПо клинична пътека (КП) № 116 „Оперативно лечение при сърдечни заболявания в условията на екстракорпорално кръвообращение. Минимално инвазивни сърдечни операции при лица над 18 години“, КП № 119 „Оперативни процедури при комплексни сърдечни малформации с много голям обем и сложност в условия на екстракорпорално кръвообращение“ и КП № 120 „Лечение на полиорганна недостатъчност, развила се след сърдечна операция“ за същия период са преминали 5 пациента, като двама от тях са починали в лечебното заведение, по причини, които нямат нищо общо с поставянето на клапите.   Условията и редът за определяне на стойността на медицинските изделия, заплащани от бюджета на НЗОК, са регламентирани в Наредбата за условията и реда за съставяне на списък на медицинските изделия по чл. 30а от Закона за медицинските изделия и за определяне на стойността, до която те се заплащат. Предложената цена не може да бъде по-висока от продажната цена за съответното изделие, посочена в списъка по чл. 1, т. 1, буква „а“ от Наредбата – централизирана електронна база данни, администрирана от Изпълнителна агенция на лекарствата. Предложената цена се декларира от заявителя.\r\nЗаявени са общо 3693 бр. медицински изделия от 208 заявителя. От тях 590 бр. медицински изделия са включени в списъка на медицински изделия, прилагани в извънболничната медицинска помощ и 3103 бр. - в списъка на медицински изделия, прилагани в болничната медицинска помощ.    При определяне на цените, които НЗОК ще заплаща, са взети предвид както най-ниските цени, предложени от производителите, така и информация от Европейските държави за стойностите на медицинските изделия, заплащани от техните фондове:\r\nНаправен е анализ на медиицинските изделия и практиките в здравноосигурителните фондове на следните държави: Франция, Полша, Словакия, Австрия, Испания, Словения, Люксембург, Хърватия, Естония, Румъния и Германия.\r\nВ две от страните - Словакия и Франция, следните медицински изделия са с по-ниски стойности от тези на НЗОК, съпоставени с действащата спецификация:    Рингове за клапна реконструкция (анулопластика) – 5% по-ниска цена в Словашкия обществен здравноосигурителен фонд; Моновентрикуларни устройства с пулсативен ток и\r\nБивентрикуларни устройства с пулсативен ток – 18% по-ниска цена в списъка на реимбурсирани медицински изделия за подпомагане на циркулацията от Френски фонд.\r\nНаправен е преглед на информацията в 5-те най-големи немски здравноосигурителни фондове на Германия по брой членове: Techniker Krankenkasse, TK, Barmer GEK, DAK-Gesundheit, AOK Bayern и AOK Baden-Württemberg. Имайки предвид системата на Германия е разгледана и информация от Немски Институт за ДСГ -InEK GmbH G-DRG-Version 2018, където фигурират диференцирани следните стойности на лекарство отделящ коронарен стент:1 бр - 68,75 € , 2 бр.-137,50 €, 3 броя 206,25 €, 4 броя – 275 €, 5 броя 343,75 €, 6 броя стент 412,50 €.\r\nНаправен е анализ на стойността на медицински изделия, заплатени от НЗОК по стойност по фактура на лечебните заведения за болнична помощ.\r\nНамерени са стойности по фактури, по-ниски от определените в списъка на 10 подгрупи по технически изисквания, всичките в основна група 4– Стент – коронарни и периферни, с разлика в диапазон от 51 лв. до 900 лв.   Вземайки предвид определените със Закона за бюджета на НЗОК за 2018 г. средства за календарната година от 98 000 хил. лева, , с предложени стойности, които отговарят на най-ниската стойност от отчетена фактура за 2017 г. и по-ниски стойности за групи медицински изделия, заплащани от фондове в държави от Европейския съюз.   След публикуване на списъка, всяко лечебно заведение провежда процедура – обществена поръчка, съобразно необходимостите на всяко от тях. Считаме за напълно реалистична възможността производителите да предложат по - ниски цени за медицинските изделия.\r\nС проведена процедура през 2018 г. НЗОК е гарантирала достъпа на пациентите до повече медицински изделия на по-ниски цени със заявителите (фирмите, които предоставят медицинските изделия на лечебните заведения за болнична помощ) спрямо предходни години. За 2018 г. са договорени 828 нови медицински изделия в болничната помощ. Всеки здравноосигурен има право да получи медицински изделия от Списъка и да изисква от лечебното заведение информация относно изделията по отношение на тяхното използване и прилагане, както и възможната алтернатива от същата група/подгрупа изделия на по-ниска цена.\r\nНационалната здравноосигурителна каса има готовност да извърши проверка по всяка конкретна жалба или сигнал, подадени от пациенти, неправителствени организации, лечебни заведения и др. и да уведоми обществеността за резултатите от проверките.", "date": "2018.04.26", "title": "Касата проверява случая с починалата жена, която нямала възможност да доплати лечение"}
{"url": "https://www.actualno.com/america/lekar-se-otkaza-da-e-ministyr-na-trymp-news_671799.html", "text": "  Президентският лекар Рони Джексън оттегли днес номинацията си за министър по въпросите на военните ветерани след твърдения за неправомерно боравене с лекарства и че ходел на работа в нетрезво състояние, съобщи БНР, позовавайки се на АФП.  Това е поредният конфуз в администрацията на президента Доналд Тръмп след серия от уволнения и оставки за малко повече от година на поста. Джексън обяви в изявление, че „със съжаление оттегля“ кандидатурата си, като посочи, че твърденията срещу него са неверни.   „За нещастие обаче, заради начинът, по който работи Вашингтон, тези неверни твърдения отвличат вниманието на този президент и важните въпроси, които трябва да решим – как да се погрижим най-добре за нашите национални герои“, посочва Джексън.   Той обяви оттеглянето си, ден  след като намекна, че е готов за битка, като каза пред репортери, че изненадващата му номинация „се придвижва, както е планирано“.\r\nТръмп защити Джексън, като каза, че с неверните обвинения се опитват да унищожат човека. Президентът уволни предишния министър по въпросите на военните ветерани Дейвид Шулкин в края на март, след като той бе обвинен, че похарчил $122 000 за 9-дневно пътуване с жена си до Европа, където разглеждал замъци и ходил на професионални тенис мачове.    ", "date": "2018.04.26", "title": "Лекар се отказа да е министър на Тръмп "}
{"url": "https://www.actualno.com/sofia/bivsh-direktor-na-klasicheskata-gimnazija-stana-pocheten-grajdanin-na-sofija-news_671734.html", "text": "  Бившият директор на Националната гимназия за древни езици и култури стана .  Гергина Тончева е родена на 25 декември 1932 г. в с. Садовец, Плевенско. Завършва гимназия в гр. Сандански. Завършва Софийския университет „Св. Климент Охридски“, със специалност българска филология.   На 27 септември 1954 г. става гимназиален учител за първи път в Ивайловград, където съпругът ѝ е районен прокурор. През 1957 г. семейството се премества в Девин, където тя работи като гимназиален учител още 3 години. Съпругът ѝ получава ново назначение като околийски прокурор.   През 1960 г. Гергина Тончева се връща със семейството си в София, където тя постъпва в новооткритата 91-ва гимназия с преподаване на немски език (I Немска гимназия), с директор Танка Хинкова. Гергина Тончева преподава български език и литература до 1977 г., когато е поканена да заеме длъжността директор на новосъздадената класическа гимназия (НГДЕК „Константин Кирил Философ“). Там тя преподава предмета Любословие. На 17 май 2003 година е наградена с орден „Стара планина“ за изключителния ѝ принос към българската култура и образование. По случай 30 години НГДЕК, е наградена с отличие на СУ „Св. Климент Охридски“ на 10 октомври 2007 г.\r\nНа 10 октомври 1977 г. в София се създава новото класическо училище на България – НГДЕК – Националната гимназия за древни езици и култури „Константин – Кирил Философ“, още известна като Класическата гимназия, като е поканена за директор на гимназията.        ", "date": "2018.04.26", "title": "Бивш директор на Класическата гимназия стана почетен гражданин на София"}
{"url": "https://www.actualno.com/politics/rumen-radev-trjabva-da-zadylbochim-evrointegracijata-news_671769.html", "text": "  Стратегическата перспектива на България е да задълбочи европейската си интеграция, а това е невъзможно да се случи без присъединяване в бъдеще към Еврозоната. Това не е въпрос на желание, а цел, която трябва да се постигне на основата на реална подготовка и извървян път. Това заяви президентът Румен Радев на среща днес с Валдис Домбровскис, заместник-председател на Европейската комисия за еврото и социалния диалог, съобщиха от прессекретарията на президенството. Държавният глава посочи, че страната ни се нуждае от ясен план за действие, анализ на поетите ангажименти, както и оценка на риска от въвеждането на еврото.  Румен Радев отбеляза, че за българите би било полезно да се запознаят с опита на други европейски държави, преминали по същия път. Важно е, без въпросите да се политизират, да има обективна информация как еврозоната ще повлияе върху темповете на икономическо развитие и в каква степен това би помогнало за изравняването на жизнения стандарт на българските граждани, с този на гражданите на други държави-членки.   От своя страна Валдис Домбровскис заяви, че има механизми, които страната може да приложи за мониторинг на цените, така че да се избегне спекулативното им увеличаване. За гладкото протичане на процеса на присъединяване Европейската централна банка е предложила проект на Пътна карта, която очертава основните етапи на процеса, до присъединяването на България към Механизма ЕРМ 2.   През последните две десетилетия България постигна положителни резултати във фискалната си стабилност след въвеждането на валутния борд, а страната ни е покрила финансовите изискванията за приемане в Европейския валутен механизъм, беше отбелязано на срещата. Осъзнаваме, че решението за приемането ни в Еврозоната зависи от Европейската централна банка и от страните членки, но във вътрешно икономически план е необходимо да се работи за повишаване на доходите, подчерта още Румен Радев.\r\nПрезидентът Радев и еврокомисар Дамбровскис обсъдиха необходимите стъпки за влизане на страната ни в Европейския валутен механизъм, както и Европейския банков съюз и в частност т.нар. Механизъм за близко сътрудничество. „ЕК не взима решението за влизането в Еврозоната, но ние може да подкрепим страните в усилията им в тази посока“, увери гостът.       ", "date": "2018.04.26", "title": "Румен Радев: Трябва да задълбочим евроинтеграцията"}
{"url": "https://www.actualno.com/literature/avtoryt-na-igra-na-tronove-predstavi-novata-si-kniga-news_671726.html", "text": "  Американският автор Джордж Р. Р. Мартин представи новата си книга, която ще бъде издадена през ноември. Но феновете могат да бъдат разочаровани, когато научат, че това не е най-очакваната шеста част от сагата \"Игра на тронове\".  В романът, който носи заглавието \"Огън и кръв\", действието се развива няколко столетия преди \"Игра на тронове\" в същия фантастичен свят на Вестерос, написа авторът в блога си. Мартин подчерта, че това не е роман, а по-скоро исторически текст, описващ историята на династията \"Таргариен\" на Вестерос.\r\nОт 2012 г. авторът е публикувал периодично няколко пасажа от новата си книга. Попитан за шестата книга от \"Игра на тронове, \"Ветровете на зимата\", Мартин каза: \"Не, зимата не идва ..., поне не през 2018 г.\"      Между 1996 г. и 2011 г. Мартин публикува пет тома от поредицата \"Игра на тронове\", с шест години пауза между четвъртата и петата.\r\nСлед шестия сезон на феноменалния телевизионен сериал, сценаристите не базират изцяло историята на книгите на Мартин, а започват да я досътворяват сами. В предишните сезони продуцентите от HBO също вкараха новости в оригиналната история.    Сериалът, чийто осми и последен сезон се очаква през 2019 г., вече е натрупал рекорден брой от 38 награди \"Еми\".", "date": "2018.04.26", "title": "Авторът на \"Игра на тронове\" представи новата си книга"}
{"url": "https://www.actualno.com/society/sydyt-namali-garancijata-na-shofiorkata-udarila-10-koli-v-plovdiv-news_671792.html", "text": "     Младата жена блъсна 10 паркирани автомобила, а после се оказа, че е консумирала алкохол и пушила канабис, преди да седне зад волана.   Днес пред съда тя каза, че иска да продължи образованието си и се разплака, предаде бтв.   Защитата на Габриела Медарова обжалва размера на определената парична гаранция. Според адвоката ѝ 20 000 лева са прекалено голяма сума с оглед на материалното състояние на семейството на 21-годишната жена.\r\nПо думите му Габриела била в тежко емоционално състояние след прекараните 3 дни в ареста и има нужда от психологическа помощ.    ", "date": "2018.04.26", "title": "Съдът намали гаранцията на шофьорката, ударила 10 коли в Пловдив"}
{"url": "https://www.actualno.com/burgas/burgas-posreshta-stotici-gosti-za-evropejskija-morski-den-news_671730.html", "text": "  След градове като Брюксел, Рим, Гьотеборг, Атина и Бремен, тази година Бургас има честта да бъде домакин на Европейския морски ден. Форумът е официална част от календара на българското председателство на Съвета на Европейския съюз. Главното събитие в него е двудневната конференция, която ще се проведе на 31 май и 1 юни в сградата на Бургаски свободен университет. Тя ще бъде открита от кмета Димитър Николов в качеството му на домакин, г-н Кармену Вела - еврокомисар по околна среда и морска политика, г-жа Искра Михайлова - председател на комисията по регионална политика в Европейския парламент, г-н Ивайло Московски - министър на транспорта, информационните технологии и съобщенията на Република България, както и министри от останалите пет държави с излаз на Черно море, които ще подпишат обща декларация за неговото устойчиво развитие и опазване на природните му богатства. Конференцията ще събере в Бургас над 500 лидери от бранша, включително министри, еврокомисари, депутати, академици, учени и морски експерти. Тази година специално място в нейния дневен ред заема Черно море, наред с други теми, разглеждащи Интегрираната морска политика на ЕС за насърчаване на икономическия растеж, уменията, технологичните иновации, опазването на околната среда и устойчивото развитие.   ", "date": "2018.04.26", "title": "Бургас посреща стотици гости за европейския морски ден "}
{"url": "https://www.actualno.com/curious/eto-koga-shte-pochivame-prez-mesec-maj-news_671748.html", "text": "  Предстоящият месец май се оказа много богат откъм почивни дни. Още първият ден от месеца е неработен, тъй като е световен Ден на труда. Денят се пада вторник.  Предстои Гергьовден, който е на 6 май, неделя, поради което ще се почива и на следващия ден - понеделник 7 май.   Последният неработен ден от месеца е четвъртък, 24 май, Денят на българската просвета и култура и на славянската писменост.   Ето и някои идеи за отпуски, от които може да се възползвате:    ", "date": "2018.04.26", "title": "Ето кога ще почиваме през месец МАЙ"}
{"url": "https://www.actualno.com/crime/bratja-uzeirovi-poluchiha-osyditelni-prisydi-news_671793.html", "text": "  Предадените на съд за проповядване на национална, етническа и религиозна омраза към България братя Юзеирови получиха осъдителни присъди, глоби и обществено порицание.  Росен и Атанас Йорданови, по-известни като братя Юзеирови, бяха признати днес от състав на Шуменския районен съд за виновни и получиха осъдителни присъди, обществено порицание и глоба за проповядване на национална и етническа омраза към българската нация, българския етнос и омраза на религиозна основа. Присъдите им бяха прочетени в тяхно отсъствие, тъй като процесът срещу тях се гледа при условията на задочното производство, съобщиха от Апелативна прокуратура - Варна.   Двамата братя бяха предадени на съд с обвинителен акт на Районната прокуратура в Шумен по две обвинения, извършени в съучастие и като съизвършители. Делото беше на специален отчет в прокуратурата.   На 2 април 2010 год. в хотел „Шумен“ в град Шумен двамата братя  проповядвали национална и етническа омраза към българския народ чрез слово и носенето на фесове при учредяването на политическа партия с абревиатурата ОТОМАН, като използвали турски военен марш и песента „Джелем, джелем“.  Росен и Атанас Йорданови направили заявление за преименуването на град Търговище като Ески Джумая. Заявили също, че градът бил повече от 500 години турски град.\r\nПо време на учредяването на партията си Росен носел фес. Използвали символа полумесец в знамето на партията си и изпълнили мюсюлманска молитва намаз при полагането на венец на паметника на героя от Балканската и Междусъюзническата война полковник Каварналиев, като проповядвали омраза на религиозна основа. Прокуратурата припомня в обвинителния си акт, че това се е случило в деня на Разпети петък, най-тъжния ден за православното християнство.       С присъдата на Шуменския районен съд 52-годишният Росен Йорданов получи общо наказание за двете престъпления 4 месеца лишаване от свобода, чието изтърпяване съдът отложи с 3-годишен изпитателен срок, обществено порицание и глоба в размер на 2500 лева.\r\nАтанас Йорданов, който бе признат за виновен за същите деяния – по член 162, ал. 1 и по член 164, ал. 1 от НК,  получи наказание 3 месеца лишаване от свобода с 3-годишен изпитателен срок, обществено порицание и глоба в размер на 2500 лева. При определяне на наказанията на двамата подсъдими съдът прие, че не са налице смекчаващи обстоятелства при извършване на деянията им.\r\nПредставителят на Районната прокуратура настоява в обвинителната си реч за наказания по 8 месеца лишаване от свобода с 3-годишен изпитателен срок за подсъдимите братя.       Ще припомним, че по делото са били разпитани общо 51 свидетели. Впоследствие са били заличени 12, но показания пред съда дадоха общо 39 души. В съдебната зала бяха изслушани и 11 вещи лица.\r\nВ тежест на братя Юзеирови, които са с постоянен адрес в търговищкото село Славяново, но живеят от години в Белгия, са и направените съдебни разноски за над 2000 лева.\r\nПрисъдата на Шуменския районен съд подлежи на протест и обжалване пред Шуменския окръжен съд в законния срок.", "date": "2018.04.26", "title": "Братя Юзеирови получиха осъдителни присъди"}
{"url": "https://www.actualno.com/curious/3-neshta-koito-da-kazvash-na-partniora-si-vseki-den-news_671752.html", "text": "Това е страхотна идея. ... Или подобен малък комплимент. Направете усилие да поздравите любимия най-малко веднъж дневно, независимо дали с това им казвате колко сте горди, че са успели да се справят с важен проблем или са предложили нещо страхотно за вечеря. Идеята на цялото това нещо ще му покаже колко много цените както него, така и нещата, които прави, а това ще му повлияе по много добър начин, правейки го по-щастлив ежедневието и в отношенията ви като цяло. 10 неща, които показват колко силна е една връзка Вероятно всеки човек има известни съмнения относно отношенията си от време на време. Но как всъщност можем да разберем, че нашата връз... Прочети повече \"Как беше денят ти?\" / (c)AdOcean 2003-2016, webgroundbg.Actualno.com.InArticle / ado.slave('adoceanwebgroundbgkamjokikoq', {myMaster: 'gmxaDAd8UwG6tyhNwPBV2MWlY8yNYxHnggh215jnxwX.B7' }); if(typeof adoceanwebgroundbgkamjokikoq=='function'){adoceanwebgroundbgkamjokikoq();} AdPlatformZone = { id: \"bb6ad5bae\", format: \"590x0\" }; var bannerClear = setInterval(function(){ bannerHeight1 = $('#banner_in_article').height(); clearInterval(bannerClear); }, 1000); Често е толкова лесно да потънем в собствените си стрес и драми, особено когато имаме сериозна връзка, а това често идва с цената да забравяме да питаме за чувствата на човека до себе си. Задавайки този въпрос всеки ден, ще напомните на партньора си колко ви е грижа за него и това как е прекарал деня си: как е минала важната среща, какво е ял за обяд. Когато се фокусирате върху него, ще се отдалечите от своята собствена мелодрама, което е двойна победа за вас. \"Обичам те.\" 10 въпроса, които да зададеш на първа среща, ако искаш нещата да се получат Бракоразводните адвокати и семейни психолози са точните хора, които да ви помогнат да разпознаете червените знамена на връзките. Техния... Прочети повече googletag.cmd.push(function() { googletag.display('div-gpt-ad-1521186266764-2'); }); Не на последно място, двете най-мощни думи в езика. Дори и не сантименталните сред нас трябва да намерят причина да напомнят на съпруга си, че го обичат всеки ден. Кажете го, напишете го на сладка бележка или го запишете на телефона му. Няма значение, че той вече го знае и няма значение, че го казахте едва вчера: \"Обичам те\" е най-лесният начин да сте сигурни, че ще поддържате пламъка във връзката си завинаги.", "date": "2018.04.26", "title": "3 неща, които да казваш на партньора си всеки ден"}
{"url": "https://www.actualno.com/society/desislava-radeva-organizira-systezanie-po-bylgarski-ezik-news_671746.html", "text": "  Гражданското сдружение \"Живата вода на България\", чийто председател е първата дама Деси Радева организира състезание по български език, наречено \"Пазим езика си\". Целта е да се насърчи създаването на трайни умения у учениците за правоговор и правопис на книжовен български език.  Инициативата е в партньорство с агенцията за маркетинг и комуникации Knowbox и тяхната инициатива \"Как беше на български?\", които са вдъхновили и изработили част от изпитните материали. Партньор е и Софийският университет \"Св. Климент Охридски\".   \"Стремежът на „Живата вода на България\" и неговите партньори е \"Пазим езика си\" да стане национално състезание през следващата учебна година и в него да могат да се включат всички желаещи\", каза споделя Десислава Радева.   В пилотното издание ще могат да премерят сили ученици от училищата, показали най-добри резултати по време на Националното външно оценяване през 2017 г.\r\nПодборът на училищата е направен по препоръка на Министерството на образованието и науката, което подкрепя инициативи, насочени към съхраняване на езиковата и културната идентичност.       Участниците в \"Пазим езика си\" ще са разделени в две възрастови групи - V клас и VI – VII клас. Те ще се състезават в два изпитни кръга - на 12 и 25 май. Крайният срок за записване е 8 май.\r\nКои училища могат да участват в конкурса и неговият регламент можете да видите на сайта на сдружението: .", "date": "2018.04.26", "title": "Десислава Радева организира състезание по български език"}
{"url": "https://www.actualno.com/society/bhra-chernomorieto-ima-potencial-za-celogodishen-turizym-news_671736.html", "text": "   Това каза Веселин Налбантов, хотелиер и зам.-председател на Българската хотелиерска и ресторантьорска асоциация (БХРА).  „До 15 май продължават ранните записвания, хотелите се пълнят. Хотелите се пълнят и това няма как да не е така. Всички колеги влагат средства. Имаме най-хубавата материална база в Европа, която се поддържа постоянно. Турция ни изпреварва малко, но това е защото държавата много инвестира в туризма, много помага. На нас ни липсва реклама, там трябва повече да се влага. Трябват законодателни промени“ каза още Налбантов.   По думите му първите туристи вече са факт, макар и някои от хотелиерите все още да довършват реконструкциите по хотелите си. Налбантов допълни, че повечето туристите все още предпочитат база ол инклузив, което не важи за по-изискваните гости. Тепърва щял да се предлага и малко по-разточителен и по-скъп ол инклузив пакет.   По думите му курортите в района на Несебър имат всички предпоставки да работят като целогодишни дестинации. „Несебър е град-държава. Тук е имало 45 църкви навремето, сега може и само 5-6 да работят. Трябва да се прави реклама и да стане един религиозен град. Подобно е и в Созопол. Вече има нискотарифни полети, можем да предложим зеленчуци и риба, които ги няма в другите страни“, каза още Налбантов. По думите му имаме прекрасни винарни, храмове и исторически забележителности, предаде Фокус.\r\nВ района е и Бургас, където има известни опера и театър. Правят се и много Спа центрове. „Общинските съвети и кметовете трябва да наблегнат върху това“, допълни хотелиерът.       По думите му ", "date": "2018.04.26", "title": "БХРА: Черноморието има потенциал за целогодишен туризъм"}
{"url": "https://www.actualno.com/curious/zodiite-s-novo-gadje-prez-maj-news_671690.html", "text": "  Ето кои зодии има вероятност да си хванат гадже през май.   Не се затваряйте в себе си и бъдете общителни – такива, каквито сте   всъщност. Едно разочарование не води задължително след себе си друго.   Трябва да вярвате в себе си, в качествата си и да не се съмнявате, че   нямате достатъчно, за да може някой да ви обикне истински. Правилният за   вас човек може да търсите в лицето на близък приятел. Любовта се крие   там, където има история…    Приятелите все ви  казват, че ви е време за по-сериозните стъпки в живота. Макар и на  шега, тези думи ви жегват и знаете, че не всичко в този живот зависи от  вас. И все пак, съдбата си знае работата. Всичко в живота ви ще се  развие толкова бързо, че от една щура лятна любов… ще създадете  семейство още в края на другата година.    ", "date": "2018.04.26", "title": "Зодиите с ново гадже през май"}
{"url": "https://www.actualno.com/curious/3-te-zodii-koito-shte-se-sgodjat-prez-maj-news_671686.html", "text": "  Май определено ще донесе много вълнуващи емоции в любовен план на представителите на някои зодии.   Първата зодия, за която чакането ще приключи съвсем скоро, е Ракът.  Този емоционален знак, пазител на домашния уют и хармония, най-накрая ще  има възможност да създаде свое гнездо. Истината е, че обвързаните Раци  вътрешно усещат, че са намерили \"своя човек\". Доверието ви на моменти е  силно, друг път малко ви предава, но всичко това е продиктувано от  вашата несигурност, не от качествата на партньора ви и вие го знаете  много добре.    Имате чудесна връзка, вярвате си един на друг и сте преживели толкова  много, колкото за две или три двойки. Всичко, през което сте преминали,  ви е направило по-силни и по-отдадени един на друг. Вашето заветно  предложение чука на вратата, така че не се ослушвайте!     Връзката ви е достатъчно силна и стабилна и човекът до вас вече е  решил, че е време да прекарате остатъка от живота си заедно. Може би ви  се струва малко прибързано, но това го \"казва\" само и единствено страхът  в главата ви. Всичко идва от това, че все още не сте напаснали  характерите си до съвършенство, но перфектни връзки няма, трябва да  направите крачката напред.", "date": "2018.04.26", "title": "3-те зодии, които ще се СГОДЯТ през май"}
{"url": "https://www.actualno.com/showbusiness/djerard-bytlyr-se-pojavi-neochakvano-v-syblekalnjata-na-levski-video-news_671689.html", "text": "  Холивудският актьор Джерард Бътлър, който е от известно време в България продължава съвсем спокойно да се разхожда в столицата ни. Този път неочаквано той се появи в съблекалнята на футболния отбор на Левски.  Вчера \"сините\" завършиха 2:2 с ЦСКА в среща-реванш и с общ резултат 4:2 се класираха за финала на Купата на България.\r\nСлед мача футболистите на Левски празнуваха победата си в съблекалнята, а сред тях беше холивудската звезда. Той носеше синьо-бяло шалче и скандираше заедно с отбора.  Джерард се снима с всички желаещи футболисти и им обеща, че следващата седмица отново ще ги подкрепи.    ", "date": "2018.04.26", "title": "Джерард Бътлър се появи неочаквано в съблекалнята на Левски (ВИДЕО)"}
{"url": "https://www.actualno.com/actualno/debatyt-za-pechatnite-medii-debat-za-katafalkata-na-myrtvec-news_671694.html", "text": "  Това, че според \"Репортери без граници\" сме на едно от по свобода на словото в печата е предвидимо. Но и няма нужда от излишни жаления. Защото на никой не му пука за печатните медии.  Дебатът за тях е просто дебат за катафалката на мъртвец. Печатните медии загиват една по една. Тече едно доизживяване, едно последно ухажване на пенсионерите, последно подшушване на лъжи, последна консумация на третата възраст. Някакви последни опити да се монетизират тъпи статии, едни и същи кръстословици и хартиена програма за телевизията. Застарящата демография даде шанса за обирането на последната шепа трохи на една дълга и разгулна маса, която започна през 90-те, създаде цяла порода хора, наричаща себе си \"вестникари\" и закономерно ще ги изпрати в историята. Те са, разбира се, огромни виновници, може би на едно ниво с политиците, за всички неразбории на прехода. Българският печат, с много малки изключения, бе напълно корумпиран, посредствен и бездарен. Правеше се от хора, чиято представа за силата на езика се изразяваше със задоволството да открият два синонима на всяка дума и високата съобразителност да заменят в статия думата \"бира\" с \"пенливата течност\". Правеше се от хора, чието отношение към властта може да се изчерпа с една рубрика, правилно наречена от известната й авторка \"По пантофи\" - някаква домакинска, кухненска журналистика, която прави баници и с все още блажни пръсти преминава към свирки. В печатните медии имаше както главни редактори, които натрупаха абсурдни богатства с десетилетия угодничество, така и журналисти, които изживяваха близостта с властта като някаква дълбинна еротика, в която обстоятелството, че си задал въпрос на Бойко Борисов и си поял-поял кюфтета в парламента те прави човек, интегриран в естаблишмънта.\r\nЛюбимият навик на печатните медии бе на две страници да разкажат за хобито на депутат, а после да го цоцат за пари като дойде време за избори. Милиони, милиони мозъчни клетки са умрели завинаги от подобни статии. Това, че нямаха свобода на словото бе последният им проблем: те нямаха въобще Имаха инвентар от бързо изчерпаеми клишета, едно по цял ден въртяно кубче на Рубик, което накрая застиваше в еднообразни статии, които като да не бяха писани от човек, а от зле програмирана машина. Каква свобода на словото? На тях въобще словото им беше враг. Никой от тях всъщност не обичаше да пише. Кариера на журналист в печатните медии се измерваше с диапазона на повратливост и влажността на езика при лизането на задници. Не е нужно човек да е еколог, за да прозре ужаса, че са изсечени толкова много гори, за да се произведе хартия за толкова много глупости.   Само след 10 години няма да е останала нито една печатна медия. Това трябва да е повод за празник. Хвърляйте смело буците пръст върху падащия в трапа ковчег. Някои неща трябва да умрат. Няма нищо по-закономерно.      ", "date": "2018.04.26", "title": "Дебатът за печатните медии - дебат за катафалката на мъртвец "}
{"url": "https://www.actualno.com/balkani/gyrcija-razreshi-privatizacijata-na-elektricheskite-centrali-news_671695.html", "text": "  Гръцките депутати одобриха  продажбата на няколко електрически централи в страната, които са част от  Националната енергийна компания. Приватизацията на дружествата  стана въпреки масовите протести срещу този акт, който синдикатите  определят като \"национално престъпление\". Мнозинството от народните  представители в гръцкия парламент одобриха проекто-закона, който  разрешава на Националната енергийна компания в рамките на един месец да  започне с продажбата на електрическите централи. Продажбата на дружествата е част от условията на международните кредитори към властите в Атина. По време на дебатите и  гласуването в пленарна зала пред парламента се събраха няколкостотин  души от Националната енергийна компания, предаде БГНЕС. Тази нощ работещите в  Националната енергийна компания съобщиха, че спират с протестите и  стачката. Според тях \"управляващата коалиция и депутатите ще носят  отговорност за кражбата\". \"Правителството не трябва да  се хвали, защото то спечели битката в парламента, но ще загуби войната в  обществото\", се казва в декларацията на синдиката от Националната  енергийна компания. \"Геноп-Деи\".  ", "date": "2018.04.26", "title": "Гърция разреши приватизацията на електрическите централи"}
{"url": "https://www.actualno.com/scene/utre-e-premierata-na-bylgari-ot-staro-vreme-v-muzikalnija-teatyr-news_671751.html", "text": "  Най-обичаната и най-често поставяна българска оперета „Българи от старо време” от Асен Карастоянов има премиера на утре и вдругиден в Музикалния театър. Безспорната оперетна класика е създадена специално за трупата на театъра. Тя се играе за първи път преди близо 60 години. Новата постановка е осма поред за „Българи от старо време” на сцената за Музикалния театър.  Либретото на Коста Райнов по едноименната повест на Любен Каравелов показва с добросърдечна ирония възрожденския бит и нрави на българина. Зрителите ще се потопят в семейната идилия и романтика на патриархалните българи, когато младите целуват ръка на родителите си, а думата на по- възрастните е закон. Ще се посмеят над някои особености на нашата народопсихология и ще се вълнуват заедно с младите, когато се противопоставят на старите разбирания в името на любовта, предаде БГНЕС.\r\nНа сцената ще оживеят колоритните образи на Дядо Либен и Хаджи Генчо, които заради вечното си политиканстване на тема „московците или ингилизите” застрашават годежа на децата си Павлин и Лила, съобщиха от Музикалния театър.   Режисьор на новия спектакъл е Александър Мутафчийски, който като солист години наред се въплъщава в обичания от публиката и от него самия образ на Бай Либеновия ратай Иван. „Поглеждайки с очите вече на режисьор, аз се помъчих да си отговоря на въпроса: С какво „Българи от старо време“ ни провокират в наши дни? И как, без да се правят преднамерени сценични препратки към съвремието ни, същият въпрос да развълнува и публиката в салона” – споделя Мутафчийски.\r\nРежисьорът се вълнува от борбата между старото и новото, между консерватизма и духа на Възраждането. „Специално внимание съм обърнал на копривщенските свахи и клюката, която пълзи по улиците и придобива унищожителна мощ” – казва още режисьорът.    Виталната музика на Асен Карастоянов ще прозвучи в пълната си сила. Публиката ще чуе за първи път музикални моменти, които дълги години не са изпълнявани. Ярката сценичност на оперетата „Българи от старо време“ ще бъде подчертана и с красотата на българските традиции и танци. „Всичко това събрано в новата постановка и поднесено с много свеж и неподправен хумор, красива и вечна българска музика”- обобщава Мутафчийски.\r\nМузикален ръководител на постановката е Юли Дамянов, диригент- Огнян Митонов, сценография- Иван Савов, костюми- Мариана Попова и Иван Савов, хореография- Татяна Янева, хормайстор Людмил Горчев.\r\nВ ролята на Дядо Либен ще видим солистите Иван Панев и Христо Сарафов. В образа на Хаджи Генчо ще се въплътят Николай Борисов и Румен Григоров.    ", "date": "2018.04.26", "title": "Утре е премиерата на „Българи от старо време” в Музикалния театър"}
{"url": "https://www.actualno.com/analysis/makron-javno-izpolzva-partniorstvoto-sys-sasht-kato-lost-za-vlijanie-v-es-news_671663.html", "text": "  \"Много ми харесва!\" Държавната визита тази седмица предоставя достатъчно доказателства, че френският президент Еманюел Макрон е намерил специално място в сърцето на своя американски колега Доналд Тръмп.  Състезанието им по стискане на ръце от миналата година дори беше заменено с няколко целувки - необичайна гледка по телевизионните новини в САЩ.   Тръмп може да е изключително непопулярен във Франция, но това ще бъде позитив за Maкрон у дома, поне в краткосрочен план. Французите искат да видят, че техният президент стъпва наперено по световната сцена, особено ако неговата напереност урежда компромиси между световните сили. Но както и много пролетни срещи, сблъсъкът е такъв, от който Макрон скоро може да съжалява - особено ако неговият прогрес във Вашингтон се окаже илюзорен или го сблъска с неговите съюзници в Европа.   Френският президент се отправя към дома, претендирайки за най-малко три постижения. , след като демонстрира, че Европа става все по-трудна за китайската търговия и заслужава постоянно освобождаване от новите мита на САЩ за стомана и алуминий. , като убеди Тръмп да не бърза толкова с оттеглянето на американските войски от Сирия. Неговото постижение се отнася до сделката с Иран. Детайлите от постигнатия очевиден компромис се пазят в тайна, но Макрон твърди, че сега има място за \"нова сделка\", която може да задоволи САЩ.\r\nТова може да е достатъчно, за да удовлетвори френското обществено мнение, но е по-малко вероятно столиците в ЕС да бъдат убедени. Много беше направено от \"шепнещия на Тръмп\" Макрон, но френският президент трябваше да даде приоритет на многобройните многостранни процеси, което президентът на САЩ избягва. Той дори не се опитва да примами САЩ отново в споразумението за климата в Париж и успехите му в други области вече се чувстват малко нестабилни.    Макрон не е осигурил ясен ангажимент за нищо, включително освобождаването от митата. Това, което американският президент обещава на някого, когото той лично харесва, не може да издържи, когато говори с някого, когото не обича.   Откровения момент от кадрите преди разговорите ще алармира лидерите на ЕС. Без да бърза, Тръмп се оплаква от факта, че не може да използва срещата, за да започне преговори за търговска сделка с Франция, защото на това са попречили неприемливите искания на други държави-членки на ЕС.\r\nВ петък (26 април) германският канцлер Ангела Меркел ще бъде във Вашингтон на работно посещение. Тръмп има видимо лоши отношения с Меркел и редовно мърмори за търговския излишък на Германия. Когато стои до нея, не би било изненадващо, ако изведнъж внесе нови \"тестове\" за стратегията на ЕС срещу китайските търговски практики, преди да може да се осигури постоянно освобождаване от митата.    Другите успехи на Макрон също изглеждат прекалено двустранни. Не е ясно как ще се почувстват другите държави-членки на ЕС заради \"новата\" сделка с Иран и допълнителните изисквания, които САЩ ще поставят. На пресконференцията Тръмп с радост каза, че ще запази решението си тайно до крайния срок - 12 май, но той вече бил казал на Макрон. Това би означавало, че другите членове на ЕС дори не са били консултирани.\r\nОбщото впечатление, което партньорите на Макрон от ЕС ще получат от държавното посещение, е, че Франция все още смята членството си в ЕС и партньорството си със САЩ като два отделни лоста, които може да използва, за да защитава собствените си интереси. Тъй като посещението не е отключило постоянно освобождаване от мита и вместо това потвърди, че Тръмп предпочита да се занимава двустранно с Париж, трудно е да си представим как Макрон ще използва добрите си отношения с Тръмп, за да засили амбициите му за реформи в ЕС.   По време на двустранните разговори в Берлин миналата седмица на Макрон и Меркел те се съгласиха със стратегията си за срещите си с Тръмп и по нищо друго. Дори на пресконференцията, която се състоя преди разговорите, различията между тях по отношение на реформата в еврозоната бяха ясни, въпреки че отново потвърдиха обещанието си да изготвят обща пътна карта до Европейския съвет през юни.\r\nПредимството на Макрон във Вашингтон е малко вероятно да му помогне в борбата с Берлин през следващите седмици. Фактът, че Франция пише домашното си на национално равнище чрез премахване на регулаторната нееластичност и намаляване на дефицита, е по-уместен, но ще отнеме поне две години преди реформите да донесат ползи.\r\nНепосредствената криза в отношенията между САЩ и ЕС би дала на Макрон по-голяма възможност за преговаряне в рамките на ЕС, но освобождаване от мита на блока вероятно ще бъде удължено. Една криза, засягаща европейските пазари, може също така да накара Берлин да се вслушва повече в Maкрон в крайна сметка. За пореден път Европа лениво чака следващата криза.    ", "date": "2018.04.26", "title": "Макрон явно използва партньорството със САЩ като лост за влияние в ЕС"}
{"url": "https://www.actualno.com/asenovgrad/asenovgrad-e-kandidat-za-bezplaten-internet-po-iniciativata-wifi4eu-news_671698.html", "text": "  Община Асеновград ще осигури безплатен интернет достъп на обществени места, като кандидатства по официално оповестената инициатива на Европейската комисия WiFi4EU. Общинска администрация вече се е регистрирала за участие в портала. Реалното кандидатстване ще се случи на 15.05.18 г., точно в 14 ч. българско време, когато конкурсът ще бъде отворен. Ако Общината бъде одобрена, ще получи ваучер на стойност 15 000 евро.  Средствата ще бъдат ползвани за финансиране закупуването на оборудване и инсталиране на точките за достъп до безжичен интернет, каквито са изискванията на програмата. Стойността на предоставените уреди и съоръжения ще е в рамките на сумата от ваучера, т.е. не се планира дофинансиране, от страна на Община Асеновград.   При одобрение, Общинска администрация ще се ангажира да заплаща таксите за финансирането на абонамент за интернет и поддръжка на оборудването, за да се предлага безплатен и висококачествен достъп за всички граждани и посетители на обекти. Плановете на Общината са да поеме този вид разход за период от поне три години.   Предвижда се WiFi4EU точките да бъдат така инсталирани, че да осигуряват покритие в райони с постоянна концентрация и движение на хора и обществен и социален живот в града. Община Асеновград възнамерява да участва самостоятелно в инициативата.", "date": "2018.04.26", "title": "Асеновград e кандидат за безплатен интернет по инициативата WiFi4EU"}
{"url": "https://www.actualno.com/society/194-narushenija-sa-konstatirani-pri-proverki-na-avtobusite-v-stranata-news_671705.html", "text": "     Съобразно своите правомощия и компетентност, Министерство на вътрешните работи и в частност служителите на „Пътна полиция\" осъществяват постоянен контрол по използването на системите за обезопасяване в моторните превозни средства. Това заявява вътрешният министър Валентин Радев в отговор на депутатски въпрос за предприемане на мерки за по-строг контрол върху поставянето на колани от пътниците в автобусите.   Така например в периода от 26 февруари 2018 г. до 4 март 2018 г. е проведена специализирана полицейска операция по контрол на моторните превозни средства за превоз на пътници - автобуси, при която , съобщава Радев.   В периода от 23 април 2018 г. до 29 април 2018 г., съвместно с Изпълнителна агенция „Автомобилна администрация\", предстои провеждането на нови ежедневни проверки за установяване на нарушения при моторни превозни средства за превоз на пътници и товари, добавя министърът, цитиран от БГНЕС.\r\nТой подчертава и че идентични проверки ще продължат периодично през цялата година. Предстои да бъдат разгледани изцяло нов Закон за движението по пътищата, проект на Закон за пътните превозни средства и проект на Закон за водачите на моторни превозни средства, в които са заложени редица мерки за ограничаване на жертвите от пътнотранспортни произшествия и осигуряване безопасността на движението по пътищата, казва още в министър Радев.       ", "date": "2018.04.26", "title": "194 нарушения са констатирани при проверки на автобусите в страната "}
{"url": "https://www.actualno.com/vidin/dyrjaven-arhiv-vidin-be-domakin-na-fotoizlojba-news_671743.html", "text": "  Фотоизложба на Златко Ангелов под наслов „Колажите на Златко” бе представена в изложбената зала на Държавен архив Видин. Гости на събитието бяха Негово Високопреосвещенство Видинският митрополит Даниил, Румен Борисов, заместник-председател на Държавна агенция „Архиви” и Емилия Николова, директор дирекция „Хуманитарни дейности” в Община Видин.  Изложбата на Златко Ангелов е третото поред дарение, с което се обогатява личния фонд на архива. Експозицията включва над 50 фотоколажа на злободневни теми и за актуални събития от политическия и обществения живот във Видин, страната и света през периода 1990-2011 година. Член е на Съюза на българските журналисти и има участия и награди от национални и регионални фотоконкурси и изложби в страната и чужбина.   От името на кмета на Община Видин Огнян Ценков приветствие поднесе Емилия Николова:„Изразявам благодарност към г-н Ангелов за жеста, който прави за трети път, дарявайки фотоси и документи от творческата си и служебна дейност на Държавен архив – Видин. Радвам се, че в нашия град има творци като него, и му пожелавам дълголетие, вдъхновение и успехи.”   Видинският фотограф получи от Румен Борисов благодарствена грамота за дарените от него архивни документи.\r\nГостите на събитието имаха възможност да видят и филма „Мазури 86”, чийто оператор и автор на сценария е Златко Ангелов.       ", "date": "2018.04.26", "title": "Държавен архив - Видин бе домакин на фотоизложба "}
{"url": "https://www.actualno.com/balkani/ima-realna-vyzmojnost-za-data-za-pregovori-za-makedonija-s-es-prez-ljatoto-news_671707.html", "text": "  Докладчикът за Македония в  Европейския парламент Иво Вайгъл, в интервю за МИА съобщи за реална  възможност лидерите на ЕС да дадат през лятото зелена светлина и дата за  преговори за Македония, като припомни, че ЕП отдавна настоява в  преговорите да влезе и спорът за името, ако той не бъде решен с Гърция  дотогава. Вайгъл посочи, че като докладчик, е получил подкрепа от ЕП за възможността в преговорите с ЕС да влязат и преговорите за името. Запитан дали друга държава  членка на ЕС, освен Гърция, би могла да блокира Македония, заради  несъгласие с разширяването, докладчикът за Македония заяви, че не вярва в  такъв сценарий. Вайгъл подготвя и нова  резолюция на Европейския парламент за Македония, в която основните  критики ще се отнасят до политическия диалог в страната, предаде БГНЕС. „Следейки политическата  атмосфера в Македония, всички трябва да се съгласим, че е ситуацията е  подобрена, че реториката е спокойна, но все още има преувеличени  обвинения“, каза Вайгъл. „За да влезе Македония в един надежден етап на  демокрацията, трябва да се спре с тази постоянна надпревара. Невинаги  атмосферата е предизборна и невинаги е предизборно време. Когато се  спечелят или изгубят избори, трябва да се каже: “Ето, сега отговорността  е на този, който формира правителството\" и да дадем възможност на  гражданите да дишат и да се отпуснат. И до тази точка Македония все още  не е достигнала“.  ", "date": "2018.04.26", "title": "Има реална възможност за дата за преговори за Македония с ЕС през лятото "}
{"url": "https://www.actualno.com/europe/dup-zaplashi-che-shte-svali-britanskoto-pravitelstvo-ako-mej-ostavi-severna-irlandija-v-mitnicheskija-syuz-news_671728.html", "text": "  „Демократичната юнионистка партия“ на Северна Ирландия заплаши, че ще свали правителството на британския премиер Тереза Мей, ако Северна Ирландия бъде принудена да остане в единния пазар и митническия съюз на ЕС след Brexit, пише британското издание The Telegraph.  Найджъл Одс, лидерът на ДЮП в Уестминстър, заяви, че неговата партия ще гласува срещу правителството, ако някоя от „червените линии“ за Brexit бъде премината.   Това се случва докато Великобритания и Съюза са в мъртва хватка около това как да се направи така, че да няма твърда граница между Ирландия и Северна Ирландия след Brexit, предаде Фокус.   Одс заяви пред уебсайта Conservativehome: „Ако като резултат от преговорите за Brexit например се появи предположение, че Северна Ирландия може да бъде третирана по различен начин, например да бъдем оставени в митническия съюз, ще свалим правителството“.", "date": "2018.04.26", "title": "ДЮП заплаши, че ще свали британското правителство, ако Мей остави Северна Ирландия в митническия съюз"}
{"url": "https://www.actualno.com/asenovgrad/zdravnijat-mediator-v-asenovgrad-e-sydejstval-za-pregledi-na-400-deca-ot-malcinstvata-news_671699.html", "text": "  Близо 280 консултации с граждани, които имат проблем със здравния си статус, е провел за година здравният медиатор от Община Асеновград. Неговата цел е да помага на уязвимите малцинствени групи. Той има ангажимент да осигурява връзка между хората от общността и социалните и здравните служби. Здравен медиатор в Община Асеновград функционира от 2007 г. За периода на миналата година той е съдействал за осъществяване на профилактични прегледи на близо 400 деца и на над 80 възрастни. Попълнил е документи на трима граждани и е провел здравните процедури на други 11. Придружил е близо 90 човека до различни здравни институции и е съдействал за възстановяване на здравноосигурителните права на девет души.  За година е осигурил патронаж на над 100 човека от общността. През 2017 г. по проблеми, свързани със социалния статус на граждани от община Асеновград, здравният медиатор е провел 200 консултации. Попълнил е документите на над 50 души и е проследил социалните процедури на трима. Съпроводил е един човек до социална институция и е осигурил на девет, нуждаещи се от патронаж, лица.   Освен да познава законодателството в съответните сфери, е препоръчително той да владее ромски или турски език, за да може да се разбира с гражданите от уязвимите малцинства. Една от основната му задача е да им осигурява достъп до здравни услуги. Медиаторът помага на хората от малцинствените групи при посещението им до общопракикуващ лекар или специалист, като ги придружава, информира, или им обяснява неясноти. Извършва патронаж на рискови семейства, бременни жени и млади майки. Помага при попълване на документация. Информира и разяснява на пациента какви права и задължения има той.   Здравният медиатор от Община Асеновград улеснява достъпа на хората от уязвимите групи до Отдела за социално подпомагане, Агенцията за закрила на детето и Комисията за защита от дискриминация. Той сезира съответните институции за нарушени права. Единствено не влиза в задълженията на здравния медиатор да приема сигнали за некачествено или некоректно обслужване, от страна на медици.", "date": "2018.04.26", "title": "Здравният медиатор в Асеновград е съдействал за прегледи на 400 деца от малцинствата"}
{"url": "https://www.actualno.com/curious/svyrzaha-antidepresantite-s-demencijata-news_671648.html", "text": "  Употребата дълго време на определени антидепресанти има връзка с деменцията, сочи мащабно британско проучване, което беше огласено днес. Макар че в същото време учените твърдят, че не могат да кажат със сигурност, че антидепресантите са причина за заболяването.  Изследването е извършено върху над 300 000 души във Великобритания и то стига до извода, че при хората с диагноза деменция почти една трета са повечето, на които са им били предписани т. нар. антихолиргечни лекарства за лечение на депресия и определени състояния на пикочния мехур между четири и 20 години по-рано, предаде БГНЕС.   \"Това, което не знаем със сигурност, е дали лекарството е причината за деменцията\", казва Джордж Сава от университета в Школата по обществено здраве в Източна Англия. Той е автор на изследването, публикувано в медицинското списание BMJ.   \"Може да се каже, че тези лекарства се предписват за много ранни симптоми, показващи началото на деменция\".\r\nАнтихолинергичните лекарства блокират някои нервни импулси, например, за да намалят спазмите на мускулите на пикочния мехур и да облекчат симптомите на депресията или болестта на Паркинсон.       Антихолинергичните антидепресанти включват амитриптилин, досулепин и пароксетин, твърдят изследователите, които са сравнявали медицинските досиета на 40 770 пациенти с деменция над 65 години с тези на 283 933 души без деменция.\r\n\"Повече от 50 милиона души по света са засегнати от деменция и този брой ще бъде около 132 милиона до 2050 г.\", заяви Сава.\r\n\"Разработването на стратегии за предотвратяване на деменцията следователно е глобален приоритет.\"       Резултатите от проучването показват \"потенциален превантивен подход\", който изисква по-нататъшно разследване.", "date": "2018.04.26", "title": "Свързаха антидепресантите с деменцията"}
{"url": "https://www.actualno.com/art/sofija-e-chast-ot-unikalen-art-proekt-kojto-startira-ednovremenno-v-tri-evropejski-grada-news_671727.html", "text": "  На 12 май 2018, едновременна изложба ще обедини Лондон, Белград и София, представяйки първото издание на Cooltzine: некомерсиална „зин“ компилация (печат и онлайн) курирана като достъпна платформа за международен диалог между практикуващи творци от цял свят. Партньори в начинанието са галерия Leyden (Лондон), арт пространство Kvaka 22 (Белград) и софийският Cush.Bar (в Дом на киното), а създател и куратор е Оли Гоц (замесена в проекти като Кино на чорчик, София Филм Фест, Водна кула, квАРТал, понастоящем локализирана в Лондон).  Конкретният наслов за дебютното издание на Cooltzine, “Пренебрегнати пространства в ТВОЯ град, които те вдъхновяват”, привлече 40 участника: от Канада до Русия, през Англия и България. От студенти приложно изкуство, мултимедийни артисти и публикувани автори до професионални и любители фотографи и интригуващи широко профилиращи градски агенти, те създадоха страниците на зина със снимки, илюстрации и колаж. Българските участници в проекта са: Иво Недялков, Светослав Тодоров, Lili Koss и арт формация Femme Fatale Project, с ядро Мартина Панайотова и Мери Адам. Пълният списък участници и техните портфолио презентации може да намерите тук:    Именно в унисон с международния дух на самата платформа - Cooltsalon, зин изданието Cooltzine ще дебютира с едновременна изложба в три европейски града – Лондон, Белград, София. Тя ще представи творби включени в Cooltzine vol.1, както и допълнителен материал от участниците, невлязъл в печатното издание. Изложбата ще е “безхартиена“ – дигитална проекция, въртяща се целодневно – открива се и приключва в рамките на един ден, 12 май. Премахването на физическия елемент – творбите не присъстват в пространството материално, а само като проекция, с помощта на друг материален обект/техника – е целенасочено излизане от рамките на създадения обект: творбата е част от физическата основа на пространството. Ключовият фактор е статутът на локациите-домакини – задължително градска точка с активна социално-културна дейност, допринасяща за развитието на квартала/района в който се намира – каквито са партньорите, Leyden Gallery, Kvaka 22 и Cush.Bar.   Часовете на представяне ще са синхронизирани спрямо часовите зони на всяка от локациите: така, в София видео проекцията ще се завърти от 14:00, с официално включване онлайн видео предаване на живо от 20:00 (съответно, 12:00/18:00 за Лондон и 13:00/19:00 за Белград). Посетителите са поканени да споделят техните интерпретации на наслова „пренебрегнати но вдъхновяващи пространства“ – споделяйки истории с организаторите, чрез бележки оставени на място или коментари онлайн, на страницата на събитието: Ограничен брой печатни издания на първия Cooltzine ще бъдат налични във всяка една от трите локации – единствен източник на Cooltsalon-ския зин на „хартиен носител“. С изчерпването на печатния тираж, Cooltzine остава наличен като файл за свободно сваляне в рамките на един месец, след което се архивира, давайки живот на нови, последващи колаборации. Предвижда се Cooltsalon да публикува зин веднъж годишно.       “Cooltsalon e събитийната платформа, създадена преди 4 години с първата поредица изложби в алтернативни пространства. Под шапката на Cooltsalon са и поредица събития и проекти подканващи активно участие и споделяне на истории – на фокус е градът, но така, както е преживян/видян от всеки от нас; когато посещаваме конкретно място, надникваме да опознаем и хората, стоящи в сърцето му; Като мотивация за създаването на тези събития е поканата да излезем от ежедневните ни рамки и да погледнем на нещата около нас с други очи“, споделя Оли Гоц.\r\n„Зиновете имат дългогодишна история като „площадки“ за игра, поле за изразяване и инструмент за разпространение на дадено послание/ концепция/ манифест/ мнение, без редакторска намеса; първоначално политическа тематика / индивидът срещу държавата, след 1970-80те стават все повече субкултурен елемент отколкото анхархистка методика; запазената марка на НПО-та, колективи и студенти, последните 3-4 години зиновете се радват на втора вълна популярност, като достъпен и лесно реализиран комуникационен „уред“ използван (който лесно се адаптира спрямо целта). Съвременните зинове варират от тип фото-книга до прегънат на 8 лист.\r\nС Cooltsalon сме твърдо убедени, че има недостиг на платформи за представяне на мислещи и градящи съвременници – дори на визитката им да няма „съвременен артист“, тук говорим за излизане извън рамки, извън общоприетото понятие „творец“ (творци не са само тези, които имат изложби в галерии!) – страниците на Cooltzine са за тях. Зинът е нашият метод да си общуваме един с друг, да се обединим в мрежа от съмишленици, продължава още тя.        Cooltzine идва като комуникационен инструмент за разгръщане мрежата на Cooltsalon, платформа за обмен на идеи и творчество в градски контекст, чието начало е поставено в София през 2014 с поредица от редуващи се едноседмични изложби тип site-specific (създадени и курирани спрямо конкретното пространство). Целта и мотивацията на Cooltsalon е предоставяне на възможности за разкриване и себеизразяване индивидуални лица и гласове скрити за колективния градски ритъм. През годините тези възможности се изразяват в поредица от разнообразни събития – от творчески разходки за опознаване на конкретен столичен квартал до site-specific изложби с участието на международни артисти и колективи. Зинът e едновременно продължение и по-задълбочено изследване на градската среда и взаимодействие, чрез истории – този път, визуални; метод за комуникация през границите на конкретно географско понятие.", "date": "2018.04.26", "title": "София е част от уникален арт проект, който стартира едновременно в три европейски града"}
{"url": "https://www.actualno.com/cite/mogat-da-bydat-reporteri-bez-granica-no-da-ne-klepat-bylgarija-bez-granica-news_671660.html", "text": "  Така депутатът от ДПС Йордан Цонев, който е известен с прякора си Данчо Ментата, коментира новия доклад на \"Репортери без граници\", който постави България на последно място по свобода на медиите не само в Европа, но и в България.  ", "date": "2018.04.26", "title": "Могат да бъдат репортери без граница, но да не клепат България без граница"}
{"url": "https://www.actualno.com/asia/prezidentite-na-kdnr-i-ujna-koreja-shte-se-sreshtnat-na-demarkacionnata-linija-news_671652.html", "text": "  На 27 април, петък, президентите на Южна Корея Мун Дже Ин и на Северна Ким Чен Ун ще се срещнат на военната демаркационна линия, която разделя Корейския полуостров.  По този начин на срещата на върха се придава допълнителна символика, съобщи БГНЕС.   Южнокорейският президент ще приветства госта си от Пхенян на бетонните блокове, които бележат границата между двете държави в демилитаризираната зона, каза източник от секретариата на президента на Южна Корея.   ", "date": "2018.04.26", "title": "Президентите на КДНР и Южна Корея ще се срещнат на демаркационната линия"}
{"url": "https://www.actualno.com/sofia/stolichnijat-obshtinski-syvet-naznachi-za-zamestnik-na-ivancheva-chovek-kojto-ne-iska-da-e-zamestnik-news_671693.html", "text": "  С 48 гласа от общо 49 гласували общински съветници, Столичният общински съвет (СОС) на практика накара човек, който не иска да поеме временно поста на кмет на район \"Младост\", да го поеме. Става въпрос за зам.-кмета на район \"Младост\" . – защото кметицата на \"Младост\" Десислава Иванчева не е разписала изрична заповед, че заместник трябва да ѝ е само и единствено Клисуров, а единствено през уведомление за отпуск е посочила него за заместник.  Казусът е много сложен, законът не го е урегулирал. Законът позволява на СОС да назначи временно изпълняващ дължността кмет само ако е отстранен титулярът. Това становище беше изтъкнато от общинския съветник Войслав Тодоров на днешното заседание на СОС, като основание да не се гласува сега кой да замести Иванчева, която все още се намира в ареста, с обвинение за вземане на подкуп в особено големи размери. Предложението не беше прието, с 50 гласа \"против\".   Председателят на СОС Елен Герджиков подчерта, че по документи Десислава Иванчева е излязла в платен отпуск. За това има уведомление, но не и заповед, но въпреки това СОС трябва да се съобрази с желанието на действащия районен кмет. На председателски съвет в СОС е било обсъдено положението, като според БСП \"няма никакъв юридически вакуум\" и може да се гласува за временно изпълняващ длъжността кмет на район \"Младост\".   Общинският съветник Трайчо Трайков пък предупреди, че е възможно днес (26 април) Иванчева да бъде пусната от ареста и ако СОС гласува за заместник, може да се влезе в казус.\r\nПрипомняме, че . Другият  зам.-кмет арх. Румен Русев беше посочен от арестуваната кметица на  \"Младост\" и поддръжниците ѝ като човекът, стоящ в общината зад  операцията на прокуратурата и антикорупционната комисия срещу Иванчева и  заместничката ѝ Биляна Петрова. .       Същевременно кметицата на София Йорданка Фандъкова изрично подчерта, че не се въвеждат никакви извънредни правомощия за заместника на Иванчева. Има заповед за контрол по отношение на строежите в район \"Младост\", с която съм позволила на г-жа Иванчева да действа само в това отношение, уточни Фандъкова, посочвайки, че това става по чл. 24 от Закона за устройство на територията, както и Иванчева да може да забранява достъп до незаконни строежи в \"Младост\".\r\nВчера (25 април) от администрацията на район \"Младост\" декларираха, че ще продължат в посоката за запазване на междублоковите пространства – приоритет, заради който Десислава Иванчева бе избрана за кмет. \"За целта разчитаме на сътрудничество с ръководството на Столична община и всички институции за справяне с проблемите на гражданите на района\", отбелязват още в писмото си Владимир Клисуров и Румен Русев.", "date": "2018.04.26", "title": "Столичният общински съвет назначи за заместник на Иванчева човек, който не иска да ѝ е заместник"}
{"url": "https://www.actualno.com/politics/govoriteljat-na-peevski-v-parlamenta-reporteri-bez-granici-da-ne-klepat-bylgarija-news_671659.html", "text": "   . Така депутатът от ДПС Йордан Цонев, познат с прякора си Данчо Ментата, коментира , който постави България на последно място по медийна свобода не само в Европа, но и на Западните Балкани.  Не виждам и една дума в доклада за корпоративните медии в България – те бяха създадени от Иво Прокопиев и Сашо Дончев (бел. ред. – ). Да бъдат така добри ГЕРБ да придвижат законопроекта и ще видим има ли 80% концентрация на медии при Делян Пеевски. Впрочем, вчера разбрах от медиите, че има – с една много голяма компания за кино, каза още Цонев пред Нова телевизия. Навсякъде всичко се чува, е къде е тази свобода на словото на последно място, блесна депутатът с пореден цитат.   Учудващо или не Цонев не коментира защо при внасянето на медийния законопроект , след като явно притежава медии и отдавна не го отрича. Народният представител не уточни колко помага това на медийната свобода.    Напрежението между институциите не е полезно за българските граждани. ДПС няма да вземе страна в конфликта между президента и управляващото мнозинство. Категорично някой опитва да промени пътя на България и това е коалиционният партньор на ГЕРБ – „Обединени патриоти”. Изявленията от Крим го показват, заяви Цонев. Истинският конфликт е накъде води ГЕРБ България с тази коалиция, защото Сидеров беше пределно ясен от Крим, обясни Цонев и добави – разграничението може да стане само чрез разграничение в управлението от „Обединени патриоти”. Така не може – ГЕРБ имаше други възможности да формира управление, дискутирали сме ги вече, лаконичен беше Йордан Цонев. И веднага уточни – да познавате партия, която да е по-последователна в евроатлантическата си позиция от ДПС.       Нашите натовски и европейски партньори почнаха да питат ГЕРБ къде водят България с този коалиционен партньор. Гражданите за европейско развитие на България са в коалиция с Гражданите за евразийско развитие на България – тази шизофрения ГЕРБ ако може да я обясни, призова Цонев, визирайки конференцията на АЛДЕ през идващите почивни дни, където ДПС очаква въпроси от гостите. Депутатът от ДПС посочи, че Сидеров е заявил, че „предстои сваляне на санкциите”, че „Европа е част от Евразия”. Националната сигурност на България зависи от членството ни в НАТО – простете, но с 12 самолета ще я гарантираме ли, попита Цонев. Йордан Цонев нападна директно \"Зелените\", защото не се разграничили с кметицата на район \"Младост\" Десислава Иванчева. Той използва думата \"изсулиха\" по техен адрес и не пропусна новото формирование \"Демократична България\", като обяви, че лидерът на ДБСП Атанас Атанасов, на „Да, България” Христо Иванов, както и Тома Белев и Борислав Сандов (бел. ред.  – ). Не може така – точно като пеперуда, метаморфоза – изсулиш се от една компроментирана коалиция и предлагаш нещо ново като старо. Кои сте вие – компроментирани сте във всяко управление, заяви известният с прякора си депутат Данчо Ментата, който направи исторически преглед и де факто обяви \"Демократична България\" за наследник на СДС и ОДС. Той поиска да се даде шанс на новата антикорупционна комисия да работи.    ", "date": "2018.04.26", "title": "Говорителят на Пеевски в парламента: \"Репортери без граници\" да не клепат България"}
{"url": "https://www.actualno.com/society/ot-ban-izljazoha-s-vitievato-objasnenie-zashto-njama-pari-za-ekspertite-sinoptici-ot-nimh-news_671654.html", "text": "  В краткосрочен не бих могла да зарадвам никого с добра прогноза. В по-дългосрочен план обаче имаме оптимизма, че бюджетът на БАН ще бъде оформен по различен начин и целево ще се финансира оперативната дейност на НИМХ. Това заяви председателят на Общото събрание на БАН Евелина Славчева в коментар пред Нова телевизия за протеста на специалистите от НИМХ.  От думите на Славчева излезе, че правителството предварително е казало, че отпуснатите допълнително от правителството 15 млн. лева за БАН са разпределени по критерий „конкурентоспособност”. Славчева отрече, че Министерският съвет де факто е разпределил предварително парите и НИМХ е пренебрегнат.   Същевременно протестиращите в НИМХ твърдят, че 80% от дадените пари са отишли за публикуване на статии, а не за оперативна дейност. Оказа се и, че НИМХ вече плаща на хората, правещи прогноза за времето, с пари, които са били предвидени за плащане на битови сметки – например сметката за ток. Това беше уточнено от директора на НИМХ проф. Христомир Брънзов.   На изричен въпрос има ли опасност да няма прогноза за времето, отговорът на Брънзов беше, че колегите му са отговорни и че са изпратени писма до министрите на културата и финансите.", "date": "2018.04.26", "title": "От БАН излязоха с витиевато обяснение защо няма пари за експертите-синоптици от НИМХ"}
{"url": "https://www.actualno.com/curious/ocenka-na-spisanie-biblijata-e-nadcenena-ne-si-zaslujava-da-se-chete-news_671656.html", "text": "  Въпреки, че е една от най-популярните и четени книги, Библията попада в списъка на произведенията, които са надценени и не е задължително да бъдат прочетени. Това съобщи Американското списание GQ.  Според списанието не всички \"велики“ книги за издържали проверката на времето, допълва БГНЕС.   Група \"нескучни писатели“ заедно с екипа на списанието решили да анализират недостатъците на надценените книги и до подберат с какво да бъдат заменени. В списъка с произведения, които \"не е необходимо да бъдат четени\", влиза \"Властелинът на пръстените\" на Джон Толкин, \"Старецът и морето\" и \"Сбогом на оръжията\" на Ърнест Хемингуей, \"Спасителят в ръжта\" на Джеръм Селинджър, \"Приключенията на Хъкълбери Фин\" на Марк Твен и Библията.   Според американския писател Джеси Бол Библията не бива да бъде наричано \"най-прекрасното нещо, създавано някога от човека\". \"Тя (Библията) съдържа повторения, противоречия и нравоучения, глупава е и на места е злонамерена\", написа критикът.\r\nВместо Библията, според Бол си струва да се прочете романа на Агота Кристоф \"Дебелата тетрадка\", който разказва за съдбата на двама братя по времето на Втората световна война.       ", "date": "2018.04.26", "title": "Оценка на списание: Библията е надценена, не си заслужава да се чете"}
{"url": "https://www.actualno.com/curious/bik-nanese-seriozni-shteti-v-peruanski-grad-news_671653.html", "text": "  Избягал на свобода бик причини опустошения, хаос и ужас в перуанския град Куско, след като премина по улиците и през търговски център, ранявайки осем души по пътя си, предаде БГНЕС.  Животното внезапно се появи в града, където буквално отнесе човек, разсеян от мобилния си телефон, става видно от кадри на местните телевизии.\r\nДокато продължава опитите си да намери път към свободата си, бикът нахлул в търговски център, където атакувал няколко души, което довело до леки наранявания.   Най-сетне на паниката бил сложен край, след като животното изчерпало силите си и спряло. Изнемощяло то позволило на един мъж да го върже за стълб, откъдето впоследствие бикът бил откаран от служители на градските власти в неговото оградено място.      ", "date": "2018.04.26", "title": "Бик нанесе сериозни щети в перуански град"}
{"url": "https://www.actualno.com/europe/holandskijat-premier-predizvika-skandal-s-reforma-za-premahvane-na-korporativen-danyk-news_671651.html", "text": "  Холандските депутати въртяха на шиш министър-председателя Марк Рюте, след като холандското правителство публикува деликатни документи за неговия противоречив план за премахване на данъка върху дивидентите за компаниите, което вероятно ще струва на страната 1,4 милиарда евро.  Но депутатите от опозицията не успяха да отхвърлят предложението на приятелски настроения към бизнеса Рюте, който твърдо отстояваше позицията си по време на маратонския деветчасов дебат в долната камара на холандския парламент, който завърши рано днес (26 април).   Депутатите бяха разочаровани, след като тази седмица коалиционното правителство на Рюте пусна поверителните документи под натиск за плановете му да освободи компаниите от плащането на данък върху дивидентите - което според правителството ще привлече повече инвестиции.   Опозицията заяви, че не е информирана за плановете на правителството, които се съдържат в бележки, внесени по време на изтощителни разговори зад кулисите миналата година, за да формират коалиционно правителство след изборите през март. Депутатите добавиха, че Рюте и неговата коалиция са взели решение да занулят данъка върху дивидентите, въпреки съветите от страна на експертите от финансовото министерство в Хага.\r\nПо време на дебат през ноември миналата година Рюте каза пред парламентаристите, че \"той не си спомня да е виждал каквито и да е бележки\", по време на обсъждането на данъчния план през осемте месеца на трудни преговори за учредяване на правителството. Миналият петък обаче Рюте призна за наличието на вътрешни записки по въпроса с думите, че \"може би съществуват\", но той не си спомня да ги е виждал. Рюте направи завой на 180 градуса тази седмица и огласи документите, които разяриха опозицията, обвиняваща премиера, че ги е подвел.       ", "date": "2018.04.26", "title": "Холандският премиер предизвика скандал с реформа за премахване на корпоративен данък"}
{"url": "https://www.actualno.com/business/deljan-dobrev-naj-verojatno-shte-podkrepim-zakona-za-energetikata-news_671657.html", "text": "  \"За да няма спекулации в обществото, най-вероятно ще вземем решение да подкрепим текста в Закона за енергетиката, макар и да е несъвършен\". Това заяви депутатът от ГЕРБ Делян Добрев.  По думите му е \"спорно колко този текст може да действа ретроактивно. Договорът за ЧЕЗ е подписан в началото на годината. Тъй като колегите от Обединените патриоти са много чувствителни на тази тема, дадох предложение за отлагане на дебата, за да коментираме този казус\", допълни Добрев.   Той уточни, че текстът не е прецизен: \"Има голяма разлика между това да контролираш сделки в банковия сектор и пенсионните фондове и съответно други правомощия да контролираш частни сделки.\" Добрев каза, че за такива сделки има други текстове в закона, които предвиждат ако едно дружество не изпълнява задълженията си, управителят му да бъде сменен с такъв, който е назначен от държавата.   Относно новите правомощия на КЕВР, които позволяват на регулатора да следи за манипулации, Добрев уточни пред bTV, че тези текстове за част от директива на ЕС.\r\nТой допълни, че КЕВР нямат софтуер за подслушване и, че това са тълкувания в медиите: \"По-скоро ако имат някакви съмнения за злоупотреби, ще се обръщат към компетентните органи\", каза още депутатът.       ", "date": "2018.04.26", "title": "Делян Добрев: Най-вероятно ще подкрепим Закона за енергетиката"}
{"url": "https://www.actualno.com/crime/otkradnaha-linejka-v-plovdiv-news_671696.html", "text": "  Линейка на „Бърза помощ“ е била открадната в Пловдив. Това съобщи говорителят на Областната дирекция на МВР, цитиран от агенция \"Фокус\".  Сигналът е подаден във Второ районно полицейско управление в града, като е посочено, че във времевия интервал от 11:00 ч. до 22:30 ч. е била противозаконно отнета линейка, паркирана на бул. „Христо Ботев“ 2.   Продължава работата по изясняването на сигнала. Предстои Районната прокуратура да бъде уведомена за случая.   ", "date": "2018.04.26", "title": "Откраднаха линейка в Пловдив"}
{"url": "https://www.actualno.com/features/v-gyrcija-vsichko-vyrvi-dobre-no-samo-na-hartija-news_671673.html", "text": "  В официалните статистики за Гърция може и да има положителни данни, само че реалността изглежда по друг начин, смятат трима гръцки бизнесмени. \"Принудени сме да се учим да живеем с все по-малко\", казва един от тях.  \"Всичко ще се оправи и ние ще се справим\" - от седмици насам гръцкият  министър-председател Алексис Ципрас се изразява оптимистично за  състоянието на гръцката икономика. Принципно позицията му не е грешна.  Само че погледът към гръцкото ежедневие и трудностите на местния бизнес  показват една твърде различна картина.\r\n55-годишният Тасос  Йозефидис се завръща преди 10 години от Берлин и открива малък ресторант  в центъра на родния си град Солун. Въпреки че работи от сутрин до  вечер, спечеленото му стига само колкото да покрие месечните си сметки.    \"Икономическата  ситуация тук изобщо не е розова, макар че се опитват да ни я представят  за такава\", казва Тасос. Според него, кризата в Гърция продължава. \"Има  само една добра новина, свързана с гръцкия туристически бранш. През  тази година в страната се очакват близо 34 милиона туристи и това  действително представлява огромна финансова инжекция с оздравително  въздействие.\"    Тасос подчертава, че ако не бяха туристите, той  отдавна щял да се върне в Германия. Защото бизнесът с гръцките клиенти  не върви добре. \"Само с гърци не се получава. Те харесват ястията, които  предлагам. Влизат и разглеждат менюто. Но когато видят цените, се  отказват. Моите цени им се струват прекалено високи, а някои даже ми го  казват директно.\"\r\nТасос Йозифидис обвинява сънародниците си за  сегашната ситуация в Гърция: \"Днешният грък е изгубил ценностите, с  които е бил прочут в древността. Днес той трябва отново да се научи на  честност, солидарност и доверие в бизнеса.\"\r\nТасос вярва, че  ситуацията в страната ще се подобри едва когато бъде изкоренена  корупцията в политиката. Пред гостите в своя ресторант той с възхищение  разказва за германската данъчна система, която му се струва много  по-справедлива. Недоволството му е насочено не само срещу данъка върху  добавената стойност (ДДС), който в Гърция възлиза на 24%, а като  цяло срещу високото данъчно бреме, което възпрепятства развитието на  малкия и среден бизнес. Общо 40% от печалбата на ресторанта му отива за  данъци.    Той успява да задържи своите 17 работници единствено през  лятото, защото само тогава заведението му върви добре. \"Туризмът е  твърде нежно цвете. Ако в Егейско море отново се стигне до някаква  сериозна криза, туристите пак ще изчезнат. И тогава? На всички е ясно,  че ако иска да оцелее икономически, страната трябва да започне да  произвежда собствена продукция, а не да разчита само на туристи\", казва  Тасос.\r\nБизнесменът Йоргос Циакмакис може само да потвърди това  заключение. Той вярва, че страната се нуждае и от повече разсъдливост и  търпение. 67-годишният Йоргос, който търгува с метали, като цяло е  оптимистично настроен, макар че успява да задържи своя бизнес, само  защото магазинът и жилището му са негова собственост. \"Ако трябваше да  плащам и наем, със сигурност щях да съм се отказал\". В момента той  въвежда в бизнеса двете си деца, които са безработни.    \"Търговията в  момента върви зле. Направо е замръзнала\", казва Циакмакис и обяснява,  че почти няма пари в обращение. Хората купуват малко и постоянно се  пазарят за цената. В магазините никой вече не отпуска стоки на кредит, а  преди това беше нещо обичайно. Сега всичко трябва да се плати начаса.\r\n\"След  последните заплахи от страна на Турция хората станаха още  по-предпазливи в харченето на пари\", казва Циакмакис. Все пак  бизнесменът има доверие на сегашното правителство - повече, отколкото на  всички предишни. Сходни са настроенията и сред повечето му сънародници.  Независимо от трудната икономическа ситуация, близо 80% от гърците  определят премиера Ципрас като най-сериозния и отговорен политик в  страната.\r\nЦиакмакис се надява, че скоро няма да има предсрочни избори. \"Това би бил краят за Гърция. Чака ни още много работа\", казва той.      Христос  Кандас е бизнесмен от по-младото поколение. Специалистът по електроника  и компютърни системи от десет години насам ръководи специализиран  магазин. Той казва: \"В официалните статистики може и да се съдържат  положителни данни, но основните доходи на хората и техният жизнен  стандарт намаляват. В резултат на това сме принудени да се учим да  живеем с все по-малко и да се откажем от много неща.\" \r\nСпоред  младия грък, пропастта между по-малките и по-големите фирми става все  по-голяма. \"Силните стават все по-силни. А по-слабите - още по-слаби.  Същевременно средното съсловие на практика изчезна изцяло.\"\r\nКато  цяло днес икономическите данни на Гърция са по-добри, отколкото преди  няколко години. Явно обаче трябва да мине още много време, докато хората  започнат да усещат нещо от този възход.\r\nИзточник: ", "date": "2018.04.26", "title": "В Гърция всичко върви добре. Но само на хартия"}
{"url": "https://www.actualno.com/burgas/koncesioneryt-na-delfin-za-ogradata-tova-e-dekoracija-news_671661.html", "text": "  Това не е ограда, това е една декорация – няма икономическа логика да ограничавам достъпа на хората до плаж \"Делфин\". Това заяви концесионерът на плажа Йордан Тодоров пред Нова телевизия.  Тодоров обясни, че идващите на плажа били свикнали да си прекарват времето без дрехи и затова заплашвали. Попитан изрично какво е предназначението на издигната вече дървена сграда на плажа, концесионерът отвърна, че тя е за \"частно-задължителните дейности\" на плажа т.е. това било медицински пункт, с тоалетни. На всеки плаж има такива обекти, гарантирам го, заяви Тодоров. Той предвиждал още чадъри, шезлонги и водни атракциони на плажа.   Същевременно кметът на Царево Георги Лапчев заяви, че ще бъде издадено предписание за премахване на оградата. Той уточни, че се съблюдават всички законови предписания и отхвърли обвиненията, че има тъмна страна, подкрепяна от общината, относно плаж \"Делфин\".   Припомняме, че преди два дни беше направена и държавна проверка на плажа и беше установено, че оградата не пречи на достъпа до плажа.      ", "date": "2018.04.26", "title": "Концесионерът на \"Делфин\" за оградата: Това е декорация"}
{"url": "https://www.actualno.com/politics/gerb-predstavja-boljarovogejt-news_671700.html", "text": "  Длъжни сме да осветим какво се случва в Община Болярово - един „Боляровогейт“. Това каза народният представител от Парламентарната група на ГЕРБ Александър Иванов по време на брифинг в Народното събрание, предаде агенция „Фокус“.  По думите на Иванов . Освен това шефът на Спортното дружество в Община Болярово е синът на кмета на Общината, който получава пряко финансиране от баща си Христо Христов. Началник отдел на изключително важната дирекция „Хуманитарни дейности и европрограми“ е София Милева, която е сестра на кмета Христо Христов от БСП“, каза Иванов. По думите му кметът на село Голямо Крушово в общината е назначил пък съпругата на кмета Мария Христова за секретар на читалището.    , каза и бившият депутат Антон Тодоров. По думите му, , . „Видяхте какво е в Мездра, виждате какво е в Болярово. Нека да кажем на жителите на Община Болярово - „Ние сме не за вас, ние сме до вас. Разрушете тази крепост на безчестието и безсрамието“, каза Антон Тодоров и поясни, че БСП управлява там от 30 години.   ", "date": "2018.04.26", "title": "ГЕРБ представя \"Боляровогейт\""}
{"url": "https://www.actualno.com/healthy/vyzrastna-jena-moli-v-nacionalen-efir-nzok-da-ne-ja-ubiva-news_671655.html", "text": "   . Това заяви Мария Стойнева – възрастна жена, имаща спешна нужда от смяна на аортна клапа.  Стойнева трябва да доплати 10 000 лева, за да ѝ бъде сложена аортна клапа, а процедурата е спешна. Тя разказа историята си пред Нова телевизия, след като вчера (25 април) стана ясно, че , защото е нямала пари да плати за слагане на аортна клапа. Чакат да почине някой, за да кажат по телевизията, добави възрастната жена.   Ако имахме такава клапа на склад, щяхме да я сложим, но заради високите цени болницата не държи такива клапи, обясни проф. д-р Юлия Джоргова, завеждащ кардиологично отделение в болница \"Св. Екатерина\", където си е отишла жената, имаща нужда от спешна операция. Лекарят коментира случая с починала жена, защото не е имала нужните пари, за да плати за поставяне на аортна клапа.   Проблемът е, че пак нещата станаха в последния момент – на 4 април разбрахме, че на 1 април са променени нещата, добави Джоргова. Тя каза и, че пациенти се разплакват и си тръгват, защото нямат толкова пари – по 10 000 пари. Да се търсят пари изисква време, а време няма, поясни специалистът.\r\nПрипомняме, че съгласно решението на НЗОК за този вид медицинско оборудване, сега Касата не покрива изцяло плащането на аортни клапи, както беше преди 1 април. Дават се до 2600 лева от държавата, а останалото трябва да бъде платено от пациента, но цената на клапата всъщност е много висока – до 20 000 лева. Според експертни оценки спешните пациенти, имащи нужда от такива манипулации – поставяне на аортна клапа, не са толкова много – само няколко десетки души, и е необяснимо, че държавата не може да покрива нуждите им.       ", "date": "2018.04.26", "title": "Възрастна жена моли в национален ефир НЗОК да не я убива"}
{"url": "https://www.actualno.com/curious/2-te-dvojki-zodii-koito-gi-grozi-razdjala-prez-maj-news_671682.html", "text": "  За съжаление, някои зодии ще имат по-сериозни любовни проблеми през месец май, което означава, че има голяма вероятност да се разделят с половинката си. Ето кои са несъвместимите зодии, които следващия месец ще  преосмислят връзките си.   При тази двойка любовта много често се бърка с изпепеляваща страст.  Овните са изключително бурни, сексуално заредени, а Скорпионите с радост  приветстват цялата тази динамика. За съжаление, освен чудесни отношения  между чаршафите, тези два зодиакални знака не могат да си поделят  властта във връзката. Април ще ги накара да преосмислят любовта си.    Честно казано, е истинско събитие, че се е зародила любов между вас.  Като характери и интереси сте коренно различни -  Ракът е истински  интроверт, вглъбен в емоционалния си свят, докато Телецът жадува за  срещи с хора и социални дейности. През април могат да започнат малки  караници, които към края на месеца да прераснат в големи скандали и  раздели.    ", "date": "2018.04.26", "title": "2-те двойки зодии, които ги грози раздяла през май"}
{"url": "https://www.actualno.com/politics/deputatite-preizbraha-chlenove-na-kevr-news_671683.html", "text": "  Пенка Трендафилова бе избрана за член на Комисията за енергийно и водно регулиране (КЕВР), a досегашните членове на регулатора Ремзи Осман, Александър Йорданов и Георги Златев бяха преизбрани.  Пенка Трендафилова заема поста на освободения от Комисията Валентин Петков. Досегашните членове Ремзи Осман, Александър Йорданов и Георги Златев бяха преизбрани от парламента. Всички членове ще имат петгодишен мандат в регулатора.   След избора им четиримата се заклеха да спазват Конституцията и законите на страната и във всичките си действия да се ръководят от интересите на народа.   ", "date": "2018.04.26", "title": "Депутатите преизбраха членове на КЕВР"}
{"url": "https://www.actualno.com/society/slab-trus-e-registriran-v-cherno-more-news_671685.html", "text": "  Слаб земен трус с магнитуд 2,9 по скалата на Рихтер е регистриран в Черно море Това показва справка на сайта на Националния институт по геодезия, геология и география при БАН.  Трусът е регистриран тази нощ в 2.45 часа. Дълбочината му е 50 км, добавя агенция Фокус.   ", "date": "2018.04.26", "title": "Слаб трус е регистриран в Черно море"}
{"url": "https://www.actualno.com/society/syzdavat-100-centyra-za-hora-s-uvrejdanija-v-stranata-news_671677.html", "text": "  Министерският съвет прие План за  действие за периода 2018-2021 г. за изпълнение на Националната стратегия  за дългосрочна грижа, който ще доведе до създаването на 100 нови  центъра за социални услуги. Фокусът в него е деинституционализацията на  грижата за възрастните хора и хората с увреждания. Това заявява  социалният министър Бисер Петков в отговор на депутатски въпрос за  изпълнението на Плана за действие за периода 2018-2021 г. към  Националната стратегия за дългосрочна грижа. С неговото изпълнение ще се  реализира първият етап от процеса на деинституционализация, който  съгласно Стратегията следва да бъде завършен до 2034 г. Основните цели  на плана са: Ограничаване на мрежата от  специализирани институции и на достъпа до тях, извеждане от  специализирани институции на хора с увреждания и закриване на 10 специализирани институции за хора с увреждания с най-неприемливи условия за живот; Подобряване на качеството на  живот и възможностите за социално включване на хората с увреждания и  възрастните хора, чрез осигуряване на мрежа от услуги и мерки за  подкрепа в общността и домашна среда и изграждане на подходящ  (материален и кадрови) капацитет за предоставянето им; Превенция на  институционализацията на хора с увреждания и възрастни хора и изграждане  на приемаща и подкрепяща нагласа в обществото; Създаване на регулаторна рамка за развитието на социални услуги и интегрирани здравно-социални услуги. Като основни целеви групи на  Плана са определени пълнолетните лица с психични разстройства,  пълнолетните лица с умствена изостаналост и множествени увреждания,  възрастните с различни форми на деменция, пълнолетните лица с различни  форми на увреждания, възрастните хора, включително и възрастни в  невъзможност за самообслужване. Мерките за реализиране на целите на  Плана са структурирани в следните основни направления: Осигуряване на качествени  социални услуги в общността за лица, настанени в- специализирани  институции с недобри условия на живот и качество на грижа и поетапно  закриване на институции; \" Осигуряване на подкрепа в домашна среда и в общността на лица с увреждания и възрастни хора, зависими от грижа; Повишаване на ефективността на системата за дългосрочна грижа; Изграждане и ремонт на  необходимата инфраструктура за предоставяне на социални и интегрирани  здравно-социални услуги за лица с увреждания и възрастни хора, зависими  от грижа, заявява в отговора си министър Петков. Първата група мерки включва  основно дейности за създаване на нови резидентни социални услуги,  извеждане на лицата от специализирани институции и закриване на домове.  Резидентната грижа в общността ще бъде осигурена най-вече за лицата от  тези домове, които са оценени, че предлагат най-лоши условия на живот и  недобро качество на грижа. Предвид обстоятелството, че част от  потребителите на услуги в специализираните институции са в домове от  детска възраст, е необходимо да се приложи много внимателен подход при  тяхното бъдещо извеждане или преместване в нови, макар и по-качествени  услуги. Поради това, в тази група мерки са включени също и дейности за  оценка на потребностите и изследване на желанията на всички пълнолетни  лица, които ползват услуги в специализирани институции, с цел планиране и  създаване на условия за ефективно провеждане на втория етап от процеса  на деинституционализация на грижата за лицата с увреждания и възрастните  хора. Ще се направи оценка и на потребностите на лица, трайно настанени  в държавни психиатрични болници. Обученията и супервизията на екипите  за оценка на потребностите и специалистите от новите услуги също са  важна част от тези мерки. За прехода от институционална  грижа към грижа в общността е от решаващо значение развитието на  подкрепящи услуги в общността и в домашна среда. Във втората група мерки  е предвидено развитието на два вида услуги в домашна среда - социални  услуги (личен асистент, социален асистент и домашен помощник) и здравно-  социални услуги (патронажна грижа за хора с увреждания и възрастни  хора) и три основни форми на подкрепящи услуги в общността - дневни  центрове за лица с увреждания, дневни центрове за лица с различни форми  на деменция и центрове за социална рехабилитация и интеграция за лица с  психични разстройства и за лица с умствена изостаналост. Като част от  мерките за подкрепа в общността ще бъдат реализирани и дейности за  подкрепена заетост на лица с психични разстройства и умствена изостаналост и  развитие на социални предприятия. Във връзка с изпълнението на мерките  за изграждане на подкрепящи услуги в общността е обявена процедура  BG05M9OP00 1-2.008 „Подкрепа за лицата С увреждания\" по Оперативна  програма „Развитие на човешките ресурси\" 2014-2020. Чрез нея се  осигурява финансиране за създаването в шест общини на дневни центрове за  комплексна подкрепа на хората с увреждания, включително с тежки  множествени увреждания, и за техните семейства. Крайният срок за  кандидатстване по процедурата е 31.05.2018 г. С цел гарантиране на  устойчивост на услугите „личен асистент\", „социален асистент\" и „домашен  помощник\" със Закона за държавния бюджет на Република България за 2018  г. е определен финансов ресурс в размер на 68 млн. лв. за тяхното  предоставяне, добавя министърът. Той заявява още, че с оглед  осигуряване и поддържане на високо качество на грижата и подкрепата в  новите социални услуги, в Плана са предвидени редица мерки и дейности,  свързани с повишаване на капацитета на работещите в системата на  социалните услуги (провеждане на обучения на служителите в дирекции  „Социално подпомагане\" и на работещите в социалните услуги за пълнолетни  лица, осигуряване на периодична супервизия, разработване на стандарти  за социална работа, регламентиране на статута на социалния работник и  въвеждане на механизми за развитие и мотивиране на работещите в  системата на социалните услуги), подобряване на нормативната уредба в  областта на социалните услуги и създаване на нормативна уредба за  интегрираните здравно-социални услуги, разработване на стандарти за  качество на услугите и подобряване на модела на финансирането им. Четвъртата група мерки включва  изграждането и ремонта на инфраструктурата, необходима за създаването и  функционирането на новите услуги. За тази цел Министерството на труда и  социалната политика разработи функционални изисквания и насоки,  съобразени с релевантните европейски документи за деинституционализация и  живот в общността. На 22.02.2018 г. Междуведомствената работна група за  управление и координация на процеса на деинституционализация на грижата  за възрастните хора и хората с увреждания одобри Картата на услугите за  подкрепа в общността и Картата на резидентните услуги, в които са  определени общините, където ще бъдат създадени новите услуги чрез  проектно финансиране по оперативни програми „Региони в растеж\" и  „Развитие на човешките ресурси\". На 30.03.2018 г. Министерството на  регионалното развитие и благоустройството публикува Насоките за  кандидатстване по процедура BG16RJFOP001-5.002 „Подкрепа за  деинституционализация на социалните услуги за възрастни и хора с  увреждания\" по Оперативна програма „Региони в растеж\" 2014-2020. По тази  процедура ще бъде изградена инфраструктурата за новите услуги. Крайният  срок за кандидатстване по процедурата е 30.08.2018 г. В резултат на изпълнението на  Плана ще бъдат създадени 100 нови социални услуги в общността -  подкрепящи и от резидентен тип, за 2 140 потребители, в т.ч.: 6 Дневни центъра за подкрепа на лица с различни форми на деменция и техните семейства; 16 Дневни центъра за лица с увреждания и техните семейства, включително с тежки множествени увреждания; 10 Центъра за социална рехабилитация и интеграция за лица с психични разстройства и за лица с умствена изостаналост; 68 Центъра за грижа за хора с  увреждания и възрастни хора (за лица с психични разстройства, лица с  умствена изостаналост, лица с различни форми на деменция и възрастни  хора в невъзможност за самообслужване). На областно ниво ще бъде  развита патронажна грижа за лица с увреждания и възрастни хора, зависими  от грижа. Ще продължи и предоставянето на социални услуги в домашна среда - личен  асистент, социален асистент и домашен помощник. Чрез тези дейности ще  бъдат подкрепени над 30 000 лица. Планирано е извеждане на  минимум 750 лица с психични разстройства и умствена изостаналост от  специализирани институции и осигуряване за тях на услуги в общността.  Както вече бе споменато, ще бъдат закрити 10 специализирани институции  за лица с психични разстройства и умствена изостаналост, се казва още в  писмения отговор на министър Бисер Петков.  ", "date": "2018.04.26", "title": "Създават 100 центъра за хора с увреждания в страната "}
{"url": "https://www.actualno.com/asenovgrad/vyzobnovjavat-akcijata-za-ustanovjavane-na-nezakonni-postrojki-v-asenovgradsko-news_671701.html", "text": "  Сформираният през миналата година екип от служители на Община Асенoвград за установяване на незаконно застрояване в квартал „Лозница“ продължава работата си, след отминаването на зимния период. Проверките за наличие и регистрация на постройки, издигнати без разрешително ще се осъществяват конкретно в местността „Лаково“. Припомняме, че към 31.12.17 г. са съставени 90 констативни протокола за установено незаконно застрояване в ромския квартал „Лозница“, касаещи общо 113 постройки /жилищни и стопански/.  Издадени са 65 заповеди за премахване на сградите. В документите са всключени една или повече незаконни постройки, в зависимост от броя на идентифицираните собственици. 20 от заповедите са обжалвани в Административен съд-Пловдив. Към днешна дата в същата институция неприключените производства по дела са седем на брой. Те са отложени зарад пропуснати експертизи, които предстои да бъдат изготвени от вещи лица, след събиране на доказателства и заплащане на дължимите такси, от страна на жалбоподателит. 13 от обжалванията в Административен съд-Пловдив са оставени без уважение. Петима от тези жалбоподатели са подали нови жалби до Върховния административен съд - срещу взетите на първа инстанция решения. Трима са се жалвали в Европейския съд по правата на човека с искане за налагане на привременни мерки за преустановяване разрушаването на домовете им. През 2017 г. са съборени общо 36 постройки, от които 12 са премахнати доброволно.   Отстраняването на сградите се осъществява за сметка на извършителите, но не се посочва изразходван до момента финансов ресурс. Незаконните застроявания са изградени от различни строителни материали. Не става ясно дали стопаните им са ползвали вода и електричество, но е факт, че постройките са разположени извън регулацията на Асеновград, където няма изградена канализационна мрежа. От началото на дейностите по събаряне на незаконните постройки в местността „Лаково“ в Общината са постъпили девет молби за общинско жилище. Две семейства вече са настанени, останалите седем са включени в списъка с чакащи. В Дирекция „Социално подпомагане“-Асеновград са консултирани двама човека със здравословни проблеми, с цел настаняване в подходящи социални институции, но същите са отказали писмено.   От Община Асеновград не отговориха на въпрос, зададен от екип на , относно броя на хората, които към настоящия момент живеят във вече установените несъборени незаконни постройки, колко от тях са децата и безработните лица. Попитахме и дали има регистрирани незаконно построени сгради в други части на Асенoвград и какъв е броят им, на което получихме следния отговор: „При регистриране на незаконно построени сгради се процедира по реда на Закона за устройство на територията“. От Общинска администрация посочват, че след приключване работата на екипа в Асенoвград, ще се предприемат същите мерки по установяване на незаконно строителство и в село Боянци, където също има ромско население.", "date": "2018.04.26", "title": "Възобновяват акцията за установяване на незаконни постройки в Асеновградско"}
{"url": "https://www.actualno.com/business/fara-2018-sybira-reklamna-agencija-i-klient-news_671674.html", "text": "     Посланието на фестивала е „Работим заедно. Печелим заедно“, защото най-стойностните кампании са резултат от съвместната работа между двете страни, a споделени са не само усилията, но и удовлетворението от постигнатите успехи. Това е причината тази година за първи път наградата да е разделена на две части – една за агенцията и една за клиента.  Добрите идеи са основани на доброто партньорство и обединяват креативност и бизнес ефективност. Заявки от комуникационните агенции могат да се изпращат до 30 април.\r\nФАРА се организира от 19 години от Българската асоциация на комуникационните агенции и възнаграждава успешно реализирани рекламни кампании и креативни концепции. Освен вдъхновяващ конкурс за креативни идеи, ФАРА е и престижен форум за обучение с международни лектори и поредица от презентации и уъркшопи. Тази година тема на лекционната част е „Креативност и ефективност“ и включва авторитетни имена с богат практически опит, спечелили награди от международни фестивали от ранга на Cannes Lions.   Неслучайно събитието се провежда за трета поредна година в Пловдив, град спечелил признанието Европейска столица на културата 2019 и център на културата и изкуството в България.  Един от основните партньори на фестивала е Фондация Пловдив 2019 – Европейска столица на културата, усилено развиваща града с креативни платформи, инициативи и събития. Сред основните партньори са и Нова Броудкастинг Груп и Нет Инфо, благодарение на които и тази година става възможно провеждането на фестивала, спомагащ за възхода на креативната индустрия у нас.\r\nЗаповядайте на ФАРА 2018 – Фестивал за добрите идеи и тези, които ги разпознават!  Заявки се приемат до 30 април на интернет сайта www.fara.bg или на място в Българската асоциация на комуникационните агенции.            ", "date": "2018.04.26", "title": "ФАРА 2018 събира рекламна агенция и клиент"}
{"url": "https://www.actualno.com/business/njama-risk-ot-povishavane-na-ceni-i-inflacija-pri-vlizane-v-evrozonata-news_671662.html", "text": "   . Това заяви председателят на парламентарната комисия по бюджет и финанси Менда Стоянова в ефира на БНТ по темата с влизането на България в еврозоната.  По думите на Стоянова икономика не се управлява с държавен дълг. Няма лошо, ако предприятията и инвеститорите влагат своите средства за развитие на икономиката, дори да са взели заем, . Според Менда Стоянова повишаването на кредитния рейтинг в България се е отразило на лихвите. Виждаме го, когато държавата емитира облигации на вътрешния и външния пазар. Публичният дълг се финансира на изключително ниски лихвени нива и това е генератор на икономиката. , каза тя.    , прогнозира Стоянова. Процентът от риск от бедност е висок в сравнение с другите страни, но тенденцията е много важна. Тенденцията е добра - 16% за 7 години, отбеляза Менда Стоянова. Дисбалансът е важен проблем. Той не е само териториално разпределен, а по сектори. Важно е първо, къде са хората и второ, имат ли квалификацията да намерят своята работа в секторите, които са по-високо ефективни, коментира председателят на бюджетната комисия по въпроса с работната ръка у нас.   През последните години наблюдаваме, че .  Всеки трябва да бъде проактивен и да носи отговорност за себе си, категорична бе Менда Стоянова. Той трябва да се формира само на база на допълнителни приходи, но имаме неизвършени капиталови разходи, свързани с усвояването на европейските програми, каза още Стоянова.       ", "date": "2018.04.26", "title": "Няма риск от повишаване на цени и инфлация при влизане в еврозоната"}
{"url": "https://www.actualno.com/sofia/60-ot-naselenieto-e-s-nadgranichni-stojnosti-na-oshumjavaneto-news_671658.html", "text": "  Почти 60% от населението е с надгранични стойности на ошумяването. Това заявиа Борис Михайлов от фирма за измерване на шумовото замърсяване.  Компанията на Борис Михайлов току-що е завършила най-новата и актуална карта за анализ на шума в София. Те са подготвили и последния официален доклад през 2009 г.   По думите на Михайлов най-шумните места са основните пътни артерии на града.   В района на бул. „Черни връх” в средата на деня е нездравословно шумно, показва замерването, съобщи bTV.\r\n\"Нормата за дневен период е 60 децибела, ние отчитаме близо 70, тоест с 10 децибела завишение в момента на отчетената стойност, което е сериозно надвишение. Десет децибела увеличение, това е почти двойно, тъй като децибелът е логаритмична единица за измерване, тоест над два пъти е измерването над нормата\", пояснява Борис Михайлов.    Шумът е вреден за човека и затова евродиректива задължава градовете да се справят с проблема.   \"Опасен е от гледна точка на постоянното въздействие върху хората. Това са изследванията от Световната здравна организация, че се увеличават рязко сърдечно-съдови, психични заболявания и се отчитат и смъртни случаи – няколко десетки хиляди в ЕС\", отбелязва Борис Михайлов.     \"В България все още нямаме практика на използване на нискошумови смеси на асфалт и изобщо нискошумови смеси\", посочва Борис Михайлов.\r\nОстаналите източници на шум също са от транспорта – влакове, трамваи, самолети и големите промишлени предприятия. Увеличен е шумът там, където колите се движат по-бързо.   Там, Драстично намален е шумът, където са направени съвременни трамвайни трасета.\r\nУвеличен е шумът и в кварталите, където има ниско прелитащи самолети. Въпреки лекото намаляване на шума спрямо 2009 г., София е един от най-шумните градове в ЕС.\r\nСтолична община има план за мерки към картата от 2009 г., който се изпълнява и ще бъде актуализиран, обясни зам.-кметът по екология на Столична община Йоана Христова.\r\nПо думите ѝ по-устойчивите и популярни мерки са ремонтът на транспортната инфраструктура, подобряването на градския транспорт, строителството на метрото, което извежда част от трафика под земята и намалява шумовото замърсяване. От по-устойчивите мерки са и засаждането на т. нар. зелени филтри  покрай основните пътни артерии, защото точно там се наблюдава основното шумово замърсяване. Основната част от мерките са насочени срещу ограничаването на шум от автомобилния транспорт, отбеляза Христова.   ", "date": "2018.04.26", "title": "60% от населението е с надгранични стойности на ошумяването"}
{"url": "https://www.actualno.com/balkani/euleks-se-izteglja-ot-kosovo-news_671712.html", "text": "   Това заяви косовският министър на правосъдието Абелард Тахири, предава руската информационна агенция Regnum.  Съгласно думите, , но не е изключено в Косово да останат подразделение на полицията, което ще наблюдава ситуацията в северната част на страната, населена предимно от сърби.   Агенцията припомня, че още миналата година управляващите в Прищина обявиха приключването на мисията на ЕУЛЕКС.   „Вече говорихме за преходен етап, за съкращаване на пълномощията. Сега настъпи моментът да говорим за заключителна фаза“, подчерта президентът на Косово Хашим Тачи, цитиран от Фокус.\r\nЕУЛЕКС действа в Косово от 2008 г. насам. Първоначално бе предвидено мисията да продължи до 2014 г., но мандатът й бе продължаван на няколко пъти. ЕУЛЕКС е натоварен със задачите да гарантира реда, мира и стабилността съвместно с международните сили под ръководството на НАТО – КейФОР.    ", "date": "2018.04.26", "title": "ЕУЛЕКС се изтегля от Косово"}
{"url": "https://www.actualno.com/sofia/bez-nikakyv-debat-gerb-razpredeli-parite-ot-prodajbata-na-obshtinska-banka-news_671756.html", "text": "  Парите от продажбата на Общинска банка (46 млн. лева) ще отидат за запушване на дупки в широката финансова рамка на бюджета на Столична община, а ГЕРБ така и не пожелаха да помислят дали не може да бъде направено нещо друго с тях. Това коментира пред общинският съветник Трайчо Трайков.  Днес, 26 април, Столичният общински съвет гласува бързо и без дебат доклада на кметицата на София Йорданка Фандъкова за харченето на парите. 12 млн. лева отиват за екология и зелена система плюс поддръжка и изграждане на детски площадки. 10 млн. лева ще се похарчат за ремонт на училища и детски градини, както и за строеж на нови учебни заведения. 5,6 млн. лева отиват за здравеопазване, 5,4 млн. лева – за култура, като един от проектите, за които се предвиждат пари, е превръщането на бившата топлоцентрала в център за съвременна култура. За социални дейности ще бъдат похарчени 1,8 млн. лева, а 800 хил. лева са заложени за проектите за нови квартални спортни зали, които ще бъдат изградени в дворове на 6 училища. 800 хил. лева са предвидени и за развитие на нови технологии и системи в областта на електронното управление.   Това беше единият вариант да се оползотворят тези пари, каза Трайков, който подчерта, че е имало и други два варианта, но не и желание от ГЕРБ да ги чуят. Според него е можело с тези пари да бъде решен един голям проблем на София – например проблемът с Витоша и затрудненият достъп до планината като място за отдих и почивка. Можеше общината да изгради свои съоръжения там, каза общинският съветник, напомняйки за . Друг вариант пък е да бъде направена голяма инвестиция в перспектива за Столична община – защо не да се купят акции в ЧЕЗ, обясни Трайчо Трайков.   Може би предложението на г-жа Фандъкова не е лошо, но на ниво комисии не ни беше дадена възможност да се включим реално в него, заключи Трайков, визирайки предложения извън тези на ГЕРБ.\r\nПрипомняме, че Общинска банка беше купена от лихтенщайнския фонд Novito Opportunities. В него най-много акции, но без право на глас, има бизнесменът Георги Самуилов, чрез компанията си \"Инса ойл\", която наскоро от Българската петролна и газова асоциация. Самуилов е известен с прякора си \"Финансиста на Мултиргруп\".       ", "date": "2018.04.26", "title": "Без никакъв дебат ГЕРБ разпредели парите от продажбата на Общинска банка"}
{"url": "https://www.actualno.com/sofia/novite-spirki-v-sofija-shte-struvat-na-stolichna-obshtina-18-mln-leva-news_671711.html", "text": "  Новите спирки в София ще струват на столична община сумата от 18 милиона лева. Това съобщи общинският съветник от ГЕРБ и заместник-председател на транспортната комисия в Столична община Зафир Зарков.  С общия брой на концесията 2610 спирки към този момент, които ще са разделени в четири пакета, които са сравнително равни по брой. В тях ще се съдържат, няколко вида спирково обзавеждане, като се започне с най-малките спирки и се стигне до най-големите спирки, които ще са с информационна табела, със спирко навес, рекламен елемент и павилион, обясни пред \"Фокус\" Зарков.   Предвижда се общият брой на тази концесия на рекламните елементи да намали предишния на 400, като разбира се Столична община ще запази правото си да ги използва за определен период за своите рекламни елементи, свързани с културни и други събития, които организира. В другата част на концесията са предвидени 300 павилиона за продажба на пакетирани храни\", поясни Зафир Зарков.   Заместник-председателят на транспортната комисия в Столична община каза още, че парите, които ще бъдат спестени от бюджета на София за поддръжката на спирките ще се използват за подобряване на други места в градската среда на столицата, където не може да се търси финансиране от бизнеса, каза още Зафир Зарков и поясни, че от новото градско обзавеждане ще могат да се възползват 100% от пътникопотока на градския транспорт, като първоначално те ще са 80%.", "date": "2018.04.26", "title": "Новите спирки в София ще струват на столична община 18 млн. лева"}
{"url": "https://www.actualno.com/curious/3-problema-s-koito-vsjaka-dvojka-se-sblyskva-pone-vednyj-news_671758.html", "text": "  Дори ако връзката ви е истински стабилна, всяка двойка преминава през \"коловози\". Ето три най-често срещани проблеми - и как да излезете от всеки, по-силни от всякога.      Проблемът: Животът е станал доста еднотипен и днес и вие и партньорът ви споделяте същата дневна програма \"ядете, спите, работите,  повтаряте. Това състояние, подобно на зомбита, започна да ви поставя под въпрос жизнеността на вашите взаимоотношения.   Как да се справите: Стъпка 1: Планирайте нещо интересно, забавно и невероятно, което ще ви извади от зоната ви на комфорт. Пътувайте до екзотична дестинация, избягайте без план или каквото друго  ви хрумне. Стъпка 2: Започнете нова седмична традиция, която ще ви позволи да се свържете отново. Може би това е Тако вторник, или може би просто пиете чаша кафе на терасата. Важното е новото нещо да доставя удоволствие и на двама ви.        Проблемът: Фазата на медения месец е приключила и вече ви е много удобно заедно – особено като придавате приоритет на съня и релаксацията. Така сексът остава на заден план.\r\nКак да се справите: Просто го правете. Дори в началото да ви се струва, че трябва да положите много усилия, за да го направите, с времето ще осъзнаете, че имате нужда от удоволствието, което ви носи секса с любимия човек. Просто тялото ви има нужда от време, в което да си пипомни колко хубаво е.        Проблемът: връзката ви е достигнала кръстопът по отношение на важен етап, независимо дали става въпрос за това да заживеете заедно, да се преместите в нов дом, да се ожените или да имате дете. Не сте на една и съща страница и ви причинява бедствие.\r\nКак да се справите: Както при всички неща, така и в любовта и романтиката, един отворен, честен разговор е първият въпрос на бизнеса. Кажете на партньора си какво искате, както и причините, поради които сте го пожелали, и поискайте той да ви отвърне със същата откровеност.  Ако консенсусът след този разговор е, че искате съвсем различни неща - и никой от вас не показва признаци на компромис - може би е подходящо време да изследвате съветите на двойките ... или изцяло да прекратите отношенията си.", "date": "2018.04.26", "title": "3 проблема, с които всяка двойка се сблъсква поне веднъж"}
{"url": "https://www.actualno.com/kustendil/v-dupnica-iskat-koridor-8-da-minava-prez-grada-im-ministyryt-na-transporta-otgovori-news_671754.html", "text": "  Настояваме трасето на Паневропейския транспортен коридор №8 да премине в българската част по маршрут: Гюешево – Кюстендил – Дупница – София. Считаме, че този вариант е в пъти по-евтин за реализация и последваща поддръжка от останалите коментирани маршрути. От своя страна изпълнението му ще спомогне за привличане на инвестиции в Кюстендилска област. Припомняме, че областта е сред трите в страната с най-малък обем инвестиции, се казва в декларация, приета от местния парламент на Дупница.  Документът е изпратен до премиера Бойко Борисов, до Народното събрание, до регионалното и транспортното министерство, до областния управител на Кюстендил, председателя на ЕК, европейския комисар по транспорта, а също и до премиера на Македония.\r\nВременна комисия с председател кмета на общината Методи Чимев трябва да изработи план за необходимите действия и график за срещи със съответните длъжностни лица и инстанции, от които зависи определяне на окончателния маршрут на трасето.   Един от вносителите на декларацията, съветникът Костадин Костадинов казва, че неслучайно поставят сега въпроса за цялото трасе на магистралата, защото има вариант то да мине през Кюстендил-Дупница-Самоков-Ихтиман.\r\n„Това е първоначалното одобрено трасе. Ние спираме до Дупница. Ако компетентните лица преценят, че е възможно, ние даваме доводи, че най-малко три пъти по-евтино ще струва пътят да бъде: Кюстендил-Дупница- София. Още една скоба, когато е одобрявано това нещо 94-97 година, не е имало изискване в тези коридори да има т.н. интермодални връзки. Това са летища, пристанища…газови хъбове и т.н. Впоследствие са включени и затова коридорът отива сега в София. Това е причината вместо да върви Кюстендил-Дупница-Ихтиман, той сега отива в София“, казва Костадинов.    Транспортен коридор №8 е описан като част от новия Източно-балкански коридор и Новия път на коприната от Инж. Иван Кацаров (Български форум \"Транспортна инфраструктура\") и проф. д.ик.н. инж. Николай Михайлов – председател на Български форум \"Транспортна инфраструктура\".\r\n„Този коридор (и пътен, и железопътен) е най-късото разстояние между Черно и Адриатическо море. Към момента отделни елементи от трасето са в процес на изграждане и/или реконструкция. Трасето включва всички детайли на интермодалния транспорт, автомагистрали, жп линии, летища и дори петролопровод. Коридорът ще осигури една от най-бързите преки връзки от Южна Европа и Средиземноморието, през Балканите към Кавказ, региона на Централна Азия и Далечния изток. За целта трябва да се построят железопътната и пътната връзки, за да се осигури лесното и безпроблемно движение на товари и пътници“, се сочи в тяхна публикация, цитирана от infrastructure.bg.\r\nСпоред двамата експерти Коридор №8 е много повече от транспортна артерия – той е освен това и енергийна, и информационна връзка. Направлението на коридора гарантира взаимодействието му с още три общоевропейски транспортни коридора. На българска територия Коридор 8 се пресича или се свързва пряко с трасетата на коридори 4, 9 и 10.    Освен с паневропейските транспортни коридори той се пресича и с още 2 транспортни коридора, които осъществяват връзка Север – Юг и не са част от пан-европейската транспортна мрежа, но са със същото голямо значение за страните, които те обслужват.\r\nВ края на месец март двамата депутати от ГЕРБ в Кюстендил Кирил Калфин и Радослава Чеканска попитаха министъра на транспорта от къде се предвижда да мине Коридор 8, на каква стойност е проекта, осигурено ли е финансирането и кога се очаква да започне работата по проекта.\r\n„Трасето на Коридор VIII през Република България е включено като приоритетно европейско направление - част от Трансевропейската транспортна мрежа (TEN-T). Това дава възможност да бъдат използвани средствата от европейските фондове за развитие както на железопътната, така и на пътната инфраструктура“, се сочи в отговора на транспортния министър Ивайло Московски от 20 април 2018 г.\r\nТой казва, че инфраструктурата на коридора в българска територия е в добро състояние и се изпълняват много проекти за нейното модернизиране. Изградени са АМ „Люлин” и АМ „Тракия”. Рехабилитирани са участъци от железопътната линия София - Пловдив - Стара Загора – Бургас. Изграден е интермодален терминал в гр. Пловдив. Работи се по модернизацията на железопътната линия Карнобат - Синдел, както и по въвеждането на съвременни технологии на пристанищата Варна и Бургас.\r\nЗа програмния период 2014-2020 г. са предвидени средства по ОП „Транспорт и транспортна инфраструктура“ за изпълнение на проект за техническа помощ за подготовка на проект „Модернизация на железопътната линия София - Перник - Радомир - Гюешево - граница с БЮР Македония“ (техническо проектиране).\r\nКъм настоящия момент за ЖП-участък София - Перник - Радомир са изготвени технически проекти и ПУП, които са на етап съгласуване.   За участъка Радомир - Гюешево - граница с БЮР Македония е подготвена тръжна документация за избор на изпълнители за актуализация на предпроектните проучвания и изготвяне на технически проекти и проекти за ПУП, която е в процес на съгласуване и издаване на решение за обявяване на обществена поръчка.\r\nЦелта на проекта за техническа помощ е постигане на проектна готовност (технически проект, съгласувания, одобрения, разрешения и др.) за строителство на модернизацията на железопътните участъци София - Перник - Радомир, Радомир - Гюешево и Гюешево - граница с БЮР Македония.\r\nЗа самите строителни дейности не е осигурен ресурс.\r\nПо индикативни данни необходимите инвестиции само за модернизация на линията София - Гюешево възлизат на над 830 млн. евро.\r\nОсновният проблем пред проекта за изграждане на жп линията София - Скопие е осигуряването на финансов ресурс - за изграждане на линията на македонска територия и за модернизация на съществуващото трасе София - Гюешево и изграждане на липсващия участък (2,5 км) от гара Гюешево до македонска граница на българска територия.\r\nБез външни инвестиции, сочи министър Московски, това на практика е неосъществимо, предвид необходимостта от влагане на значителни средства и невъзможността бюджетите на нашите две държави да поемат цялата финансова тежест на подобно развитие.\r\n„В края на м. февруари 2016 г. в Министерството на транспорта, информационните технологии и съобщенията постъпи писмо от Министерството на транспорта и комуникациите на Бивша югославска република Македония, с което ни уведомяват, че е стартирало изпълнението на проект „Изготвяне на работен проект и тръжна документация за изграждане на нова железопътна линия Крива Паланка - граница с Република България, като част от коридор VIII“, като транс-граничният тунел „Деве Баир“ също попада в обхвата на проекта“, съобщава Московски.\r\nКато част от проекта било извършено геотехническото и геодезическото проучване, след приключването на което е приключило проектирането на трансграничния тунел и са представени необходимите материали в НКЖИ за съгласуване и одобрение.\r\nИзготвената и одобрена от българската страна документация ще бъде използвана за изграждане на частта от тунела на българска територия в рамките на проекта за модернизация на жп линията Радомир - Гюешево.\r\nПо думите на министъра от българска страна инфраструктурата има капацитет да поеме пътнотранспортните потоци към Македония и Албания, като на този етап повече от половината е изградено като автомагистрала.\r\nБъдещите насоки за развитие на трасето са свързани с изграждане на скоростен път ГКПП „Гюешево” - Кюстендил – Дупница. За тази част е необходимо извършването на предпроектно инвестиционно проучване, което да определи индикативната стойност на проекта. Трябва да се изгради също АМ „Черно море“, като индикативната стойност на този проект възлиза на 722 млн. евро.\r\nРеализирането на тези проекти зависи в голяма степен от финансовите ресурси, които страната ни ще може да осигури, респективно отдели за развитието на пътната инфраструктура през следващите години.\r\nНа този етап, по ОП „Транспорт и транспортна инфраструктура“ 2014 - 2020 г. няма възможност за финансирането им, поради високата строителна стойност на Лот 3 от Автомагистрала „Струма“, за изпълнението на който ще бъде разходван целият ресурс на Приоритетна ос „Развитие на пътната инфраструктура по „основната“ и „разширената“ Трансевропейска транспортна мрежа“ по програмата.\r\nОбщият размер на необходимите инвестиции за довършване на цялото направление Дуръс/Вльора – Тирана – Скопие – София – Бургас/Варна възлиза на приблизително 7 млрд. евро, които биха могли да бъдат осигурени от заеми от международни финансови институции, частни източници на финансиране, европейско фондове и програми, както и от държавните бюджети на заинтересованите държави.\r\n„Министерството на транспорта, информационните технологии и  съобщенията при всяка една възможност поставя на преден план въпроса за подобряване на свързаността с държавите от Западните Балкани и се стреми да ангажира в максимално възможна степен вниманието на ЕК и други институции към този важен за нас проект и по този начин дългогодишните ни усилия да се превърнат в реалност“, е посочил в заключение министър Московски.", "date": "2018.04.26", "title": "В Дупница искат Коридор №8 да минава през града им, министърът на транспорта отговори"}
{"url": "https://www.actualno.com/society/plamen-georgiev-poiska-poveche-pravomoshtija-za-komisijata-za-protivodejstvie-na-korupcijata-news_671715.html", "text": "     Той настоя да имат право да задържат разследвани лица. Според него това няма да доведе до дублиране на функции с полицията, а би облекчило работата в случаи като този на арестувания кмет на \"Младост\" Десислава Иванчева.   \"Действително, аз мисля, че най-нормалното е всички служби, които са подобни на нашата, да имат право най-малкото да задържат лица. Ако ние имахме право да задържаме лица, нямаше нужда да идват хора от МВР, които да съдействат. Нямаше нужда да се прави такава огромна организация, с толкова много хора, които да участват в тази акция. Няма да дублираме никакви функции. Полицията, ГДБОП, ДАНС - всяка служба, която разследва престъпност, има право да задържа. Искаме да имаме възможност поне да задържаме\".   Пламен Георгиев увери, че има и други лица, които са били изнудвани от Десислава Иванчева.", "date": "2018.04.26", "title": "Пламен Георгиев поиска повече правомощия за комисията за противодействие на корупцията"}
{"url": "https://www.actualno.com/asia/kluchovijat-poligon-za-jadreni-opiti-na-kndr-e-sruten-news_671638.html", "text": "  Китайските учени са стигнали до заключението, че ядреният полигон на Северна Корея частично се е сринал, което може да го направи неизползваем. Става въпрос за полигонът Пунге-Ри, използван за шест ядрени опита от 2006 година насам, уточнява БГНЕС.  Последните изследвания от Университета за наука и технологии на Китай  (USTC) ще бъдат публикувани в Geophysical Research Letters, списание на  Американския геофизичен съюз, през идните дни. Според тях, след последното голямо земетресение в Северна Корея, през септември миналата година, се появи серия от вторични трусове, за които сеизмолози смятат, че са разрушени част от вътрешността на планината. Резултатите сочат, че осем и половина минути след ракетния тест през септември е  имало \"почти вертикален срив към центъра за ядрени тестове\".   В събота, 21 април, севернокорейският лидер Ким Чен Ун обяви, че спира ядрените опити и тестовете на ракети. Изненадващата декларация беше направена преди историческите разговори на КНДР с Южна Корея и САЩ.   Полигонът Пунге-Ри е разположен в планински терен в североизточмните райони на Северна Корея и там тестовете се извършват в система от тунели, прокопани под планината Мантап.\r\nВ резюме от една страница на китайския доклад на страницата в интернет на USTC се прави заключението: \"След случването на срутването трябва да се смята, че подземната инфраструктура под планината Мантап не се използва за бъдещи атомни опити\". Но тези думи не се появяват в окончателния документ. Вместо това в него се казва, че \"срутването на тестовата площадка изисква продължителен мониторинг на изтичането на радиоактивни материали\".       ", "date": "2018.04.26", "title": "Ключовият полигон за ядрени опити на КНДР е срутен?"}
{"url": "https://www.actualno.com/america/rusija-se-razgnevi-na-amerikanski-obisk-na-ruskoto-konsulstvo-v-siatyl-video-news_671639.html", "text": "  Представители на властите в САЩ успяха да проникнат в заключеното руско консулство в Сиатъл. Припомняме, че то беше опразнено още в края на миналия месец, когато заради случая \"Сергей Скрипал\" САЩ изгони 48 руски дипломати и 12 руски сътрудници от мисията на ООН.  Сега американските власти проникнаха буквално на руска земя, като сториха това под прикритието на параван – буквално. Ключалката на сградата е била разбита, но операцията е извърешна, като преди това е разпънато платнище, което не позволява да се види какво се извършва.   Пред ТАСС завеждащият консулският отдел на руското посолство в САЩ Николай Пукалов обясни, че архивът и най-ценните предмети отдавна са изнесени от сградата – още на 2 април. Припомняме, че Вашингтон беше дал срок до 24 април на Русия да опразни сградата на дипломатическото представителство. Пукалов коментира, че сегашните действия на САЩ представляват нарушение не само на международното право, но и на американските закони. Но вече има коментар пред \"Взгляд\", че ако сградата е със свален имунитет, то действията на властите в САЩ са законни.   Доста по-кратко, но и ядно, се изказа говорителят на руското МВнР Мария Захарова. В пост в профила си във Facebook тя написа: \"Рядко зрелище – разбойническа държавна хватка\".        Припомняме, че преди време съдбата на руското консулство в Сан Франциско беше подобно – след като предишният американски президент Барак Обама изгони 35 руски дипломати заради предполагаемата намеса на Русия в президентските избори в САЩ. Генералното консулство на САЩ в Санкт Петербург премина също през аналогична процедура \"по завземане\" – на 31 март, но без да се стига до разбиване на врати.  ", "date": "2018.04.26", "title": "Русия се разгневи на американски обиск на руското консулство в Сиатъл (ВИДЕО)"}
{"url": "https://www.actualno.com/asia/prisyda-za-jurnalisti-v-turcija-no-ne-okonchatelna-news_671640.html", "text": "  Турски съд осъди журналисти от опозиционния вестник \"Джумхюриет\" за това, че помагали на поставени извън закона \"терористични\" организации - ПКК и организацията на Фетхуллах Гюлен, предаде БГНЕС.  Според много наблюдатели на този процес се гледа като на тест за свобода на печата в Турция.   Съдът в Силиври произнесе множество присъди на 13 журналисти и ръководители, но те остават свободни в очакване на обжалване. Произнесените присъда са за затвор между 2,5 и 8 години. Трима други бяха оправдани.   Съдията нареди освобождаването на ръководителя на \"Джумхюриет\" Акин Аталай, който стоеше в затвора в продължение на повече от 500 дни.", "date": "2018.04.26", "title": "Присъда за журналисти в Турция, но не окончателна"}
{"url": "https://www.actualno.com/asenovgrad/nad-90-mladeji-reshavat-biznes-kazusi-na-systezanie-v-plovdiv-news_671703.html", "text": "  Повече от 90 младежи, които са ученици в различни учебни заведения на България и още четири държави, ще решават бизнес казуси по време на международно състезание в Пловдив. Идеята се реализира за първи път в у нас. Конкурсът е по инициатива на Световната организация на учебните предприятия EUROPEN-PEN International.  Целта е екипи с участници от различни държави да проучват проблеми от практиката на реални фирми. После следва да поставят експертна „диагноза“, да предлагат решения и да презентират резултатите. Казусите в надпреварата са подготвени от две български фирми, а работният език е английски, като за първи път може да се ползва и френски. Бизнес състезанието за ученици е част от програмата на изложението „Млад предприемач“.   Тази година в събитието представяне ще направят 125 тренировъчни фирми на гимназисти и студенти от България, Сърбия, Румъния, Люксембург и Черна гора. Компетентностите си по бизнес мениджмънт младежите ще демонстрират на 26.04.18 г. /четвъртък/ и 27.04.18 г. /петък/. Домакин на състезанието е Международен панаир Пловдив.   ", "date": "2018.04.26", "title": "Над 90 младежи решават бизнес казуси на състезание в Пловдив"}
{"url": "https://www.actualno.com/asia/pochti-7-mln-deca-v-sirija-speshno-se-nujdajat-ot-pomosht-matis-ne-vijda-voenno-reshenie-news_671641.html", "text": "  Около 13,1 млн. души в Сирия, почти половината от които са деца, спешно се нуждаят от хуманитарна помощ, гласи заключителното изявление на донорската конференция, приключила в Брюксел. Форумът се проведе под егидата на ЕС и ООН. посочва БГНЕС.  В документа също така е отбелязано, че по данни от 2017 година в обсадените и труднодостъпни райони в арабската страна се намират 2,3 млн. души. На форума беше отбелязано, че от началото на гражданската война 12 млн. души са станали бежанци, \"от които 5,6 млн. намериха убежище в съседни държави и 6,6 млн. са в други, не родните им части на Сирия\". На конференцията беше отбелязана заслугата на държавите, приели основната част от сирийската бежанска вълна – Турция, Йордания, Ливан, Египет и Ирак.   Участниците в конференцията събраха общо 4,4 млрд. долара, съобщи след приключването на форума еврокомисарят по хуманитарната помощ и управлението на кризи Христос Стилианидис. Така на практика организаторите на конференцията – ЕС и ООН – не успяха да съберат сумата, на която разчитаха. Още преди началото на конференцията представител на ЕС заяви пред журналисти в Брюксел, че общността се надява да набере през тази година сума, която да не е по-малка от 6 млрд. долара. Значителна част от събраните средства ще бъде отправена за посрещане нуждите на бежанците в съседните на Сирия държави.   Междувременно министърът на отбраната на САЩ Джеймс Матис изказа позиция, че кризата в Сирия няма военно решение. \r\n\"Няма военно решение за гражданската война в Сирия. Продължаваме да поддържаме дипломатическите усилия за урегулирането на ситуацията там като част от мирния процес под егидата на ООН\", се казва във встъпителното слово на министъра, което е подготвено за закрито заседание на комисия на Камарата на представителите.       По думите на Матис единствената причина, поради която американски войски се намират в Сирия, е \"обкръжаването и разгрома на бойците от групировката \"Ислямска държава\". Матис отбеляза също, че нанасянето на ракетния удар на 14 април по редица правителствени обекти в Сирия идва \"в отговор на използването на химическо оръжие в град Дума и не подава сигнал за ескалиране на продължаващия конфликт\" в арабската страна.", "date": "2018.04.26", "title": "Почти 7 млн. деца в Сирия спешно се нуждаят от помощ, Матис не вижда военно решение"}
{"url": "https://www.actualno.com/politics/ns-popylni-systava-na-antikorupcionnija-organ-s-edin-zamestnik-predsedatel-i-trima-chlenove-news_671672.html", "text": "  Парламентът попълни състава на Антикорупционния орган с един заместник-председател и трима членове. Депутатите избраха Антон Славчев за заместник-председател на Комисията за противодействие на корупцията и за отнемане на незаконно придобито имущество и Антоанета Георгиева–Цонкова, Пламен Йоцов и Силвия Къдрева за членове на Антикорупционния орган.  Биографичната справка на кандидатите е предоставена от агенция \"Фокус\".       Антон Славчев притежава магистърска степен по право от Юридическия факултет на Великотърновския университет „Св. св. Кирил и Методий\". Завършил е Висшето военно училище „Тодор Каблешков\", специалност „Технология и организация на железопътния транспорт\" и има придобита квалификационна степен „Бакалавър\". Владее английски и руски езици. Славчев изгражда професионалната си кариера в структурите на МВР и ДАНС, където има общо 22 години стаж. В периода на професионалното си развитие е преминал през обучителни курсове, които са допринесли за повишаване на квалификацията и разширяване на познанията по отношение на управленската дейност. Като служител на МВР Славчев заема длъжности, изискващи вземането на отговорни и своевременни решения, както за предотвратяването на тежки престъпления, така и за разкриването на такива. Носител е на редица награди, като повечето от тях са получени по повод разкриването на тежки криминални престъпления, свързани с посегателство срещу здравето и живота на общество известни граждани и други тежки престъпления, свързани с дейността на организирани престъпни групи. Антон Славчев има отлични оценки от Прокуратурата на Република България за работата си. Бил е експертен и ръководен служител в Държавната агенция „Национална сигурност\". Като директор на дирекция в ДАНС през 2017 г. Славчев ръководи седем успешни реализации, включително такива, свързани с борбата с корупцията. След влизането в сила на новия Закон за противодействие на корупцията и за отнемане на незаконно придобитото имущество на 23 януари 2018 г., ръководената от Антон Славчев дирекция, чиято основна функция е противодействие на корупцията, се вля в новосъздадената комисия за противодействие на корупцията и за отнемане на незаконно придобитото имущество.        Антоанета Цонкова е завършила право в Юридическия факултет на Софийския университет „Св. Климент Охридски\". Завършила е Педагогически институт „Дичо Петров\" - гр. Смолян, специалност „История и география\" и има придобита квалификационна степен „Бакалавър\". Владее руски и френски езици. Цонкова започва професионалната си кариера през 1998 г. като стажант-съдия в Софийски градски съд. От месец юни 1999 г. до месец юли 2006 г. е адвокат към Софийска адвокатска колегия, като се занимава основно с гражданско и търговско право. Продължава професионалното с развитие в Комисията за установяване на имущество, придобито от престъпна дейност /КУИППД/, където започва работа като инспектор-юрист в Териториална дирекция „София-град\". За професионалните и лични качества на г-жа Цонкова говори нейното длъжностно израстване в Комисията -директор на ТД „София-област\" от месец юни 2007 г. до месец юли 2010 г., заместник-председател на Комисията от юли 2010 г., като в периода месец март 2012 г. до 28 февруари 2013 г. тя изпълнява длъжността председател на КУИППД. От март 2013 г. до момента тя е член на Комисията за отнемане на незаконно придобито имущество /КОНПИ/, преименувана от 23 януари 2018 г. в Комисия за противодействие на корупцията и за отнемане на незаконно придобитото имущество. С цялостната си дейност Антоанета Цонкова има принос за постигнатите високи резултати на КОНПИ и за повишаване на нейния авторитет. Общият юридически стаж на Антоанета Цонкова е повече от 18 години. Пламен Йоцов е завършил висше образование във Висшето военно училище за артилерия и противовъздушна отбрана (ВВМАПВО) „Панайот Волов\" - гр. Шумен, и притежава магистърска стенен по специалността „Изчислителна техника\" с квалификация „инженер по изчислителна техника\". Владее руски и английски езици. Йоцов изгражда професионалната си кариера в структурите на Министерство на вътрешните работи и ДАНС, където има общо 20 години стаж. През 1994 г. започва работа като разузнавач в Националната; служба „Сигурност\" - МВР, а по-късно работи последователно като инспектор в същата служба, старши и главен инспектор в Дирекция Национална служба за борба с организираната престъпност - МВР. Продължава кариерното си развитие като разузнавач към отдел „Наркотици\" при Главна дирекция „Борба с организираната престъпност\", впоследствие към Дирекция \"Противодействие на организираната и тежка престъпност\" към Главна дирекция \"Криминална полиция\", където е назначен на длъжност началник отдел, а след това и на други ръководни позиции. От месец октомври 2013 г. до месец май 2014 г. е началник отдел в Държавната агенция „Национална сигурност\", където работи по направление борба с организираната престъпност.       Пламен Йоцов е награждаван многократно с благодарности и парични награди, както и с огнестрелно оръжие. През 2011 г. Пламен Йоцов е получил награда на името на италианския магистрат Джовани Фалконе за реален принос в ограничаване разпространението и употребата на наркотици, корупцията и изразена подкрепа на каузи в полза на обществото, за формиране на хуманни модели на поведение у подрастващото поколение. За проявена инициативност, висок професионализъм при разкриване и пресичане на престъпна (дейност, свързана с производството и разпространението на наркотични вещества, през 2009 г. е удостоен с колективна награда \"Полицай на годилата\" от Фондация \"Доверие и Закрила\". През 2010 г. за постигнати- високи професионални резултати в борбата с организираната престъпност е получил отново наградата \"Полицай на годината\". Пламен Йоцов е преминал специализиран международно обучение в Испания за борба с организираната престъпност, организиран от \"Национална полиция\" и \"Гвардия Цивил\" и 10 дневен курс в САЩ за борба с наркотиците, организиран от американската агенция за борба с наркотрафика DEA. Силвия Къдрева притежава магистърска степен по специалността „Библиотечно-информационни науки\" от Софийския университет „Св. Климент Охридски\", Философски факултет. Владее писмено и говоримо английски език. След дипломирането, професионалната й кариера започва в Министерството на околната среда и водите където е участвала в изграждането на Информационния център при Министерство на околната среда и водите и е била ръководител на центъра. През 1999 г. Къдрева започва работа в Сметната палата. От 2006 г., след приемането на измененията и допълненията в Закона за публичност на имуществото на лица, заемащи висши държавни и други длъжности, е привлечена като експерт в новосъздадения Публичен регистър за деклариране на имуществото и доходите на лицата, заемащи висши държавни и други длъжности към председателя на Сметната палата. От 2014г. е Директор на Публичния регистър, а след приемането на Закона за противодействие на корупцията и за отнемане на незаконно придобитото имущество Регистърът преминава в Комисията за противодействие на корупцията и за отнемане на незаконно придобитото имущество, като тя продължава да ръководи дейността му. Къдрева ръководи екип от експерти, които създават и прилагат системата на деклариране на имуществото и доходите на лицата, заемащи висши публични длъжности. Опитът ѝ по системата на деклариране и механизма на проверка на имуществените декларации, както и по други теми в Областта на прозрачността, превенцията, противодействието на корупцията и предотвратяването и разкриването на конфликта на интереси, е намерил израз в редица авторски разработки. Къдрева има и редица международни публикации, сред които трябва да се посочат издадените през 2011 г. и 2017 г. от Анти-корупционната мрежа за Източна Европа и Централна Азия при Организацията за икономическо сътрудничество и развитие; Публикации \"Asset Declaration for Public Officials - A Tool to Prevent Corruption\" и \"Assessing the Implementation and Effectiveness of Systems for Disclosing Interests and Assets of Public Officials\". Къдрева има многобройни лекторски участия в международни конференции, работни срещи и семинари, организирани от Европейската комисия, Световната банка, Организацията за икономическо сътрудничество и развитие, Регионалната Анти-корупционна Инициатива. Силвия Къдрева е член - представител на Публичния регистър в антикорупционната мрежа Integrity Expert Network, създадена през 2010 г. в Тирана, Албания, като независима неформална европейска мрежа, осигуряваща платформа за по-засилено регионално междуведомствено сътрудничество и периодичен обмен на опит и добри практики между институциите, отговорни по прилагането на законодателството относно имуществените декларации на лицата, заемащи висши публични длъжности.", "date": "2018.04.26", "title": "НС попълни състава на Антикорупционния орган с един заместник-председател и трима членове"}
{"url": "https://www.actualno.com/asia/chehija-otkriva-sledvashtija-mesec-pochetno-konsulstvo-v-jerusalim-news_671642.html", "text": "  Чехия ще поднови работата на почетното си консулство в Йерусалим, след като президентът Милош Земан повтори желанието си да премести чешкото дипломатическо представителство от Тел Авив.  \"Чешката република реши да открие през май почетно консулство в Западен Йерусалим, а преди края на годината - чешки център, също в Западен Йерусалим\", се казва в изявление на чешкото външно министерство, предаде БГНЕС.   Открито в началото на 90-те, чешкото почетно консулство в Йерусалим беше закрито през 2016 година поради смъртта на почетния консул, заяви говорителката на чешкото МВнР Михаела Лагронова пред АФП.   Припомняме, че американският президент Доналд Тръмп излезе извън следваната десетилетия политика на САЩ през декември, когато обяви, че признава Йерусалим за столица на Израел и обеща да премести американското посолство от Тел Авив в Йерусалим.\r\nЧешкият президент Земан, известен със своята проевропейска позиция, повтори вчера вечерта (25 април) желанието си да премести посолството на страната си в Йерусалим. Говорейки в Пражкия замък, той сподели, че го е обсъдил с Бенямин Нетаняху, цитирайки израелския министър-председател, който казал: \"Ако го направите, ще ви дам своята собствена къща\".       Земан допълни: \"Между другото, сериозно отхвърлям обвиненията, че ние копираме Съединените американски щати. Точно обратното, САЩ копират моето предложение\". Той също така отправи критика към противопоставянето от страна на европейски държави на идеята, наричайки ги \"страхливци\".\r\nНетаняху отговори с писмо, в което каза: \"Радвам се, че ще ще мога да ви  приветствам в края на тази година в Израел, където, както се надявам,  ще можем да отворим чешкото посолство в Йерусалим, вечната столица на  еврейската държава.\"\r\nЧешкото посолство (на Чехословакия, след това на Чехия) е в Тел Авив от 1949 година насам, освен при прекъсването на дипломатическите отношения при бившия комунистически режим в Прага между 1967 и 1990 година.       Всяко решение за преместване на посолството първо трябва да бъде одобрено от чешкото правителство.", "date": "2018.04.26", "title": "Чехия открива следващия месец почетно консулство в Йерусалим"}
{"url": "https://www.actualno.com/america/lekarjat-na-trymp-prodyljava-s-opitite-da-stane-ministyr-news_671644.html", "text": "  Лекарят на американския президент Доналд Тръмп - Рони Джаксън, ще продължи с опитите си да оглави министерството по въпросите на ветераните, въпреки новия изблик на скандални твърдения, засягащи неговото поведение.  Джаксън заяви пред репортери, че неговата шокираща номинация за позицията в кабинета на Тръмп \"все още се движи напред по план\" - въпреки обвиненията, че неправилно предписва лекарства и се напива на работа.   Тръмп изненада дори и най-близките си помощници преди месец с вечерно съобщение в Twitter, в което обяви, че адмиралът от резерва на военноморския флот е неговият избор да ръководи министерството с персонал от 370 000 души.   Джаксън е бил лекар на президентите Тръмп, Барак Обама и Джордж У. Буш и на него гледат с добро око много настоящи и бивши служители на Белия дом. Но широко разпространено е мнението, че той е недостатъчно квалифициран, за да ръководи известно с хаоса в дейността си министерство и вече е изправен пред тежка битка за потвърждаване от Конгреса.\r\nСлед обявяването на неговата кандидатура се появи вълна от обвинения в поведението му - от излизане на работа през раздаването на лекарства на служители като \"наркопласьор\" до катастрофата с държавна кола. Демократите в Сената изброиха редица обвинения, цитирайки \"разговори с 23 колеги и бивши колеги\". Обвиненията включват раздаване на хапчета за сън на \"Еър Форс 1\", опиоиди поне на един служител на Белия дом и предписване на лекарства за себе си.       \"Поне един път д-р Джаксън не е могъл да бъде открит, защото е бил пиян в хотелската си стая\", твърди документ, разпространен от сенатор Джон Тестър.", "date": "2018.04.26", "title": "Лекарят на Тръмп продължава с опитите да стане министър"}
{"url": "https://www.actualno.com/cars/ford-se-otkazva-ot-lekite-koli-zaradi-pikapi-i-krosouvyri-news_671719.html", "text": "  Компанията Ford обяви, че ще направи сериозни промени в моделната си гама най-вече за американския пазар. Според новия план, производителят ще се откаже от повечето си пикапи и хечбекове за сметка на кросоувърите и пикапите.  През 2020 г. от леките коли ще останат единствено моделите Mustang и Focus Active (на снимката горе), като причините са намаляването на потребителсия интерес към подобен тип превозни средства. Затова и компанията няма да инвестира повече средсва в тези коли, като 90% от моделната гама ще се състои от пикапи, всъдеходи, както и от товарни транспортни средства.   Идеята на Ford е да се залага на автомобили с високо разположени седалки на предния ред и с просторен салон, които не попадат в нито един от сега представените сегменти. Стратегическият план предвижда поетапно включване на хибридни силови агрегати за най-популярните модели - F-150, Mustang, Explorer, Escape и Bronco, както и масово пускане на ново поколение електромобили. Идеята е през 2022 г. Ford да предложи на пазара 16 електрически модела.   В момента гамата „леки коли” на Ford за Северна Америка включва седаните Fiesta, Fusion и Taurus, компактния ван C-Max, както и хечбека Focus. Всички те обаче са далеч от най-популярния модел на марката – пикапите F-Series (на снимката), от които през 2017 г. са продадни близо 900 000 бройки. Както и от кросоувъра Escape, чийто резултат е 309 000 единици.\r\nЗа сравнение, продажбите на най-популярният седан на марката – Fusion, са малко над 209 000, което представлява спад с 16,1% в сравнение с 2016 г.       ", "date": "2018.04.26", "title": "Ford се отказва от леките коли заради пикапи и кросоувъри"}
{"url": "https://www.actualno.com/business/kevr-vse-pak-poluchi-pravo-da-spre-sdelkata-s-chez-news_671549.html", "text": "     Буквално до преди часове ГЕРБ бяха твърдо \"против\" въвеждането на подобно правомощие, обяснявайки, че така държавата може да попадне в неприятна ситуация и срещу нея да бъдат заведени нови арбитражни дела. Сега обаче обяви, че е взето политическо решение за подкрепа на тази идея, лансирана от \"Обединените патриоти\". Против гласуваха единствено от ДПС.   \"Посланието, които изпратихте към инвеститорите, е, че без разрешение от държавата никой няма да може да прави бизнес в енергетиката или да излезе от този сектор. И по времето на Тодор Живков нямаше такава репресия\", коментира веднага след вота от ДПС.   Припомняме, че в началото на април без реално противопоставяне премина гласуването на , но вчера (24 април) депутатите от енергийната комисия в парламента отхвърлиха предложенията на \"Обединени патриоти\".\r\nС гласуваните на второ четене текстове се постановява КЕВР изрично да е органа, който да разрешава действия по разпореждане с дялове и акции, представляващи повече от 20% от капитала на търговски дружества, които са лицензирани за пренос на електроенергия, топлинна енергия и газ.       Също така се дава се възможност регулаторът да отнеме лиценза на компания, която наруши тази разпоредба. ", "date": "2018.04.26", "title": "КЕВР все пак получи право да спре сделката с ЧЕЗ"}
{"url": "https://www.actualno.com/society/foodpanda-bylgarija-s-nov-marketing-menidjyr-news_671759.html", "text": "  Станя Георгиева е новият маркетинг мениджър за България на международната платформа за поръчки и доставки на храна . Тя попада в екипа на компанията, в момент, в който фирмата се стреми да затвърди лидерските си позии на родния пазар и да увеличи своето покритие, така че хората от повечето градове на България да имат достъп до услугата. Нейните отговорности включват управление на маркетинговата политика на бранда, координиция на маркетинговите програми в съответните отдели, анализ и оценка на пазара, както планиране на правилна комуникационна стратегия.   - Станя Георгиева   Станя има повече от 10 години опит в маркетинга и комуникациите като в нейното портфолио се отличават компании от ранга на Нестле, Филип Морис и Лореал. Изкарва 4-месечен стаж (август-декември 2009 г.) в седалището на Нестле във Вевей, Швейцария, където подпомага разработването и изпълнението на различни комуникационни програми.   Има бакалавърска степен \"Международни икономически отношения\" от Пловдивски университет „Паисий Хилендарски“, както и успешни изкарани три семестъра в  университет \"Фридрих-Александър\" Ерланген - Нюрнберг, Германия.", "date": "2018.04.26", "title": "foodpanda България с нов маркетинг мениджър"}
{"url": "https://www.actualno.com/music/orlin-pavlov-gotvi-koncert-v-zala-1-na-ndk-news_671757.html", "text": "  Един от най-обичаните български изпълнители Орлин Павлов ще се качи на сцената в Зала 1 на НДК за първия си голям самостоятелен концерт “Още малко...”. Това ще се случи на 1 октомври 2018г. - Световен ден на музиката, от 20:00ч.  За всички фенове и почитатели, изпълнителят с най-пленителна усмивка ще представи за първи път на живо новия си албум, по който работи в момента и също ще носи името  “Още малко...”. \r\nОрлин обяви събитието на връх рождения си ден /23 април/ с видео в социалните мрежи, на което благодари за отправените му пожеланията за празника  и сподели, че иска да отговори на цялата тази любов с този важен за него концерт в Зала 1 на НДК.  Коментира още, че избраната дата не е случайна – Световен ден на музиката, първи самостоятелен голям концерт на тази сцена и първи самостоятелен албум. А относно името на новия албум, казва, че с него си пожелава: “Още малко... приятели, любов, късмет, изкуство!” Във видеото се вижда и огромна торта във формата на билет, подарък от негови близки приятели.    Концертът и албумът носят името на едноименното парче, изпълнявано от Орлин “Още малко”, което влезе в сърцата и домовете на хората с хитовия телевизионен сериал на bTV “Скъпи наследници”. В него успешният певец e и в амплоато на актьор и играе главна роля.    За да е пълна емоцията и преживяването на 1 октомври, Орлин Павлов вече подготвя безкомпромисно шоу заедно с едни от най-добрите български музиканти - Мартин Ташев /тромпет и вокали/, Милен Кукошаров /пиано/, Васил Вутев /барабани/, Борислав Бояджиев /перкусии/, Владислав Мичев /тромбон/, Димитър Льолев /саксофон/, Георги Стойков /тромпет/, Евден Димитров /бас/, Волен Милчев /вокали/, Ангел Дюлгеров /китара/, DJ Stephan Love. Планира да изпълни и някои от емблематичните си хитове.\r\nБилетите за концерта на Орлин Павлов вече са в продажба в мрежата на Еventim: ", "date": "2018.04.26", "title": "Орлин Павлов готви концерт в Зала 1 на НДК"}
{"url": "https://www.actualno.com/celebrate/sv-sveshtenomychenik-vasilij-amasijski-news_671635.html", "text": "  В края на ІV век (395 г.)  Римската империя била разделена на две части – Западна римска империя и Източна римска империя. Император на Западната римска империя станал Константин, а на Източната – Линикий. Константин бил убеден християнин и покровителствал християнството, а Линикий бил езичник. Двамата сключили мир, който бил подкрепен и с женитбата на Линикий за сестрата на Константин, Констанца, която също била християнка. Под нейно влияние и за да спечели доверието на Констанца, Линикий приел християнската вяра и даже издал няколко закони, благоприятни за християните. Но той бил неискрен и след известно време се отрекъл от християнството и и подновил гонението срещу християните в областите, които били под негова власт.  Императрица Констанца имала в двореца си една млада и хубава прислужница девойка, на име Глафира, която била християнка. Скромна и благочестива, тя спечелила любовта на своята господарка. Красотата й привлякла вниманието и на Линикий.В него се появили нечисти мисли. Той се надявал, че чрез подаръци и лъжливи обещания ще победи нейната скромност и благочестие и ще спечели любовта й. Затова изпратил при нея един свой придворен служител с предложение да се ожени за нея, като обещал да изгони царицата. Това предложение наскърбило и изплашило скромната девойка. Със сълзи на очи тя разказала това на Констанца и я молела за защита. За да я спаси от преследванията на Линикий, императрицата пуснала слух, че Глафира е умряла.\r\nСлед известно време Констанца решила, че е по-добре Глафира да отиде някъде далеч от двореца и от столицата Никодимия. Като я надарила богато за нейната вярност и доброта, тя й дала верен служител, който да я придружи. Преоблечена в мъжки дрехи, Глафира напуснала двореца.   Дълго пътувала тя и най-после пристигнала в Понтийския град Амасия. Един от тамошните жители, на име Квинтий, като узнал, че Глафира и спътникът й са християни, поканил ги в своя дом, приел ги гостоприемно и ги помолил да останат да живеят в неговото семейство. Той им разказал, че в града има много християни. Разказал им за епископ Василий, когото всички обичали заради неговите добродетели и светост. След няколко дни сам епископът ги посетил, разговарял дълго с тях и разпитал подробно за тяхното отечество и за предишния им живот. Като узнал причината, която заставила Глафира да напусне двореца, той я посъветвал да не се среща и да не разговаря с непознати хора. Василий се страхувал от нови гонения. Той бил убеден, че ако императорът узнае, къде се намира Глафира, не само тя, но и всички християни, които живеят в града, няма да изягнат гнева му.\r\nОпасенията на епископа се оправдали. По това време в Амасия се строяла първата християнска църква. Глафира пожелала да вземе участие в това добро дело и предала на епископа всичкото злато и сребро, които получила от императрицата, когато напуснала двореца. Оснев това тя написала на Констанца писмо, с което й съобщила новото си местожителиство и я молела да изпрати средства за довършване на новата църква. Като получила писмото, императрицата много се зарадвала. Тя веднага изпратила исканите средства и написала на епископ Василий писмо, с което го молела да вземе под своя закрила Глафира.       Тези писма попаднали в ръцете на същия чиновник, когото Линикий по-рано пращал с дарове при Глафира. Като узнал, че девойката е жива и се намира в Амасия, императорът заповядал да доведат в столицата и нея, и епископ Василий. Не се удало обаче на Линикий да изпълни своите зли замисли по отношение на Глафира: тя била вече починала. Епископ Василий бил доведен в Никодимия при императора. Придружили го двама любими негови дякони – Партений и Теотим.\r\nВ столицата Василий бил затворен в тъмница. Двамата дякони се настанили в дома на един християнин, на име Елпидифор, който добре познавал тъмничния пазач. На Елпидифор и на двамата дякони той разрешил да посещават епископа през всяко време. Те влизали свободно в тъмницата и прекарвали заедно с Василия цели дни и нощи в молитва, духовно пение и душеспасителни беседи.\r\nПреди деня, определен за съд, Василий повикал приятелите си и през цялата нощ се молел и чел Псалтира. С особено чувство той произнесъл думите на псалмопевеца: \"Взема ли крилете на зората и се преселя на край море – и там Твоята ръка ще ме поведе и Твоята десница ще ме удържи\" (Пс. 138:9-10). В тези думи той видял пророческо указание – при какви бедствия той ще умре. Като завършил молитвата, Василий казал на приятелите си:    - Братя, нашите изпитания се приближават. Не бойте се, не изнемогвайте от предстоящата нам скръб, но оставайте мъжествени и непоколебими във вярата, издигайте душевните си към Оня, Който може да ни спаси. Знайте, приятели, че тази нощ ми се яви Сам Господ и ми откри какъв ще бъде моят край и каква слава ще дарува на мене, Своя раб. А вие не скърбете, но се върнете у дома и укрепявайте братята. Изберете за епископ Евтихий.   След това епископът помолил Елпидифор да се грижи за християните, благословил натъжените дякони и ги освободил.\r\nНа другия ден завели Василий при Линикий на съд. Той обвинил епископа, че е укривал Глафира и не съобщил за пристигането й в Амасия. Василий отговарял с такава твърдост и спокойствие, че Линикий повече не се обърнал към него и заповядал да го закарат отново в тъмницата. След това няколко пъти изпращал при него чиновник с обещание, че ще го помилва, ако се отрече от вярата си. Но нито обещанията, нито заплахите – нищо не било в състояние да сломи твърдостта на Василий. Той казал да съобщят на императора следните негови думи:\r\n- Да ми дадеш и цялото си царство, пак не ще ми вънеш онова което ще загубя, ако се откажа от истинския Бог. По-добре сам ти ме послушай и проси милост от Бога. Нашият Господ е добър и милосърден. Той ще приеме твоето покаяние.\r\nТези думи още повече разярили императора, и той изпратил да кажат на епископа, че, ако не се поклони на езическите божества, ще бъде посечен с меч и тялото му ще бъде хвърлено в морето. Василий поръчал да съобщят на императора, че той е готов да понесе всякакви мъчения, но докато има в него дихание, няма да се отрече от своя Бог. По заповед на Линикий започнали да го бият жестоко, а той все повтарял думите на св. ап. Павел: \"Ни скръб, ни теснота, ни мъки, ни огън, ни смърт не могат ме отлъчи от любовта Христова\" (Рим. 8:35,38).   Епископът отишъл на смърт, придружен от много християни. Когато стигнал до мястото на наказанието, той паднал на колене и започнал да се моли за своето паство, за всички християни и за враговете си. След това бблагословил присъстващите, обърнал се към палача и му казал:   - Приятелю, изпълни това, което ти е заповядано.\r\nОтсекли главата на светия мъченик и хвърлили и нея, и тялото му в морето. Ангел Господен открил на Епидифор и на дяконите мястото, където те могат да намерят тялото на светия епископ. С помощта на местни рибари те извадили тялото от морето край град Синоп, занесли го в Амасия и го поставили в новопостроения от него храм. ", "date": "2018.04.26", "title": "Св. свещеномъченик Василий Амасийски"}
{"url": "https://www.actualno.com/america/syvetyt-za-nacionalna-sigurnost-na-sasht-shte-pretyrpi-promeni-news_671645.html", "text": "  Джон Болтън, новият съветник по националната сигурност на президента на САЩ Доналд Тръмп предупреди, че ще проведе неизбежна реорганизация и обновяване на състава на Съвета за национална сигурност. Това става ясно от информация във FoxNews, като телевизията се позовава на източници от администрацията на Тръмп, предаде БГНЕС.  По тяхна информация в сряда сутринта (25 април) Джон Болтън разпространил вътрешноведомствено съобщение, с което информира служителите на СНС, че предстоят рокади, включително се предвижда съвместяването на задълженията на ръководителите на няколко отдела в ръцете на един служител. Не е изключено на най-опитните служители на СНС да се наложи да напуснат, което ще затрудни намирането на техни равностойни заместници.   За 15-те месеца,\tоткакто Тръмп е президент, Болтън е неговият трети съветник по националната сигурност. Негови предшественици бяха Хърбърт Макмастър и Майкъл Флин. Флин си подаде оставката през февруари 2017 година, след като стана основна фигура в разследването за руската намеса в американските президентски избори и се призна за виновен за участие в неоторизирана среща с руския посланик в САЩ Сергей Кисляк.   ", "date": "2018.04.26", "title": "Съветът за национална сигурност на САЩ ще претърпи промени"}
{"url": "https://www.actualno.com/society/protestite-v-zashtita-na-pirin-veche-sa-i-sreshtu-stroejite-po-moreto-news_671568.html", "text": "  Протестите в защита на Национален парк \"Пирин\" продължават и тази седмица, като вече включват и все по-назряващите опасности с Черноморието, съобщават от коалицията от неправителствени организации и граждански групи „За да остане природа в България“.  В София протестиращите се събират от 18:30 ч. на паметника на Алеко до метростанция НДК. Шествието ще стигне до Министерски съвет. Протести се очакват още в Благоевград, Пловдив, Сливен и Лондон.\r\nЕколозите предупреждават, че в края на миналата седмица  Министерството на околната среда и водите е решило да се укрепи писта \"Томба\" в Пирин. На тази писта се провеждат ски състезания, включително международни.   \"Тя обаче е изградена в нарушение на решението за оценка за въздействие върху околната среда, няма разрешение за строеж, при прокарването ѝ не е спазена оценка за въздействие върху околната среда на цялата ски зона Банско, която не допуска модифициране на терена с едра строителна техника. Писта \"Томба\" е до 4 пъти по-широка от предвиденото в концесионния договор и общия устройствен план на ски зоната. Изграждането на всякакви съоръжения, свързани с инвестиционно предложение за изграждане на писта, представлява негово изменение и попада в обхвата на Закона за опазване на околната среда. За „укрепването\" на територии извън пистата, трябва и поне преценка по Закона за биологичното разнообразие, защото е свързано с промяна на начина на трайно ползване на земята\", пишат от \"За да остане природа в България\".\r\nСпоред еколозите случаят с „укрепването“ на писта \"Томба\" показва \"за пореден път как в Национален парк \"Пирин\" се заобикаля закона, за да се извършва ново и ново пълзящо строителство\".     Преди дни беше уволнен директорът на Природен парк \"Странджа\" Стефан Златаров. В същото време отново излезе на дневен ред изменението на общия устройствен план на община Царево, който и предвижда застрояване на крайбрежието на Странджа.  Изменението предвижда увеличаване на урбанизираните територии в общината с 40%, а тези само в Природен парк \"Странджа\" - с 20%. Провежда се обществена консултация само на доклада за оценка на въздействието върху европейската екологична мрежа Натура 2000, а не на целия доклад за екологична оценка, както изисква Законът за опазване на околната среда и решение от 2014 г. на Екоминистерството. При 835-те декара нови урбанизирани площи в Природен парк \"Странджа\" продължава да се предвижда застрояване в зона А и Б на Закона за устройство на Черноморското крайбрежие. Планира се и застрояване на дюните на \"Корал\". Миналата седмица част от тях бяха заградени като частна собственост, а по закон могат да бъдат само държавна, припомнят природозащитниците.   \"За първи път от четвърт век МОСВ предложи да изключва площи от резерват в България, като по предложение на община Каварна е предложено намаляване площта на резерват Калиакра с цел допускане на концесионер на плажа в залив \"Болата\" и паркинга на крепостта Калиакра. В обществените консултации организации от коалицията „За да остане природа в България“ предложиха компромисен вариант, който обаче изключва възможността плажа \"Болата\" да се отдаде на концесионер. Очакваме решението на екоминистъра Нено Димов\", отбелязват от \"За да остане природа в България\".                ", "date": "2018.04.26", "title": "Протестите в защита на Пирин вече са и срещу строежите по морето"}
{"url": "https://www.actualno.com/sofia/shesti-protest-v-lozenec-zaradi-porednija-gigantski-stroitelen-proekt-news_671505.html", "text": "  Днес, 26 април, от 18:30 часа ще се проведе шести протест срещу изграждането на 120-метровата сграда на \"Артекс\" в столичния квартал \"Лозенец\".  Протестът ще е на ул. \"Златен рог\" 10, точно до градинката пред хотел \"Маринела\".   От Инициативен комитет \"Лозенец\" отново декларират, че според тях изграждането на сградата в жилищна зона е незаконно. \"Продължаваме да считаме, че обектът се строи без валидно разрешение за строеж, което прави строителството незаконно. Прокуратурата започна проверка по случая, като включително вече е била на мястото на обекта. Считаме, че се извършват незаконни строително-монтажни дейности и в съседни имоти. Почти цялата площ между улици \"Златен рог\", \"Вискяр\" и \"Тодор Ночев\" е вече разкопана, а за тези терени все още тече дело относно изменения в устройствения план\", казват организаторите на протеста.   Освен това, протестиращите алармират, че инвеститорът \"Артекс\" вече е заградил и части от улица \"Златен рог\", като поставените бетонови заграждания представляват пречка и опасност за шофьорите. \"Оказа се, че тази част от улицата е предоставена на строителя за поставяне на кран по време на строителството, а след това същата публична общинска собственост ще се превърне в площадче към новата сграда. Оправданието на районната администрация е смехотворно - по регулация там трябва да има тротоар, но такъв никога не е изграждан\", възмущават се от Инициативен комитет \"Лозенец\".\r\nСъщевременно, в момента тече процедура по изменения на подробния устройствен план (ПУП), който веднъж е върнат от Общинския експертен съвет по устройство на територията, а преди да е ясно какво определя планът за това място не следва да се изменят улиците в квартала, посочват още протестиращите.       Хората са твърдо против и общинските намерения да се построи кръгово кръстовище на две нива на бул. \"Черни бръх\" и \"Джеймс Баучер\", защото считат, че това кръстовище се прави единствено заради проекта на \"Артекс\" и заради \"планираното ново високо строителство\" в квартала.", "date": "2018.04.26", "title": "Шести протест в \"Лозенец\" заради поредния гигантски строителен проект"}
{"url": "https://www.actualno.com/asia/makron-ne-vjarva-che-trymp-shte-si-promeni-mnenieto-za-jadrenata-sdelka-s-iran-news_671647.html", "text": "  Президентът на Франция Еманюел Макрон смята, че САЩ не желаят да останат страна в ядрената сделка с Иран, предаде БГНЕС.  Независимо какво решение ще вземе американският президент Доналд Тръмп, Париж е на мнение, че трябва да се работи по ново, по-широко споразумение за ядрената програма на Иран.   На пресконференция във Вашингтон Макрон каза: \"Каквото и да е решението на САЩ, ние ще работим върху ново споразумение, по-широко\". При това френският президент допълни, че той няма \"информация какво решение има намерение да вземе президента Тръмп по иранската ядрена програма. Само че, основавайки се на това, което той е говорил по-рано, аз не смятам, че САЩ биха искали да останат в този договор\".   На пресконференцията стана ясно, че Франция възнамерява да увеличи своя принос в международната коалиция в Сирия за приключване на борбата срещу терористичната групировка \"Ислямска държава\". \"Ние увеличаваме нашите ангажименти в международната коалиция. Необходимо е да са налице всички средства, за да бъде завършена операцията\", каза Макрон.\r\nСпоред Франция процесът в Астана за урегулиране на кризата в Сирия няма да донесе положително развитие, доколкото той може да доведе до разделянето на арабската държава. \"От една страна е налице процесът в Астана, където има три големи държави - Иран, Русия и Турция. Този процес не ни устройва, защото това е неправилен способ за гарантиране урегулирането на ситуацията и той, според мен, ще доведе до разделянето на Сирия\", заяви Макрон.       ", "date": "2018.04.26", "title": "Макрон не вярва, че Тръмп ще си промени мнението за ядрената сделка с Иран"}
{"url": "https://www.actualno.com/society/prognoza-za-vremeto-26-april-chetvyrtyk-news_671634.html", "text": "  Днес ще бъде предимно слънчево. В следобедните часове отново ще се развива купеста, в Западна и Централна България – и купесто-дъждовна облачност, където на места до полунощ ще превали и прегърми. Ще духа слаб южен, в Северозападна България – северозападен вятър. Остава топло, на места след обяд и горещо с максимални температури предимно между 25° и 30°. Това съобщи за Агенция „Фокус“ дежурният синоптик от НИМХ Георги Цеков.  Над Черноморието ще е предимно слънчево. След обяд и привечер ще се увеличи купестата облачност, но да превали е малко вероятно. Ще духа слаб южен вятър. Максималните температури ще са от 18-20° в северните райони, до 24-26° в Бургаския залив. Температурата на морската вода е 14-15°. Вълнението на морето ще е 1-2 бала.   В планините преди обяд ще е слънчево, след пладне ще се развива купеста и купесто-дъждовна облачност и до вечерта на много места ще превали и прегърми. През деня ще духа слаб запад-югозападен вятър. Максималната температура на височина 1200 метра ще е около 21°, на 2000 метра – около 14°.   И през следващите дни до края на седмицата ще бъде предимно слънчево, но около и след обяд ще се развива купеста облачност, значителна над планинските райони. В петък краткотрайни валежи и гръмотевици ще има и на места в Източна България, а в събота – само в планинските райони в западната част от страната. След кратко стабилизиране в неделя, когато вероятността за валежи е по-малка, в началото на следващата седмица на отделни места, главно в Западна България, отново ще има условия за краткотрайни превалявания и гръмотевици. В събота и неделя, с усилване на източния вятър, дневните температури, повече в източните райони, ще се понижат.", "date": "2018.04.26", "title": "Прогноза за времето - 26 април (четвъртък)"}
{"url": "https://www.actualno.com/europe/kola-blysna-edin-ot-syzdatelite-na-novichok-news_671650.html", "text": "  Един от откривателите на Новичок Владимир Угльов, който даде няколко интервюта след отравянето на Сергей Скрипал, е бил блъснат от кола в Анапа, съобщи Интерфакс.  Мъжът е хоспитализиран с леки наранявания и травми по главата и краката, но няма опасност за живота му. Угльов планира да излезе скоро от болницата и не „драматизира ситуацията”.   В своите изказвания във връзка с отравянето на Скрипал Угльов заявяваше, че бившият шпионин е пострадал от веществото А-234.   Угльов не е единственият учен, който след инцидента със Скрипал, твърди, че е създател на Новичок. За причастни към създаването на отровното вещество  се обявиха Вил Мирзаянов и доктора на химическите науки Леонид Ринк.", "date": "2018.04.26", "title": "Кола блъсна един от създателите на Новичок"}
{"url": "https://www.actualno.com/business/borisov-iska-pyrvo-da-vlezem-v-evrozonata-a-edin-den-sled-tova-v-bankovija-nadzor-news_671747.html", "text": "   Това стана ясно от думите на министър-председателя Бойко Борисов по време на дискусия за валутния съюз, на която присъстваха бившият премиер Сергей Станишев, министри и  официални лица.  Това, което с пътната карта, е да влезем в банковия и паричен съюз, а - в чакалнята за еврозоната. Ние искаме в  чакалнята на еврозоната и - в банковия и паричен надзор. Това  обясни Борисов, когато беше питан за подробности относно пътната карта. И се извини на председателя на ЕЦБ Марио Драги, че \"разкрива подробности\".   „Не съм оптимист, че в рамките на няколко месеца ще кандидатстваме за еврозоната. В рамките на месец ще ни дадат пътна карта – дали да влезем първо в  „Чакалнята“ или първо в паричния съюз. Ще проведем тихи преговори. Иска  ми се да стане по-бързо, но системата е бавна и консервативна, а и  рисковете са много“, каза още премиерът.   Той посочи, че влизането в еврозоната е тема, по която има две мнения.\r\n„Първото положително е, че кредитният рейтинг и лихви по кредити ще  тръгнат нагоре, но има обратния вариант като при Гърция. Така че всичко  зависи от стабилността на държавата. И понеже винаги сме много по-силни и  ние от ГЕРБ, и колегите от БСП, да се черним, но ако погледнем как  върви графиката на външния дълг, ще видим, че . Сиреч, когато кандидатстваме в еврозоната можем да говорим за  стабилност и постоянство, че което и да е правителство това нещо ще го  спазва\", допълни Борисов, цитиран от \"Фокус\".       По думите му е важно, когато се защитава дадена теза, да се имат предвид рисковете. \" защото  всички правителства не си дадохме националния резерв. Имаме параметри с  нулеви бюджетни дефицити, които дават възможност да се постигне  стабилност. Да, мигновен ефект може да има – ще вдигнем много доходите  веднага, но какво ще стане занапред? Това е основното ни опасение -  всеки иска вдигане на доходите веднага и не мисли какво ще стане  занапред. Сутринта слушах метеоролозите в Монтана - 15 млн. лв. повече  се дадоха са бюджета на БАН и една уважаема жена, която не познавам,  каза, че премиерът им е казал да дават за статии, а не за научно  приложни дейности. Не бива така вече. Не знаех и че БНР има четири  оркестъра, но музиката, която ми свирят през прозореца, не е честна“,  каза още премиерът.\r\nПремиерът подчерта, че преди да влезе в еврозоната, страната ни трябва да влезе в банковия съюз на ЕС.\r\n„Заедно с Европейската комисия работим в момента да се подготвят  документите по кандидатстване в еврозоната, да ги внесем, да имаме пътна  карта, както се разбрахме с вицепрезидента на Европейската комисия и  комисар по финансите Валдис Домбровскис. , каза министър-председателят.       Борисов също така се зарече да \"свали\" външния дълг до 20% до края на мандата си и по този начин България да стане втора в Европа по най-нисък външен дълг.", "date": "2018.04.26", "title": "Борисов иска първо да влезем в еврозоната, а \"един ден след това\" - в банковия надзор"}
{"url": "https://www.actualno.com/europe/air-france-stachkuva-na-chetiri-dati-v-nachaloto-na-mesec-maj-news_671649.html", "text": "  Три профсъюза на пилотите в Air France определиха, че през следващия месец (май) ще стачкуват на 3, 4, 7 и 8, което ще е поредната им крачка в сблъсъка по спора за заплащането им.  \"Трябва да продължим да оказваме натиск заради нашите искания за заплатите\", казаха от профсъюзите в изявление, подчертавайки, че техните цели са \"подписване на споразумение, което е приемливо за всяка от страните\".   Оповестяването на нови стачки, след 11 предишни дни на стачки, към които призоваха синдикатите, представляващи служители от пилоти и кабинни екипажи до наземни служители, предхожда консултация на авиокомпанията по предложенията за заплати на ръководството.   Главният изпълнителен директор на Air France-KLM Жан-Марк Янала миналата седмица заплаши да подаде оставка, ако служителите на Air France продължат да отхвърлят предложенията за заплатите им. Персоналът и ръководството на френския превозвач са затънали в спор за заплащане от февруари.\r\nСиндикатите казват, че работниците заслужават да се възползват от години на строги икономии, които върнаха авиопревозвача до нивото на оперативна печалба, след като знаят, че заплатите им са били замразени от 2011 година насам. Ръководството на компанията казва, че не може да си позволи да приеме техните искания за увеличаване на заплатите им с 5,1% тази година, защото така щели да се обезсмислят ползите от структурната реформа.       ", "date": "2018.04.26", "title": "Air France стачкува на четири дати в началото на месец май"}
{"url": "https://www.actualno.com/tennis/grigor-dimitrov-s-infarkten-uspeh-sreshtu-malek-djaziri-v-barselona-news_671732.html", "text": "  Най-добрият български тенисист победи тунизиеца Малек Джазири с 7:5, 3:6, 7:6 (10:8) в изключително драматична среща от 3 кръг на турнира от серията \"500\" в Барселона. Така първата ни ракета се класира за четвъртфиналите.  Първият сет се оказа доста труден, като Григор изостана с пробив след единствения си слаб сервис гейм в частта при 2:2, когато се предаде след двойна грешка. След това, обаче, българинът постепенно почна да вдига темпото и все по-често да диктува нещата от форхенд, като върна пробива пасив за 4:4 и затвори сета при 7:5, макар да му трябваха цели 5 сетбола, като не успя и когато поведе с 0:40 в 12-тия гейм.\r\nБългаринът направи грешката да се отпусне на старта на втория сет, като поведе с 30:0 на свой сервис и след това наниза много лесно две-три непредизвикани грешки, което даде шанс на Джазири да пробие и той се възползва след отличен форхенд обратен диагонал и след това лесен завършващ удар в близост до мрежата. Григор изтърва шанса си за обрат в четвъртия гейм, когато не съумя да пробие при три възможности, включително две поредни, а след това тунизиецът овладя случващото се на корта, взе два поредни свои сервис гейма на нула и проби на нула за финал на сета.           Преди този двубой първата ни ракета победи Жил Симон с 6:2, 6:1 в първия си мач в . Французинът все още води в преките двубои с 5:4 победи, но Григор спечели последните им три срещи.   Джазири се класира на осминафиналите, след като победи Ернесто Екобедо, който замени контузения Андрей Рубльов.    Как се разви мачът сет по сет може да прочетете в ", "date": "2018.04.26", "title": "Григор Димитров с инфарктен успех срещу Малек Джазири в Барселона"}
{"url": "https://www.actualno.com/society/svetovnata-banka-otnovo-shte-ni-pomaga-za-tol-sistemata-news_671627.html", "text": "   Това реши правителството на заседанието си вчера. Разходите ще бъдат поети от бюджета. Споразумението ще бъде подписано от председателя на Управителния съвет на АПИ.  През 2015 г. за почти същата консултантска услуга АПИ отново нае МБВР. Въпреки че все още не се знае колко точно километра ще е обхватът на тол системата и той тепърва ще се уточнява, в новото споразумение е записано да бъде определено таксуването. Преди 3 години банката вече представи варианти за таксите за камионите - 12, 20 или 26 стотинки за километър. За разработване на стратегията от 2015 г. бяха платени 1.4 млн. лв. от програма \"Транспорт\" 2007 - 2013 г.   Банката ще консултира проектирането на системата, оперативните процедури, графици и доклади за изпитване и изпробване, както и преглед на цялата техническа документация. Предвиждат се и тестове на системите в България и на местата, където изпълнителят извършва разработки и тестове в своите лаборатории. В същото време, след многократно обжалване, вече има избран изпълнител - срещу 150 млн. лв. без ДДС \"Капш Трафик Солюшънс\" трябва да изгради системата до 19 месеца. Компанията ще внедри за своя сметка системата, след което парите ще й бъдат изплатени от бъдещи постъпления, пише .    Министърът на регионалното развитие Николай Нанков неотдавна спомена, че тол системата трябва да заработи през 2019 г., но според експерти това ще стане не по-рано от 2020 г.", "date": "2018.04.26", "title": "Световната банка отново ще ни помага за тол системата"}
{"url": "https://www.actualno.com/society/dva-vida-otrovni-zmii-ima-v-bylgarija-news_671796.html", "text": "   Това каза Георги Еленски, ветеринарен лекар и собственик на колекция от екзотични животни.  „Все още съществува страхът от змии при голяма част от хората и е трудно да бъде изкоренен този страх“, коментира д-р Еленски.   По думите му от отровата се прави змийският серум. „По статистика умират около 150 000 души от отровни змии, като основната смъртност е в Африка, Индия, Индонезия. В Австралия, където са осем от десетте най-отровни змии, се регистрират по три смъртни случая годишно, тъй като е богата страна и има всичко необходимо за намеса при ухапване. Необходимите лекарства ги има и в Индия и Африка, но населението не може да си ги позволи“, каза още д-р Еленски.   По думите му В България се срещат основно два вида отровни змии – пепелянка и усойница, предаде Фокус. , а ако змията не е много стресирана, тя нанася сухо или полусухо ухапване. При тежко ухапване на втория час се подува целият крайник, а ако е леко, се подува малко над мястото на инжектиране на отровата. , като най-често лечението завършва успешно с противозмийски серум. По–опасно е при малки деца“, каза още д-р Еленски.    ", "date": "2018.04.26", "title": "Два вида отровни змии има в България"}
{"url": "https://www.actualno.com/healthy/mladejite-se-interesuvat-ot-dolekarskata-pomosht-news_671637.html", "text": "  Интересът от страна на младежите към първата долекарска помощ е голям. Това каза пред Радио „Фокус” – Кюстендил д-р Емилия Кацарска, председател на БЧК – Кюстендил.  \"Тази година има голямо желание от страна на децата от училищата в Кюстендил и Дупница, които да участват в областното състезание по първа долекарска помощ. Надявам се, че тези деца ще продължат да се занимават с първата помощ, защото това е много важно за един човек – в първите критични минути, да се знае как и да се окаже помощ\", каза д-р Емилия Кацарска.   По думите ѝ през годината червенокръстката организация е ангажирана с различни обучения по първа долекарска помощ. БЧК – Кюстендил работи по специална програма, насочена към по-малките ученици. Другата програма е свързана с ученически екипи, а по-големите доброволци са включени в младежки авариен екип.   \"Не на последно място ние обучаваме и възрастните ни доброволци, които всяка година участват в национално състезание\", каза д-р Емилия Кацарска.", "date": "2018.04.26", "title": "Младежите се интересуват от долекарската помощ"}
{"url": "https://www.actualno.com/education/ukrajna-poe-angajiment-nasheto-malcinstvo-da-izuchava-bylgarski-ezik-news_671804.html", "text": "  България и Украйна ще работят заедно  за гарантиране и разширяване на възможностите на българското малцинство  в страната да изучава своя роден език. Това беше потвърдено на среща  днес на президента Румен Радев и украинския министър на образованието и  науката Лилия Гриневич. В изпълнение на поетия ангажимент от президента  на Украйна Петро Порошенко по време на срещата му в ООН през септември  2017 г. с българския държавен глава, министър Лилия Гриневич е на  посещение у нас за обсъждане с българските институции на учебните  програми и планове на Украйна за изучаване на роден език от българското  малцинство в страната. „Пълноценната интеграция на  сънародниците ни в украинското общество изисква осигуряването на  обучение както на украински език, така и на достатъчно по обем и  качество изучаване на роден език в рамките на средния курс на  образование. Признателни сме за отговорното отношение на Украйна към  този важен за България въпрос и сме готови за конструктивен диалог“,  заяви Румен Радев. Министър Гриневич запозна българския президент с  действията на украинската страна за осигуряване и обучение на достатъчно  преподаватели по български език в Украйна. Съхраняването на  административната цялост на историческия Болградски регион, в който  живеят много наши сънародници в Украйна, също беше потвърдено на  срещата. Министър Гриневич посочи и че е взето решение от украинското  правителство за отпадане на засиления контрол върху дейността,  осъществявана от български компании в страната, поради различните  данъчни ставки в България и Украйна, за което също беше поет ангажимент  от страна на президента Петро Порошенко по време на разговора му с  президента Румен Радев в рамките на 72-ата сесия на Общото събрание на  ООН, предаде БГНЕС. Президентът Радев потвърди  подкрепата на страната ни за задълбочаване на сътрудничеството на  Украйна с ЕС, както и желанието на България за свикване в скоро време на  заседание на двустранната комисия за икономическо сътрудничество, на  което да бъдат набелязани конкретни проекти от взаимен интерес.  ", "date": "2018.04.26", "title": "Украйна пое ангажимент нашето малцинство да изучава български език"}
{"url": "https://www.actualno.com/america/sasht-testvaha-mejdukontinentalna-balistichna-raketa-news_671643.html", "text": "  Американските ВВС извършиха пробен пуск на незаредена с бойна глава междуконтинентална балистична ракета \"Минитмън III\" от военновъздушната база \"Ванденбърг\" в Калифорния, предаде БГНЕС. Според изявление на командването на ВВС тестът бил успешен.  \"Налице е надежден тест при изстрелване на тестова ракета, завършване на траекторията на полета в определения коридор за безопасност, правилното функциониране на оборудването, събиране на данни от сензора и проверка навлизане на носителя там, за където е насочен. Въпреки че след повторно навлизане в атмосферата носителят достигна целта си, тестовите и аналитичните данни не могат да бъдат огласени пред обществеността\", гласи официалното съобщение.   Служители заявиха, че тестът е бил насрочен преди три до пет години и това е първото подобно изстрелване през тази година.   Десетилетия след Студената война Съединените щати все още разполагат със стотици МКБР \"Минитмън III\", разпръснати в силози на територията на цялата държава. През следващите 20 години ВВС на САЩ ще подменят изцяло арсенала си от \"Минитмън III\" с нова ракета, позната понастоящем като Ground Based Strategic Deterrent (GBSD).      ", "date": "2018.04.26", "title": "САЩ тестваха междуконтинентална балистична ракета"}
{"url": "https://www.actualno.com/society/borisov-i-cacarov-obeshtaha-da-zashtitjat-jeljaz-andreev-news_671806.html", "text": "     На срещата представителите на властта са запознали петимата какви действия са предприети за защита на правата им. Борисов е информирал Андреев и другите четирима българи, че ще предложи на Министерският съвет решение държавата да поеме финансовите разходи при евентуален съдебен процес в САЩ.   По време на разговора Борисов, Цачева и Цацаров са подчертали, че страната не поставя под съмнение Договора за екстрадиция със САЩ, но в същото време правата на българските граждани ще бъдат защитавани, съобщиха от правителствената пресслужба.    Според главният прокурор Сотир Цацаров направените досега анализи показват, че не са налице всички предпоставки за екстрадицията на българите. Не е изпълнено основното условие за това - наличие на двойна наказауемост.       В момента текат консултации между българските и американски власти. На вчерашната си среща с американския посланик Ерик Рубин Борисов е подчертал, че държавата ще се ангажира с правата на българските граждани. По думите на премиера и посланика, и участващите в консултациите партньори проявяват разбиране. След срещата Андреев коментира, че той и останалите се чувстват по-спокойни след случилото се през последните 24 часа.       Вчера Борисов, Цацаров, Цачева и американския посланик Рубин проведоха среща в Министерски съвет. След нея стана ясно, че българите няма да бъдат задържани, тъй като не ставало дума за \"неотложен случай\".", "date": "2018.04.26", "title": "Борисов и Цацаров обещаха да защитят Желяз Андреев"}
{"url": "https://www.actualno.com/business/eksperti-v-bylgarija-rabotna-ryka-ima-prosto-ne-se-izpolzva-news_671630.html", "text": "   Това обясни експертът Иван Нейков от Балкански институт по труда и социалната политика.  България винаги е имала нормален пазар на труда за внос на работници, винаги са могли да го правят. Сега до голяма степен има облекчаване на режима на внос на работници, допълни Нейков.\r\nМиналата година има 3000 - 4000 души, които са дошли да работят в България, коментира той.   Българският пазар на труда, българският работодател и българското общество в България, смята Нейков.    , коментира той.     , категоричен бе Нейков, цитиран от БНТ.\r\nСпоред проф. Гарабед Минасян от Института за икономически изследвания на БАН решението е в \"организацията на вътрешната ни икономика, в придвижването на икономиката напред и активизиране на инвестиционния процес, така че всеки да съумее да намери мястото си\".   В пазарната икономика терминът \"няма\" не съществува и , заяви той.    Бизнесът не е склонен да отделя средства за повишаване на образованието на работещите, подчерта още той.", "date": "2018.04.26", "title": "Експерти: В България работна ръка има, просто не се използва"}
{"url": "https://www.actualno.com/health/nov-test-shte-otkriva-morbili-i-rubeola-news_671646.html", "text": "  Нов метод за установяване на морбили, който е във вид на евтино, преносимо устройство може да предупреждава за уязвимостта на даден човек от инфекциозни заболявания като морбили, които всяка година убиват десетки хиляди души, главно в развиващите се страни.  За установяване на наличие на антитела срещу морбили и рубеола устройството, наречено Кутията за морбили и рубеола (MR Box), използва проба кръв от пръста на пациента и дава резултат само за 35 минути, предаде БГНЕС.   Морбили убива около 134 000 деца годишно, а поради рубеолата около 100 000 деца се раждат с вродени увреждания като глухота.   Изследователите тестваха новия апарат в бежанския лагер Какума в северозападна Кения, където взеха проби от 144 деца и болногледачи.\r\n\"Системата има добра способност да определи дали едно лице е изложено на риск от инфекция с морбили и рубеола\", заяви пред журналисти в конферентен разговор Ейми Съмърс, епидемиолог в Американските центрове за контрол и превенция на заболяванията. \"Това се прави чрез откриване дали човек има антитела срещу морбили или рубеола в тялото си, или от предшестваща инфекция на морбили и рубеола, или от ваксиниране\".       Точността на тестера \"отговаря на международните лабораторни стандартни референтни тестове на Кенийския медицински изследователски институт при 86 процента от морбилните проби и 91 процента от пробите на рубеола\", казва съавторът на изследването Дариус Рак, следдипломен изследовател в университета в Торонто.\r\nЦената на микрофлуидния патрон е около 6 долара по време на полевото проучване през 2016 г., но технологичният напредък оттогава е намалил стойността до около 1 долар или по-малко, каза той.\r\nРезултатите от изследването бяха отразени в списание Science Translational Medicine.       ", "date": "2018.04.26", "title": "Нов тест ще открива морбили и рубеола"}
{"url": "https://www.actualno.com/chronicles/avarijata-v-chernobil-news_671158.html", "text": "  Чернобилската авария е тежка промишлена авария, възникнала на 26   април 1986 година в съветската Чернобилска атомна електроцентрала.  Обикновено тя се приема за най-тежката авария в историята на ядрената   енергетика, като наред с аварията на АЕЦ Фукушима I от 2011 година  сред  2-те събития от ниво 7 по Международната скала за ядрени събития.   Тя предизвиква облак от радиоактивни отпадъци, който преминава над   части от СССР, Източна Европа и Скандинавия. Обширни райони в Украйна,   Беларус и Русия са замърсени, а около 200 хил. души са евакуирани от   родните си места. Близо 60% от радиоактивните отпадъци падат на   територията на Беларус.   Инцидентът повдига въпроса за безопасността на съветската ядрена   енергетика, като за известно време забавя развитието ѝ. Вече   разделените държави Русия, Украйна и Беларус понасят значителни разходи   за обеззаразяване и здравеопазване, вследствие на чернобилската авария.\r\nИзточник: Уикипедия       ", "date": "2018.04.26", "title": "Аварията в Чернобил"}
{"url": "https://www.actualno.com/books/tajnijat-dnevnik-na-hitler-izliza-na-bylgarski-ezik-news_671636.html", "text": "  „Тайният дневник на Хитлер” е фикционално произведение, което се основава на точни исторически и биографични факти: започва от деня на арестуването на Хитлер след неуспешния Бирен пуч в Мюнхен през ноември 1923 г. и приключва през декември следващата година, когато той е освободен след амнистия. Както самият автор определя творбата си, това е измислен, „повествователен документ“.  Историческата фактология, свързана с метежа срещу Ваймарската република и с участниците в него, изпълва всяка страница на книгата на Влавианос. Но романът е преди всичко оригинален опит да се проникне в мрака на „века на крайностите”, във вътрешния свят на диктатора, в тайните лабиринти на личността му. В него постоянно отеква въпросът: как един посредствен човек с ниско потекло и оскъдно образование, обладан от комплекси, натрапчиви идеи и жажда за власт, е успял да завладее духа на германците и да се превърне във фигура, материализирала кошмара на XX век?   Каква е целта на тази книга? Отговорът е в настоящите свидетелства за възраждането на национализма, фундаментализма и популистките техники за манипулиране в световен мащаб. Ето защо преосмислянето на феномена „Хитлер” и на нацизма в светлината на тези тенденции е исторически, политически и философски навременен проект.   Харис Влавианос е известен гръцки учен, поет, писател и есеист, роден през 1957 г. в Рим. Завършва философия в Университета в Бристол и политология и история в Оксфорд. Издал е единайсет стихосбирки, преводи на Уолт Уитман, Езра Паунд, Т. С. Елиът, на съвременни англоезични поети. Негови поетически творби са преведени във Великобритания, Германия, Франция, Швеция. Преподава история и политология в Американския колеж в Гърция, води семинари по поетическо изкуство в издателство „Патаки”.       ", "date": "2018.04.26", "title": "\"Тайният дневник на Хитлер\" излиза на български език"}
