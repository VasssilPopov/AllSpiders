{"url": "https://www.actualno.com/sciencelogy/i-djulian-asanj-iztri-profila-si-vyv-facebook-news_666346.html", "text": "  Основателят на организацията „Уикилийскс” Джулиан Асанж изтри собствения си профил във Facebook поради злоупотребата с личните данни на 50 млн. потребители на тази социална мрежа.  Facebook се оказа в центъра на скандал и срещу него вече има разследвания и жалби от двете страни на Атлантическия океан, след като миналия уикенд се разкри, че компанията Cambridge Analytica е използвала личните данни на 50 млн. потребители на социалната мрежа за политически цели.   \"Преди малко изтрих профила си във Facebook. Всъщност аз и никога не съм го ползвал\", написа Асанж в Twitter. Той определи изпълнителния директор на Facebook Марк Зукърбърг като \"маниак, който смята потребителите на социалната мрежа за глупаци\".   ", "date": "2018.03.25", "title": "И Джулиан Асанж изтри профила си във Facebook"}
{"url": "https://www.actualno.com/politics/mosv-shte-nagradi-pobeditelite-vyv-fotokonkursa-izvorite-v-bylgarija-news_666341.html", "text": "  МОСВ ще награди победителите във фотоконкурса „Изворите в България“. Награда от името на институцията ще връчи зам.-министърът на околната среда и водите Атанаска Николова.  Церемонията ще се състои на 26 март 2018 г., понеделник, от 11 часа в Регионалния исторически музей – София.   Организатори са Българската асоциация по водите (БАВ) и гражданското сдружение „Аз обичам водата“. МОСВ и Предприятието за управление на дейностите по опазване на околната реда (ПУДООС) отново са основни партньори на събитието. Награди ще бъдат раздадени в пет категории: I – III място, награда на онлайн публиката и грамота за обществена институция. В артистичната надпревара през 2018 г. участие взеха над 200 авторските снимки, от които ще бъдат представени 50.   ", "date": "2018.03.25", "title": "МОСВ ще награди победителите във фотоконкурса „Изворите в България“"}
{"url": "https://www.actualno.com/sciencelogy/eksperti-obsyjdat-v-sofija-predizvikatelstvata-v-kiber-sigurnostta-news_666350.html", "text": "  Министерството на транспорта, информационните технологии и съобщенията, и Държавната агенция „Електронно управление“ организират международна конференция “Предизвикателства в кибер сигурността“ (Cybersecurity Challeges Conference).  Във форума ще участват над 150 делегати от Европа и САЩ, от правителствения сектор, европейските институции, представители на бизнеса, академичните среди и неправителствени организации. Гости на официалното откриване на конференцията са комисарят по цифрова икономика и общество Мария Гарбиел и вицепремиерът Томислав Дончев. Сред участниците в дискусионните панели са директорът на Европейската агенция за мрежова и информационна сигурност (ENISA) Удо Хелбрехт, генералният секретар на Европейската организация за кибер сигурност Луиджи Ребуфи, вицепрезидентът на Международната корпорация за интернет имената и адресите (ICANN) Жан-Жак Сахел, както и представители на НАТО, Европол, Европейската агенция по отбрана, EК и други.   През 2017 г. потребителите на интернет достигнаха 51% от световното население, а устройствата, свързани с мрежата – 8,4 милиарда в целия свят. При тези темпове на нарастване, кибер престъпността вероятно ще се превърне в най-голямата заплаха в света, която може да причини сериозни икономически щети – по различни изчисления над 6 трилиона долара само през следващите две години.   Темите в четирите дискусионни панела на конференцията „Предизвикателства в кибер сигурността“ са: приложението на политиките за кибер сигурност и кибер устойчивостта като стратегически приоритет; засилената и координираща роля на една обновена Европейска агенция за мрежова и информационна сигурност (ENISA) за изграждане и поддържане на координационен механизъм за колективен отговор при кибер заплахи; ресурсите и компетенциите на страните членки; приложението на указанията за кибер дипломация.\r\nСъбитието, част от официалната програма на първото Българско председателство на Съвета на Европейския съюз, ще се проведе на 26 март в НДК.       ", "date": "2018.03.25", "title": "Експерти обсъждат в София предизвикателствата в кибер сигурността"}
{"url": "https://www.actualno.com/balkani/gryckijat-voenen-ministyr-shte-smajem-vseki-kojto-postavi-pod-vypros-suvereniteta-ni-news_666354.html", "text": "  В изказване по случая годишнината от гръцката независимост от османско владичество, обявена на 25 март 1821 година, министърът на отбраната на Гърция Панос Каменос нападна Анкара за последните й действия в Егейско и Средиземно море, предава електронното издание на гръцкия вестник Kathimerini, цитиран от \"Фокус\".  „Ще смажем всеки, който се опита да постави под въпрос националния ни суверенитет“, категоричен е Каменос. „Всеки, който си представя пресъздаването на големи Османски империи трябва да си спомни 1821 година. Как гръцкия народ се изправи пред Османската империя и я смаза“, заяви той.   „Нашите въоръжени сили са готови да се изправят пред всяко предизвикателство към териториалния ни интегритет“, добави военният министър. Що се отнася до двамата задържани гръцки войници от турските власти, Каменос отбеляза, че „подобно поведение ги връща обратно там, от където започнаха – дълбоко в Анадола“.   По-рано през деня Ергоган заяви за планове за създаване на „Велика Турция“ след интервенцията на турската армия в кюрдския анклав Африн в северна Сирия, припомня Kathimerini. „Няма да забравим раните в сърцата ни, причинени от изкуствените граници, които бяха измислени“, заяви турският президент.\r\n„След Африн идва възкръсването“. „Тези, които вярват, че нашите наблюдения са блъф или празни приказки ще разберат, че са направили фатална грешка“, увери Ердоган, като добави, че неговите изказвания отразяват „решимостта на Турция, на политиките, провеждани от държавата и чувствата на хората. „Ще успеем или ще бъдем убити“. Гръцкото издание посочва, че изказването на Ердоган е последното от поредица агресивни коментари. В понеделник той трябва да се срещне с председателите на Европейската комисия и Европейския съвет Жан-Клод Юнкер и Доналд Туск във Варна за обсъждане на отношенията между ЕС и Турция и миграционната сделка между Анкара и Брюксел, подписана през март 2016 година и други въпроси.       ", "date": "2018.03.25", "title": "Гръцкият военен министър: Ще смажем всеки, който постави под въпрос суверенитета ни"}
{"url": "https://www.actualno.com/society/novinite-naj-vajnoto-za-denja-25-mart-news_666359.html", "text": "      Facebook е крадял личните данни на своите потребители дори и чрез игрите, твърди бившият мениджър на компанията Санди Паракилас, добавяйки, че профилите в социалната мрежа представляват \"стоки, които ежедневно се продават\".    Брюксел поиска от Facebook по-нататъшни обяснения за изтичането на лични данни на потребителите на социалната мрежа. Еврокомисарят Вера Йоурова обяви \"сурови мерки\" по отношение на социалната мрежа, която се оказа замесена в скандал с личните данни на потребителите.     Ден преди срещата на върха ЕС – Турция утре във Варна турският президент Реджеп Ердоган заяви, че няма да допусне Западът да го поучава и няма да отстъпи пред европейските лидери.      ДПС ще подаде сигнал в прокуратурата за публично изявление на наблюдаващия прокурор по т.нар. „дело срещу имамите”, в което се създава етническо и верско противопоставяне. Това стана ясно от думите на председателят на ДПС Мустафа Карадайъ. Три деца и жена загинаха при пожар в търговски център в руския град Кемерово. Пострадали са още 26 души, които са откарани в болници. Евакуирани са над 100 посетители.     Концесионерът на находище \"Побит камък\" край Нови хан – \"Ватия холдинг\" АД, се отказва от добива на кварцов пясък до постигане на споразумение между спорещите страни.  Налагат се предсрочни избори след всички глупости, които правят управляващите. Това каза заместник-председателят на БСП Антон Кутев пред журналисти преди Пленума на партията.  Германските власти задържаха бившия лидер на Каталуния Карлес Пучдемон при преминаване на границата. Това съобщи адвокатът на политика Жауме Алонсо Куевиляс в Тwitter.   В Южна България има райони със 100% поражения по реколтите от кайсия, праскова, бадем и слива заради ниските температури. Това каза в интервю доц. д-р Сава Табаков, преподавател в Катедрата по овощарство в Аграрния университет в Пловдив. Италианският премиер Паоло Джентилони официално подаде оставка тази вечер след конституирането на новия парламент. Джентилони обаче ще продължи да изпълнява текущите задължения до съставянето на ново правителство. Труповете на 15 мъже бяха открити в изоставен камион на шосе в западния мексикански щат Мичоакан, съобщиха от полицията.  Жители на столичния квартал \"Орландовци\" излязоха на протест с искане да се вземат мерки срещу преминаването на тежки камиони и коли с висока скорост през квартала им, предаде \"Нова телевизия\". Увеличава се броя на британците, разочаровани и ядосани от резултата на референдума за Brexit, които напускат Великобритания в търсене на по-добро бъдеще за тях и децата им, пише британският вестник The Guardian. Индийската организация за космически изследвания /ИОКИ/ отложи от април за октомври изпращането на Луната на безпилотната мисия \"Чандраян-2\" с малък луноход на борда.  Днес влиза в сила лятното разписание на летище София с редовните полети до словенската столица Любляна. Те ще се изпълняват три пъти седмично. Космическата компания Спейс Икс и производителят на електрически автомобили Тесла Мотърс закриха профилите си в социалната мрежа Facebook.     ", "date": "2018.03.25", "title": "Новините: Най-важното за деня, 25 март"}
{"url": "https://www.actualno.com/europe/tri-deca-i-jena-zaginaha-pri-pojar-v-ruski-tyrgovski-centyr-snimki-news_666357.html", "text": "  Три деца и жена загинаха при пожар в търговски център в руския град Кемерово. Пострадали са още 26 души, които са откарани в болници. Евакуирани са над 100 посетители.  Телата на загиналите по време на пожара жена и три деца са открити в залата за детски игри в търговския център. Починали са от отравяне с газове. Спасителите са евакуирали повече от 100 посетители от мола в сибирския град, съобщи Светлана Петренко от Следствения комитет на Русия, информира \"Дарик\".    50 пожарни с 230 огнеборци са изпратени да гасят  пожара. От Министерството на извънредните ситуации съобщиха, че пожарът е на последния етаж, където има няколко кина и детски площадки с атракции.     Площта на пожара в Търговско развлекателния  център в Кемирово е хиляда и петстотин квадратни метра. Между четвъртия и петия етаж има частично разрушени стени. Спасени са 20 души. Проведена е евакуация на посетителите и персонала на търговския център. На мястото на пожара работи Оперативен щаб на Главното управление на Министерството на извънредните ситуации. Разположена е и лаборатория, която прави замервания на въздуха за пределно допустими вредни вещества. Открита е гореща телефонна линия, на място работят  и психолози. ", "date": "2018.03.25", "title": "Три деца и жена загинаха при пожар в руски търговски център (СНИМКИ)"}
{"url": "https://www.actualno.com/society/direktna-aviolinija-mejdu-sofija-i-lubljana-ot-dnes-news_666347.html", "text": "  Днес влиза в сила лятното разписание на летище София с редовните полети до словенската столица Любляна. Те ще се изпълняват три пъти седмично – в понеделник, четвъртък и неделя, от авиокомпанията Adria Airways, предаде репортер на БГНЕС.  „Много е радостно, че за първи път има директна линия между Любляна и София. Всъщност тя започват от днес и президента на Словения беше един от първите пътници”, заяви посланикът на България в страната Димитър Абаджиев. Той посочи, че това е голяма стъпка за двете страни, защото ще увеличи обмена – и икономическия, и туристически. Полетът ще бъде около 1 час и 20 минути.   От летище София съобщиха, че от днес стартират и ежедневните полети на Wizz Air до Атина. А от следващия ден с авиокомпанията ще можете да летите до новата за летище София дестинация – Ница, в дните понеделник и петък. На 27 март започват редовните полети на Wizz Air до португалската столица Лисабон и испанския град Малага. И до двете дестинации ще може да се лети всеки вторник и събота. Авиокомпания Ryanair също предлага нова директна линия – до крайбрежния кипърски град Пафос. Полетите ще стартират от 26 март и ще се изпълняват три пъти седмично – в понеделник, сряда и петък.   През летния сезон са планирани и голям брой чартърни полети от летище София до Турция, Египет, Италия, Мароко, Гърция, Тунис. Най-голям брой чартърни полети се очаква да има в периодите май-юни и септември-октомври, което се обуславя от климатичните особености на дестинациите, към които е насочен трафикът.\r\nСпрямо предходния летен сезон тази година се очаква ръст от 47% на чартърните полети и двойно увеличение на броя заминаващи пътници (около 40 хил. души), съобщиха от летището.       ", "date": "2018.03.25", "title": "Директна авиолиния между София и Любляна от днес"}
{"url": "https://www.actualno.com/balkani/spored-gyrcija-ima-napredyk-v-pregovorite-za-imeto-na-makedonija-news_666344.html", "text": "  Гръцкият външен министър Никос Кодзияс е запознал премиера Алексис Ципрас за срещите в Скопие и хода на преговорите за името. Срещата между двамата политици се е състояла в резиденцията на гръцкия министър-председател, съобщават местните медии, предаде БГНЕС.  Атина смята, че има напредък в преговорите. Разговорите в Скопие са преминали в добра атмосфера, но се запазват различията относно промените в македонската конституция, защото \"гръцката страна не отстъпва от искането за нейната промяна, не само по отношение на името, но и по отношение на иредентизма\".   За срещата между премиера и неговия външен министър няма официална информация нито от правителствената пресслужба, нито от министерството на външните работи.   ", "date": "2018.03.25", "title": "Според Гърция има напредък в преговорите за името на Македония"}
{"url": "https://www.actualno.com/curious/dneven-horoskop-za-26-mart-news_666366.html", "text": "     През този ден ще се сетите, че сте оставили непоправени някои свои грешки и това ви измъчва. Просто се върнете към тях и всичко ще бъде наред.    Този понеделник ще имате интересни комуникации. Някояот тях може да се окаже грешка, която да доведе до приятно запознанство с романтичен оттенък.     Този понеделник може да се почувствате уморени  още в началото на деня. За това още сутринта обърнете внимание на тонуса си. Направете гимнастика, изпийте прясно изцеден сок и закусете здравословно. Този понеделник ще започне с изключително желание за творчество. Помислете как мжое да му намерите приложение в работата си. Нещо повече – това може да ви донесе предимство пред останалите и добър повод за повишение.     Още от сутринта ще настъпят някои промени в плановете ви. Най-добре се откажете от предварително замисления график. По- добре се адаптирайте към събитията и се включите ефективно в тях. Понеделник ще ви донесе приятна изненада от страна на вашата половинка. Няма нужда да скромничите. Напълно заслужавате това, което ще ви се даде.    Този понеделник ще имате нужда от повече разум, но това не означава да се превърнете в машина. Не се знае дали не е добре да проявите и малко емоция, просто спазвайте границите.   Денят обещава много слънце за вас, дори ако на небето е скрито от облаци.  За да запазите повече от тази топлина задължително я споделете с близък човек.    Този понеделник ще положи началото на период, с който у вас ще започне промяна в положителна насока. Не се плашете от нея, тя действително ще ви донесе само добро и ще ви представи в една нова и по-добра светлина. Този понеделник ще имате късмета да сте на точното място и в точното време. Остава само да хванете възможността и да се включите в точния момент с подходящите думи и действия.    Този понеделник не влизайте в конфликт с хора, които са под вашето ниво. Това няма да доведе до нищо освен до загубено време и нерви. Денят ще ви изненада с активността си. Сега е моментът да си дадете сметка, че не може, а и не трябва да контролирате всичко. Някои неща се развиват добре и без да се тревожите.", "date": "2018.03.25", "title": "Дневен хороскоп за 26 март"}
{"url": "https://www.actualno.com/europe/v-moldova-zadyrjaha-nad-20-dushi-na-protest-za-obedinenie-s-rumynija-news_666356.html", "text": "  От порядъка на седем хиляди поддръжници на обединението на Молдова с Румъния се събраха в неделя пред сградата на правителството в Кишинев, съобщи пред РИА Новости началникът на Генералния инспекторат на молдовската полиция Александър Пинзар, а по-късно неговият заместник Георгий Кавкалюк съобщи, че в хода на мероприятието са задържани 21 „провокатора“. Организатор на акцията е молдовската гражданска платформа „Действие 2012“, обявяваща се за обединение между Молдова и Румъния, съобщава \"Фокус\".  Преди демонстрацията те са настоявали, че на нея ще присъстват до 100 хиляди души. „Искаме от парламентите в Кишинев и Букурещ да гласуват отново за обединение... Молдова е част от Румъния, молодованите са румънци. Ние всички искаме едно и също нещо – обединение на страната“, заяви бившия румънски президент Траян Бъсеску, който взе участие в митинга в качеството си на почетен председател на „Партия на националното единство“, създадена от бившия министър на отбраната на Молдова Анатолий Шалару.   „Задържани са 21 провокатора. Те са били с медицински маски на лицата. В тях са намерени ножове, бейзболни бухалки и други забранени предмети, както и противогази. В момента провеждаме работа, за да установим какви са били намеренията им, кой е организатор, какви са целите и т.н.“, съобщи Кавкалюк. Подобни акции в Кишинев се провеждат за шеста година подред в края на март. През тази година мероприятието е посветено на 100-годишнината от присъединяването на Бесарабия (съвременна Молдова) и Румъния. През 1918 година Румъния вкарва войска на територията на съвременна Молдова (тогава тече гражданската война в Русия), а създаденият в Кишинев Съвет на края гласува за обединение. От юни 1940 тази територия отново се връща в състава на СССР и вече не влиза в територията на Румъния.   ", "date": "2018.03.25", "title": "В Молдова задържаха над 20 души на протест за обединение с Румъния"}
{"url": "https://www.actualno.com/society/koncesioneryt-na-pobit-kamyk-kraj-novi-han-se-otkaza-da-dobiva-kvarcov-pjasyk-zasega-news_666345.html", "text": "   .  Във връзка с протестите на местното население, и с оглед на възможността да бъде осигурено общественото спокойствие, в Министерството на енергетиката е получено писмо от „Ватия холдинг“ АД, с което концесионерът информира, че се отказва от упражняване на правата си по концесионния договор към този момент. Концесионният договор за находище „Побит камък“ е сключен на 06.02.2007 г., за срок от 20 години. Концесията е предоставена във връзка с приватизационна сделка на „Ватия“ АД – правоприемник на фирма с държавно участие „Ватия“ – с. Негушево. Договорът влиза в сила от датата на прехвърляне на собствеността по приватизационния договор – 8 декември 1998 г. Срокът на договора изтича в края на тази година, като концесионерът е поискал удължаване на този срок.   Процедурата за удължаване на срока е сходна с тази на предоставяне на нова концесия и при нея трябва да бъдат изпълнени всички законови изисквания, които гарантират защитата на населението и опазването на околната среда.   Министерството на енергетиката информира кмета на община Елин Пелин Ивайло Симеонов за намерението на концесионера да се откаже от добива засега. МЕ ще окаже пълно съдействие на местната власт за неутрализиране на възникналия конфликт и намиране на окончателно взаимно приемливо решение.", "date": "2018.03.25", "title": "Концесионерът на \"Побит камък\" край Нови хан се отказа да добива кварцов пясък засега"}
{"url": "https://www.actualno.com/politics/bsp-odobri-finansirane-za-partijna-televizija-news_666352.html", "text": "  На днешното си заседание Националният съвет на БСП одобри финансиране за пускането на партийна телевизия. Въпросът бе поставян от социалистите в страната многократно през годините и е сред основните им искания.  Националният съвет на БСП също така реши да увеличи финансирането към местни структури. Това вече беше направено неколкократно още в началото на мандата на сегашното ръководство на партията. Аргументът е, че силата на БСП са организациите по места и те трябва да са напълно финансово обезпечени.   Освен прякото увеличение за структури, продължава да функионира и стартиралият миналата година Фонд за политически инициативи, който отпуска средства на проектен принцип на организациите, които имат добри обществени инициативи.   Още едно ново решение от днес е създаването на звено \"Регионална и местна политика\" в структурата на Позитано 20, като акцент в дейността му ще бъдат местните избори и работата с кметове.", "date": "2018.03.25", "title": "БСП одобри финансиране за партийна телевизия"}
{"url": "https://www.actualno.com/politics/boil-banov-kulturata-e-sistemno-nedofinansirana-i-podcenjavana-news_666308.html", "text": "  Проблемът с Ларгото е по-сложен от три разбити плочки. Там има сериозна отводнителна система, плочките върху самите куполи са закрепени на специални скари и винаги има хипотеза при по-активно въздействие отгоре те да се разместят. Това каза министърът на културата Боил Банов в интервю по БНТ по повод острите коментари за необходимост от ремонтни работи по съоръженията на Ларгото. Той заяви, че в близките дни, при подходящо топло време, ще се направи проверки и ще се установи откъде идва проблемът.  \"И не просто ще се замаже отгоре, а ще се направи така, че да не се повтаря\", уточни министър Банов.   На въпрос за състоянието на Народната библиотека и необходимостта от сериозен ремонт там министърът на културата отбеляза, че това е обект, в който в продължение дълги години нищо не е правено. \"В Народната библиотека се изисква специална интервенция и се подготвя такова нещо. Прави се анализ на конструктивното ѝ състояние. Ние даваме пари всяка година и кърпим дупки, но така не става. Там трябва цялостно решение\", кoментира министър Банов.   Според него културата е системно недофинансирана и подценявана в Европа, а и в света. \"Тя се надценява като инструмент за потушаване на военни конфликти, хората да се опознават и сприятеляват и да прекратяват разпри от столетия, а се подценява винаги, щом стане дума за финансиране\", каза той.", "date": "2018.03.25", "title": "Боил Банов: Културата е системно недофинансирана и подценявана"}
{"url": "https://www.actualno.com/politics/borisov-veche-e-vyv-varna-za-sreshtata-na-vyrha-inspektira-stroeji-news_666355.html", "text": "  Министър-председателят Бойко Борисов се запозна с хода на строителните дейности при изграждането на бул. „Васил Левски“ във Варна, съобщава БГНЕС.  Това е най-мащабният инфраструктурен проект в града за последните десетилетия, който ще позволи извеждането на трафика от автомагистрала „Хемус“ към курортите извън морската столица. За реализацията му правителството отпусна през миналата година 80,5 млн. лева.   Премиерът Борисов бе придружен по време на огледа от кмета на община Варна Иван Портних. Той го информира, че се очаква до средата на м. август да приключи по-голямата част от над 3-километровия участък. В момента се работи по дерето, като са набити над 1200 пилота за укрепване на трасето. При строителството на булеварда ще бъдат изградени и големи мостови съоръжения, над 2 км нови водопроводи и канализация, както и подземни комуникационни връзки.   Припомняме, че утре е срещата на върха Европейски съюз – Турция, чийто домакин ще бъде град Варна.", "date": "2018.03.25", "title": "Борисов вече е във Варна за срещата на върха, инспектира строежи"}
{"url": "https://www.actualno.com/politics/karadajy-obvini-bylgarija-v-etnichesko-prochistvane-news_666364.html", "text": "   на митинг в село Корница, съобщават от пресцентъра на ДПС.  Сигналът касае прокурор Недялка Попова заради нейни думи пред сайта : \"Това дело е стартирало на 6 октомври 2010 година. Оттогава досега по него не е спирано да се работи. Излиза, че седем години и 6 месеца не са били достатъчни, за да стигнем до финала. Но целта е не само това да влезне в съда, но и да се даде публичност. Просто да подадем един сигнал към обществото, че има едно явление в България. И за него не бива да се мълчи. Защото ние виждаме в него опасност. И нямаме основание да мислим, че те ще станат по-малко. Точно обратното. Те са почти като военизирана структура. Като им се каже отивайте и гласувайте, те отиват. Докато ние, с нашите демократични правила, сме много по-свободни. Понякога толкова, че се отива в безотговорност. .  Знаете ли колко още много кметове има в стара християнска Европа с друга религия? И тези християнски европейски ценности, които сме приели, мислите ли, че ще ги отстоим? И тогава точно това, което най-ценим в себе си, точно това ще ни убие. Ето това е сигнал към здравомислещите хора. Колко хора сега си дават сметка и разсъждават по тези въпроси? Засега ние действаме само по законен път. Ще стане лошо, когато се излезе от закона\".        , коментира Карадайъ. Ако е нужно, знаем как и можем да направим още, но нека видим действията на прокуратурата, заяви той. Лидерът припомни, че становището на прокуратурата по повод на дърпането на възрастни жени на границата от страна на националистите, бе оставено без последици, с аргумента, че нямало достатъчно доказателства.\r\nТой отбеляза, че именно това е двойният аршин и двойния стандарт на правосъдието на прокуратурата. „Единия, който му виждаме действията през медиите и другото, което се случва 8 години с нашите имами. Това е разликата.” заключи Карадайъ.       ДПС ще следи процесите по изработването на новите учебници по история и ще настоява събитията и участниците в т. нар. \"Възродителен процес\" да влязат за изучаване в учебниците. Председателят реторично попита На кое му казват те възродителен процес?! На най-голямото етническо прочистване след Втората световна война, т. нар голяма екскурзия 1989 г., или на опита за насилствена асимилация 1984 година, или на опита за насилствена асимилация 1975-76 година ,или на опита за насилствена асимилация 1972-73 година или на опита за насилствена асимилация 1964 година. ДПС ще настоява нашата история на нашата Родина да влезе в учебниците.\r\nКарадайъ завърши с призив за заедност и единство. „Дошло е време да се обединим, да сме заедно, отново да сме силни”. Това заяви председателят на ДПС Мустафа Карадайъ на възпоменателен митинг в с. Корница, община Гоце Делчев. Събитието, организирано от ДПС премина под надслов „Миналото не е пепел... Паметта е жива!” и отбелязва 45 години от трагичните събития на т.нар. „възродителен процес” в с. Корница.", "date": "2018.03.25", "title": "Карадайъ обвини България в етническо прочистване"}
{"url": "https://www.actualno.com/europe/erdogan-zapadyt-se-opitva-da-ni-pouchava-nikakvi-otstypki-utre-vyv-varna-news_666361.html", "text": "  Ден преди срещата на върха ЕС – Турция утре във Варна турският президент Реджеп Ердоган заяви, че няма да допусне Западът да го поучава и няма да отстъпи пред европейските лидери, предаде БГНЕС.   Ще бъдем непоклатими, никакви отстъпки няма да правим\", посочи Ердоган със суров тон пред участниците в регионалната конференция на управляващата партия в Трабзон.     Началото на срещата на върха е планирано за 19 ч. и ще продължи най-малко два часа, след което домакинът бойко Борисов, европейските лидери Доналд Туск и Жан-Клод Юнкер ще дадат съвместна пресконференция. Според Анадолската агенция официална , актуализиране на споразумението по Митническия съюз Турция – ЕС, либерализиране на визовия режим за турските граждани, ускоряване на процеса за финансовата помощ за сирийските бежанци в Турция и най-вече общи действия в борбата срещу тероризма.    Дневният ред предвижда обсъждания на връзките на Турция с ЕС в сферата на икономиката, търговията, сигурността, борбата с тероризма и външната политика, както и ситуацията в Палестина, на Балканите, в Сирия, Ирак , Либия, Аракан. Освен всичко това Анкара ще настоява за ликвидиране на политическите и изкуствените прегради в преговорния процес за членството на Турция в ЕС.\r\nЕрдоган планира разговори с Туск и Юнкер по въпроса за ангажиментите на Брюксел пред Анкара, както и проблема за противодействието срещу дейността на терористите в европейските държави. Миналата седмица в публична реч турският държавен глава заяви, че Европа покровителства терористични групировки на своята територия и оказва безвъзмездна помощ на терористи, като по този начин ги ползва като инструмент срещу Турция. \"Видяха това в Африн, както и по време на операцията \"Щит на Ефрат\". Но не изпълниха обещанията, които ни дадоха\", бе казал президентът. Тогава той обяви, че е подготвил купища видеозаписи и фотоси, направени в лагерите на търсещите убежище бежанци, и че ще ги предостави на Варненската среща.       ", "date": "2018.03.25", "title": "Ердоган: Западът се опитва да ни поучава. Никакви отстъпки утре във Варна"}
{"url": "https://www.actualno.com/politics/germanskijat-poslanik-vsichki-znajat-che-bylgarija-ima-problem-s-korupcijata-news_666365.html", "text": "  Политици, включително и от правителството, признават, че България има проблем с корупцията. Това каза пред бТВ посланикът на Германия у нас Херберт Залбер.  \"Аз се опитвам да получа възможно най-много впечатления от първа ръка по тази тема, което е доста трудно, защото корупцията по естество е потайна. Но това, което тук политиците, включително представителите на правителството казват, признават, е, че България има проблем с корупцията. Аз имам впечатление, че по-голяма част от германските фирми, които работят, които са представени, не се оплакват от това, така че не всичко е пропито от корупция. Но това явление съществува и в крайна сметка, съвсем скоро България създаде антикорупционен орган, чиято задача би трябвало да бъде да се бори с корупцията и се надявам, че това ще бъде успешно\", поясни Залбер.   Дипломатът подчерта, че Шенгенското пространство не функционира по очаквания начин, но в същото време беше категоричен, че евентуалното приемане на страната ни в него не е инструмент за натиск върху управляващите.   \"Що се отнася до границите в Европа, те са абсолютно твърдо установени и всеки, който живее тук и управлява страната е длъжен да се съобразява с тези граници. Естествено, че културните граници, езиковите граници минават извън физическите граници, които са определени на държавите” – така Залбер коментира провокативното изказване на Реджеп Ердоган за „духовните граници” на Турция. Според него Западните Балкани трябва първо да изчистят граничните си спорове и чак тогава ще могат да гледат към ЕС.\r\n\"Преди да говорим за едно евентуално възможно разширение на ЕС, трябва да говорим, трябва да имаме много ярко изясняване на граничните спорове между тези страни. Мисля, че това е едно умно решение. Когато погледнем картата, България има наистина стратегически интерес да има сигурност в региона и ако страните от Западните Балкани имат една сигурна европейска перспектива, то това ще допринесе за сигурността. Тези страни имат ясна европейска перспектива. За три от тях вече тази перспектива е конкретизирана. Но трябва да бъде ясно, че тази перспектива може да бъде реализирана само тогава, когато тези гранични спорове бъдат решени и когато критериите се изпълнят\", каза още Херберт Залбер.       На въпроса \"кой е най-важният въпрос, който трябва да бъде изяснен във Варна по време на срещата на върха ЕС-Турция?\" дипломатът каза следното: Това може би е опит натоварените разговори между Европейския съюз и Турция да бъдат поставени на нова основа. Основният предмет на разговорите ще бъде разбран през предстоящите дни, но ЕС смята, че трябва отново да бъдат започнати преговорите с Турция.\r\nПо отношение на спора за името на Република Македония германският посланик каза следното: Това е един въпрос, който Македония трябва да реши с партньорите, с които води преговори в момента и ще се радвам, ако скоро наистина бъде намерено решение. Как това решение ще изглежда не зависи от нас.", "date": "2018.03.25", "title": "Германският посланик: Всички знаят, че България има проблем с корупцията"}
{"url": "https://www.actualno.com/europe/turcija-provede-uspeshno-izpitanie-na-pyrvite-si-balistichni-raketi-news_666363.html", "text": "  Турция проведе успешно изпитание на първите балистични ракети собствено производство „Гьокдоган“ и „Боздуган“.  Ракетите са съвместна разработка на специалисти от турските отбранителни структури – Съвета за научно-технически изследвания и Научноизследователският институт за отбранителна промишленост. Те са били представени за пръв път на 13-та Международна изложба на отбранителната промишленост IDEF-2017 в Истанбул. Ракетите са тествани на военния полигон в Синоп, предаде БГНЕС.   В съответствие с изпитателната програма, през последното тримесечие на 2018 г. ще бъде изстреляна ракета от наземна установка. Тя трябва да порази движеща цел. Също така ще бъде осъществен пуск и от самолет, съобщава Анадолската агенция.   „Гьокдоган“ /в превод на български „Син сокол“ - бел.ред./ е ракета с малък и среден обсег на действие. Ракетите „Боздуган“ могат да поразяват цели на големи разстояния.", "date": "2018.03.25", "title": "Турция проведе успешно изпитание на първите си балистични ракети"}
{"url": "https://www.actualno.com/balkani/kontrolirano-sprjaha-pyrvi-blok-na-rumynskata-aec-v-cherna-voda-news_666377.html", "text": "  Контролирано спиране на първи блок на румънската АЕЦ в град Черна вода е била извършена в неделя сутринта заради неизправност в една от системите на централата, съобщи компанията \"Нуклеарелектрика\" (Nuclearelectrica).  Според съобщението на компанията повредата е в една от технологичните системи. Блокът ще бъде пуснат веднага след завършване на ремонтните работи. По предварителни оценки спирането на реактора ще продължи две денонощия, обявиха от \"Нуклеарелектрика\", цитирана от ТАСС.   Няколко часа след това съобщение последва други, в което се казва, че мощността на втория блок ще бъда намалена наполовина в предстоящия период.   \"Намаляването на мощността на втори блок предизвикано от необходимостта да бъде заменен лагер в двигател на кондензатната помпа в класическата (неядрената) част на централата\", се казва текста.\r\n\"Намаляването на мощността до 55% е необходимо за спиране на оборудването за да бъде извършен ремонтът. През това време блокът ще бъде включен в националната енергийна система и мощността му ще бъде 300 мегавата\". Предполагаемата продължителност на намаляването на мощността е около 16 часа до достигане на номиналните показатели, се отбелязва в документа, предаде БГНЕС.       Според изявлението на компанията работата няма да окаже негативно въздействие върху персонала, населението и околната среда.\r\n\"Нуклеарелектрика\" е оператор на двата блока на единствената румънска АЕЦ и на завод за производство на ядрено горива в град Питещ.", "date": "2018.03.25", "title": "Контролирано спряха първи блок на румънската АЕЦ в Черна вода"}
{"url": "https://www.actualno.com/europe/bruksel-shte-predprieme-surovi-merki-sreshtu-facebook-news_666320.html", "text": "  Брюксел поиска от Facebook по-нататъшни обяснения за изтичането на лични данни на потребителите на социалната мрежа. Еврокомисарят Вера Йоурова обяви \"сурови мерки\" по отношение на социалната мрежа, която се оказа замесена в скандал с личните данни на потребителите.  \"Злоупотребата с данните на 50 милиона клиенти на Facebook е абсолютно неприемлива\", каза тя в интервю за \"Билд ам Зонтаг\".   По данни на изданието, Йоурова е поискала от ръководството на социалната мрежа официално изявление за ситуацията. \"Искам от Facebook по-нататъшни обяснения. Например, в каква степен са засегнати европейските потребители\", каза еврокомисарят.   Американската администрация и отговорните ведомства са уверили Евросъюза, че те \"приемат всички обвинения изключително сериозно и работят върху подготовката на необходимите мерки\". Едновременно с това \"европейският отговор\" трябва да бъде даден от съответните ведомства за защита на данните в Европа. \"Този скандал трябва да стане сигнал за всички нас. Начинът, по който използваме личните данни, може да доведе до големи последствия\", заяви Йоурова.\r\nСоциологическо проучване, публикувано от \"Билд ам зонтаг\", показва, че 60% са на мнение, че социалните мрежи, като Facebook, имат негативни последици за демокрацията. 89% смятат, че Facebook е способна да влияе на политическите възгледи на своите клиенти.       Припомняме, че една от големите световни новини тази седмица, е скандалът , в който се забърка най-популярната социална мрежа в световен мащаб - Facebook. Скандалът може да се опиеш само в две думи - Big Brother. В повече думи - без особена съпротива Facebook позволява на Cambridge Analytica да събере чувствителни данни на 50 млн. потребители на социалната мрежа и с тази огромна база информация да разработи поведенчески алгоритъм относно политическите нагласи и възгледи на тези хора, като с помощта на този алгоритъм да влияе на политическия им избор.", "date": "2018.03.25", "title": "Брюксел ще предприеме сурови мерки срещу Facebook"}
{"url": "https://www.actualno.com/showbusiness/kris-evans-ne-iska-da-e-otnovo-kapitan-amerika-news_666306.html", "text": "  Актьорът Крис Еванс, който изпълнява ролята на Капитан Америка в известната филмова поредица на \"Марвел\", вероятно няма да се снима повече в този образ..  Той призна пред Тhe New York Times, че не планира да се превъплъти отново в образа на Капитан Америка след снимките на четвъртия филм от поредицата \"Отмъстителите\" по-късно тази година. Новият филм, който все още не е озаглавен, трябва да се появи по екраните през 2019 г.   Еванс за пръв път изпълни ролята във филма \"Капитан Америка: Първият отмъстител\", излязъл по екраните през 2011 г.   Актьорът ще дебютира на Бродуей в ролята на полицай в постановката \"Lobby Hero\", чиято премиера е планирана за 26 март.", "date": "2018.03.25", "title": "Крис Еванс не иска да е отново Капитан Америка "}
{"url": "https://www.actualno.com/society/bdj-puska-predvaritelna-prodajba-na-bileti-za-velikdenskite-praznici-news_666309.html", "text": "  За удобство на всички клиенти, които предвиждат да пътуват с влак през периода на Великденските празници, от утре (26-и март) „БДЖ–Пътнически превози” ЕООД въвежда предварителна продажба на билети за всички бързи влакове.  Обичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин се дава възможност на клиентите да планират предварително своите пътувания, както и своевременно да закупят билет и резервация за седящо място за предпочитания от тях влак в срок от 15 дни преди самото пътуване.   Предварителната продажба на билети, която железопътният превозвач стартира, ще се извършва във всички гари и железопътни бюра в страната през периода от 26-и март до 9-и април.   Клиентите на „БДЖ–Пътнически превози” ЕООД могат да получат подробна информация за свободните места във влаковете от служителите на билетните каси и гишетата „Информация” в железопътните гари, както и на националния информационен телефон 0700 10 200.\r\nЗа празничните дни по повод Великден, „БДЖ–Пътнически превози” ЕООД предвижда да осигури и допълнителни вагони за влаковете, които пътуват по основните направления в страната.       Националният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата е достъпна на официалната интернет страница на „Холдинг БДЖ” ЕАД – www.bdz.bg, както и на електронен адрес – http://bdztickets.com.", "date": "2018.03.25", "title": "БДЖ пуска предварителна продажба на билети за Великденските празници"}
{"url": "https://www.actualno.com/society/100-porajenija-vyrhu-njakoi-rekolti-u-nas-zaradi-niskite-temperaturi-news_666304.html", "text": "   Това каза в интервю за „Фокус“ доц. д-р Сава Табаков, преподавател в Катедрата по овощарство в Аграрния университет в Пловдив във връзка със състоянието на овощните култури в страната в началото на пролетта. „Снеговалежите не пречат на овощните дървета, проблемът всъщност са температурите. Но засега в повечето райони няма данни за критично ниски температури – около минус 1-2 и 0 градуса, и това не е проблем за овошките, които още не са цъфнали.  Проблемът ще бъде, когато спрат валежите и времето се изясни, но кога ще стане това и дали ще доведе до голямо понижение на температурите не може да се каже. Вероятно в различните региони ще бъде различно. Но засега няма проблем, като изключим, че в голяма част от Южна България костилковите овощни видове бяха засегнати от студа около 1-ви март. Има райони със 100% поражения по кайсия, праскова, бадем, слива – доста лошо е положението още оттогава. И, така да се каже, то дори не остана какво да мръзне“, каза още доц. Табаков и уточни, че е нормално това да се случва в началото на април.   „Много лоша е ситуацията на топла зима с късен студ, но на всеки 15-20 години се случват такива работи. Въпреки това най-голяма реколта очакваме от черешите, крушите и ябълките, както и от сливите в Северна България, тъй като в повечето райони там са издържали на студовете, понеже още не са имали развитие. Но е трудно да се каже със сигурност, защото докато не се приберат плодовете от дърветата, всичко може да се случи. Това е земеделието – няма гаранции, че няма да има повече студове и т.н. и т.н.“, обясни още той.   ", "date": "2018.03.25", "title": "100% поражения върху някои реколти у нас заради ниските температури"}
{"url": "https://www.actualno.com/society/kolonijata-ot-kaktusi-v-kresnenskoto-defile-se-razrastva-news_666312.html", "text": "  Колонията от диворастящи кактуси в Кресненското дефиле се разраства, прехвърли река Струма и се разположи все още на малка площ върху „Кривия” тунел, през който се провира ГП Е-79, предаде кореспондентът на БГНЕС за региона.  За кактусовата плантация в Кресненското дефиле за първи път информира преди 10 години екологът от с. Черниче Павел Кипров. Тя бе обхванала площ от около 100 кв. м. терасата върху жп тунела в дефилето на източния бряг на р. Струма. Плантацията е от малки кактуси-саксиен тип.   За първи път тази година малка колония вече има и оттатък реката-върху „Кривия” тунел. Бодливите растения, характерни за Мексико и в някои от щатовете на САЩ, за сега заемат площ от няколко квадратни метра, след като явно са прескочили реката. За миграцията им е спомогнал вятъра и птиците.   На някои от растенията все още личат преживелите меката зима цветове. По принцип кактусите, които са от вида „Опунция”, цъфтят през есента.\r\nНяколко са версиите как кактусите са се „настанили” в България.       Според едната, пренос на въздушни маси от Средиземно море през 1994 г., донася на Витоша кактусови семена. В резултат стотици кактуси от два вида се появяват по склоновете на Лозенска планина край Панчарево. А според друга, кактусите са се саморазселили, след като през миналия век били засаждани по гробовете.\r\nВ България колонни от кактуси, освен на гореспоменатите места, има и на Змийския остров, край Белослав, с. Пушево-търновско, над рудника в квартал Ораново на гр. Симитли и др.\r\nКактусите са адаптирали и аклиматизирали напълно към климата в България.    ", "date": "2018.03.25", "title": "Колонията от кактуси в Кресненското дефиле се разраства"}
{"url": "https://www.actualno.com/tennis/eto-kyde-da-gledame-macha-na-grigor-dimitrov-dnes-news_666369.html", "text": "  Супер звездата на българския спорт излиза тази вечер отново на корта в Маями. Първата ни ракета ще се изправи срещу Жереми Шарди, а срещата ще започне не преди полунощ.  Двубоят на българина е насрочен за централния корт, като преди това на него ще играят Хуан Мартин дел Потро и Кей Нишикори, като техният мач ще започне не преди 21,00 часа.       ", "date": "2018.03.25", "title": "Ето къде да гледаме мача на Григор Димитров днес"}
{"url": "https://www.actualno.com/society/prognoza-za-vremeto-25-mart-nedelja-news_666279.html", "text": "  Преди обяд над западната половина на страната и облачността временно ще се разкъса, но по-късно през деня отново ще се увеличи и на отделни места, главно в планинските райони, слабо ще превали. Такава е прогнозата за времето на Националния институт по метеорология и хидрология (НИМХ) към БАН, съобщи за дежурният синоптик Евгения Егова, цитирана от агенция \"Фокус\".  Ще духа слаб в Източна България до умерен вятър от изток-югоизток. Минималните температури ще са предимно между минус 5° и 0°, максималните ще са между 4° и 9°, в югозападните райони до 12°. През нощта срещу понеделник в Югозападна България валежите ще се активизират. Атмосферното налягане ще продължи да се повишава, но ще остане по-ниско от средното за месеца.   Над Черноморието ще остане облачно, почти без валежи. Ще духа умерен вятър от изток-югоизток. Максималните температури ще са 7°-8°. Вълнението на морето ще е 2 бала. Температурата на морската вода е 6° - 7°.   Над планините ще преобладава облачно време. Временни разкъсвания на облачността ще има преди обяд над масивите в Западна България, но по-късно през деня облачността отново ще се увеличи и на отделни места там ще превали слаб сняг. Ще духа умерен до силен вятър с южна компонента. Максималната температура на височина 1200 ще е около 3°, на 2000 метра - около минус 2°.\r\nВ началото на следващата седмица ще се затопля, но ще преобладава облачно време, на места с превалявания от дъжд. В понеделник на повече места и повече като количество ще са валежите в Източна България, във вторник - в Южна. Във вторник в западната и централната част на Дунавската равнина вятърът ще се ориентира от северозапад. В сряда ще има променлива облачност, предимно средна и висока, вероятността за валежи вече е по-малка, но все пак на отделни места са възможни краткотрайни превалявания. Сутринта ще е по-студено, но през деня ще започне вече по-бързо и по-чувствително да се затопля.    ", "date": "2018.03.25", "title": "Прогноза за времето - 25 март (неделя)"}
{"url": "https://www.actualno.com/education/s-izpiti-po-himija-i-matematika-prodyljava-kandidatstudentskata-kampanija-na-su-news_666260.html", "text": "  На 25 март 2018 г. с изпити по математика II и химия продължава първата кандидатстудентска сесия за учебната 2018/2019 г. на Софийския университет „Св. Климент Охридски“.  Изпитът по математика II е писмен, с времетраене 4 часа. Той се състои в решаване на осем задачи, при решаването на които се използват знания от различни теми на училищната програма по математика. Всеки кандидат-студент трябва да се стреми да изложи решенията на задачите от изпита пълно, кратко и ясно, като използва въведената в училище математическа символика. Необходимо е решението на всяка задача да съдържа кратки обосновки и обяснения за означенията и въз основа на кои теореми, аксиоми или определения са извършени съответните доказателства, пресмятания, построения и изводи. Решаването на задачите не предполага използването на помощни изчислителни средства.\r\nПри провеждането на изпита се допуска използването на химикалки, пишещи синьо, черен молив, линийка, триъгълник, пергел и гума. Не се разрешава ползването на калкулатори, електронни бележници и портативни компютри.      Единственото разрешено помагало по време на изпита е Справочник по математика за кандидат-студенти, издаден от Факултета по математика и информатика на Софийския университет „Св. Климент Охридски\" не по-рано от 2007 г. (с червена корица).\r\nИзпитът по химия е писмен, с времетраене четири астрономически часа. Той се състои от две части. Първата част е 20 тестови въпроса, включващи материал по неорганична и органична химия, с изборен отговор (един от пет); втората част включва 4 логически задачи (2 по неорганична и 2 по органична химия).    При подготовката за изпита могат да се използват всички одобрени от МОН, действащи учебници за 7, 8, 9 и 10 клас задължителна и профилирана подготовка; учебниците за 11 и 12 клас профилирана подготовка могат да се използват като допълнителна литература за по-пълно изясняване на материала от програмата. В конкурсния изпит няма да бъде включен материал извън изпитната програма.   Отговорите на въпросите от теста се събират един час след началото на изпита. На всеки въпрос трябва да се отбележи само едно вярно решение. Въпроси с повече от един отбелязан отговор се приемат за невалидни. За всеки верен отговор на въпрос от теста се дават 2 точки. Максималният брой точки за теста е 40.\r\nЛогическите задачи включват по няколко условия. Оценяват се само верни отговори на поставените в тези условия въпроси. Някои от въпросите могат да изискват обяснение на определени химични факти или закономерности. В такъв случай се очаква кратко обяснение и само на това, за което се пита. При решаване на логическите задачи кандидат-студентите трябва да покажат, че разбират учебния материал, притежават определен минимум от знания по химия, които умеят да приложат за конкретни химични проблеми, както и че имат добра химична култура. Обемът на задачите е съобразен с времетраенето на изпита. Общият брой на точките от втората част на изпита е 80. В зависимост от сложността, всяка задача носи от 15 до 25 точки.    На всеки кандидат-студент по време на изпита ще се предоставят помощни материали (периодична таблица, таблица за разтворимост, ред на относителна активност и ред на електроотрицателност), ако са необходими за решаване на изпитното задание.", "date": "2018.03.25", "title": "С изпити по химия и математика продължава кандидатстудентската кампания на СУ"}
{"url": "https://www.actualno.com/society/patriarh-neofit-shte-izpratim-delegacija-za-chestvanijata-na-ohridskata-arhiepiskopija-news_666310.html", "text": "  Ако има покана, ще изпратим. Това заяви пред БГНЕС Негово Светейшество българският Патриарх Неофит, отговаряйки на въпрос дали Българската православна църква ще изпрати делегация в Република Македония по случай честванията на 1000 години от създаването на Охридската архиепископия в град Охрид на 28-ми май тази година.  На въпрос как ще се чества у нас тази годишнина, патриарх Неофит заяви: „Ще се обсъди както е прието, така ще го отпразнуваме. Засега още няма програма за празнуването“.   На специално заседание на 13-ти март Светият Синод на Македонската православна църква /МПЦ/ - Охридска архиепископия взе решение за отбелязване на 1000-годишнината от Охридската архиепископия в катедралния храм \"Света София\" в Охрид на 28-ми май.   ", "date": "2018.03.25", "title": "Патриарх Неофит: Ще изпратим делегация за честванията на Охридската архиепископия "}
{"url": "https://www.actualno.com/showbusiness/megan-markyl-iska-da-zachene-vyzmojno-naj-byrzo-news_666307.html", "text": "  Годеницата на принц Хари Меган Маркъл иска да забременее веднага след сватбата и е убедила бъдещия си съпруг да откаже цигарите, пише Daily Mirror.  36-годишната актриса прави всичко възможно да увеличи шансовете си за зачеване. Британският принц е свалил около 4,5 кг, откакто слуша съветите й и се храни със здравословните ястия, които тя му приготвя в двореца Кенсингтън.   Хари, който е на 33 години, посещава диетоложката Габриела Пийкок и работи с персонален треньор във фитнес зала в Лондон, за да влезе във форма. \"Той е там в 7 часа сутринта почти всеки ден. Възвръща си тялото на войник\", каза анонимен източник.   Междувременно бяха изпратени поканите до 600 гости за венчавката на 19 май в замъка Уиндзор. Те са от името на принц Чарлз, а не на кралица Елизабет Втора, защото сватбата не е на държавно ниво, каквато беше тази на Уилям и Кейт.", "date": "2018.03.25", "title": "Меган Маркъл иска да зачене възможно най-бързо"}
{"url": "https://www.actualno.com/chronicles/pojar-izpepeljava-tyrnovo-ot-celija-grad-ostava-samo-edna-kyshta-news_666162.html", "text": "  В миналото град Търново е бил не веднъж жертва на големи опустошителни пожари.  На 20 март 1680 година избухва пожар в тогавашния квартал \"Кая баш\", който продължава до 25 март.   От стари източници узнаваме, че градът се превръща в пепелище.   “Само една къща остана, къщата на стария Ибрахим ага”.", "date": "2018.03.25", "title": "Пожар изпепелява Търново, от целия град остава само една къща"}
{"url": "https://www.actualno.com/politics/rumen-radev-posreshta-u-nas-slovenskija-si-kolega-news_666285.html", "text": "  На 26 март президентът на Република Словения Борут Пахор ще бъде на официално посещение в България по покана на държавния глава Румен Радев. Това съобщиха от прессекретариата на държавния глава. Перспективите за европейска интеграция пред региона на Западните Балкани в контекста на Българското председателство на Съвета на ЕС, двустранните отношения между България и Словения и задълбочаването на регионалното сътрудничество, както и откриването на пряка въздушна връзка между Любляна и София ще бъдат сред акцентите в разговора на двамата държавни глави.  От 09.30 часа на площад „Св. Александър Невски“ ще се състои церемонията по официалното посрещане на държавния глава на Словения. Борут Пахор ще положи венец пред Паметника на Незнайния воин.   Двамата държавни глави ще проведат среща „на четири очи“ на „Дондуков“ 2 от 10.00 часа, след което ще се проведат пленарните разговори на официалните делегации на България и Словения.   В 11.00 часа двамата президенти ще дадат съвместна пресконференция.\r\nВ рамките на посещението си словенският президент Борут Пахор ще разговаря със зам.-председателя на Народното събрание Явор Нотев и с председателя на Комисията за външна политика Джема Грозданова.       ", "date": "2018.03.25", "title": "Румен Радев посреща у нас словенския си колега"}
{"url": "https://www.actualno.com/celebrate/blagoveshtenie-e-praznik-na-vsichki-hristijani-news_666258.html", "text": "     Благовещение e празник за всички християни, независимо от традицията и църквата, към която принадлежат. Според Библията на този ден Архангел Гавраил донася на Дева Мария благата вест, че тя ще роди Спасителя на човечеството, сина Божий Иисус Христос. В народните представи този ден се свързва с идването на прелетните птици и с окончателното пролетно пробуждане на природата.   Според народните поверия след Благовещение всеки гледа да излиза от къщи сит и с пари в джоба, та ако го закука кукувицата, да бъде през цялата година сит и с пари. Вярва се, че ако някой види най-напред щъркел, който не лети, а лежи или ходи, недобро ще го сполети. Ако мома или момък види най-напред лястовица, три пъти завързва празна кърпа, поставя я на покрива и след три дни по нея гадае какъв (каква) ще вземе.   В този ден се извършват дейности с насърчаващо значение, което приписват на празника. Сеят зеленчуци и присаждат плодните дръвчета, за да са \"благи\", \"плашат\" овошките, които не дават плод, бележат агнета и ярета, защото се вярва, че по-малко ще ги боли. Пчеларите отварят кошерите и пускат пчелите, за да събират сладък мед. Пробиват ушите на момиченцата, за да им сложат обици. Вярва се, че на Благовещение и най-силната отрова губи своята сила.\r\nСпоред поверието на този ден излизат самодивите и самовилите. \"Събуждат се и излизат от дупките\" змиите и гущерите. В тази връзка се изпълняват редица обредни действия, които според народните вярвания имат предпазваща и прогонваща сила. Преди изгрев палят огън на едно или на три места или по всички ъгли на двора и слагат говежда тор да пуши и прогонва влечугите.       Деца и възрастни удрят тенекии и звънци и с тичане обикалят двора и къщата. Тези действия са съпроводени с изричането на специална словесна формула: \"Бягайте, змии и гущери, днеска е Благовец\" или \"Бягайте, змии, Благовец ша ва затисне\" и други подобни. Като прескачат огъня, момците си пърлят леко краката, за да не ги хапят змиите през лятото. Пак за предпазване жените не шият ­ \"да не ги дупчат змиите\", не месят хляб, \"че ще се свие змия на него\".\r\nНа обредната трапеза присъстват риба (изпечена или сварена), шарена пита, лучник.\r\nИменници на този ден са Благовест, Благовеста, Благой, Блага, Евангелина, Bангел.    ", "date": "2018.03.25", "title": "Благовещение е - празник на всички християни"}
{"url": "https://www.actualno.com/curious/svryhproizvodstvoto-na-superhrani-v-andite-ponijava-kachestvata-im-news_666314.html", "text": "  От заснежените върхове на Андите до амазонската джунгла, минавайки през студената Патагония, местните хора вече се хранят със суперхрани като киноа, Каму-каму и др. Тези здравословни храни, които се разпространиха по целия свят, са заплашени от свръхпроизводство. Богати на антиоксиданти, аминокиселини, минерали и фибри, тези култури, отглеждани на едни най-високите обитавани части на планетата, дават нови надежди в борбата със сърдечносъдовите заболявания, затлъстяването и рака, считат експерти. Те се превърнаха в основни за хранителната промишленост в Андите.  От 2011 г до 2015 г. предлагането им се е утроило. Производството и износът им не спират да се увеличават. Така приходите от перуанската зърнена култура киноа, наречена перуанско злато, която е била култивирана още от инките, са се учетворили между 2012 и 2017 г. – от 34.5 на повече от 124 млн. долара. Приходите от друга суперхрана – сача инчи – са се удвоили, предаде БГНЕС.   Световният успех на тези храни, които привличат любителите на здравословното хранене, вегетарианците, хората спазващи диети и онези, които просто желаят да бъдат модерни, има и негативна страна. За да отговорят на търсенето, производителите увеличават обемите на продукцията. Качествата на тези суперхрани обаче може да се понижат, ако почвата, на която се отглеждат, е изтощена и променена като състав, за да дава повече реколта.   Това предупреждават учени като химикът Марсела Саморано, която е специалист по анализ на храните в Университета в Сантяго, Чили. Например за киноата се знае, че се подлага на високи температури при опаковането си. Освен това, в стремежа си да продават повече, хората са започнали да произвеждат киноа и в САЩ, Холандия, Китай, Индия. Естествената среда, в която тази зърнена храна притежава своите качества, е високите перуански и боливийски плата. Извадена от естествения си хабитат, тя няма да притежава всички ценни качества, заради които е търсена. За да могат потребителите да се ориентират ида намират най-добрите перуански продукти, директорът на организацията Promperu, Исабела Фалко, настоява за въвеждане на контролирано наименование за произход. „Знае се, че киноата, която расте на 4 000 м. надморска височина, притежава най-добрите хранителни качества“, подчертава тя.", "date": "2018.03.25", "title": "Свръхпроизводството на суперхрани в Андите понижава качествата им"}
{"url": "https://www.actualno.com/balkani/albanskijat-premier-balkanite-sa-v-opasnost-ot-rusko-vlijanie-news_666288.html", "text": "  Министър-председателят на Албания Еди Рама предупреди, че държавите на Балканският полуостров са изложени на опасност от руско влияние, предава \"Фокус\"  В интервю за британския вестник The Financial Times албанският премиер подчерта, че Балканите са важен регион и поради тази причина не може да се очаква, че Москва ще се оттегли от него. Именно поради тази причина Европейският съюз трябва да започне преговори за присъединяването на Албания към структурите му, изрази увереност Рама, като допълни: „Албания заслужава тези преговори да започнат\".   В последно време в Албания представители на институции и партии, както и на неправителствения сектор и партии отправиха критики към Русия, която според тях засилва влиянието си в страната.   Антируските настроения в страната са осезаеми, а руският посланик в Тирана Карпушин многократно отрича публично опасенията за влиянието на Кремъл, заявявайки, че няма основания за такива.", "date": "2018.03.25", "title": "Албанският премиер: Балканите са в опасност от руско влияние"}
{"url": "https://www.actualno.com/europe/otkriha-samodelni-bombi-i-oryjie-v-supermarketa-v-treb-news_666283.html", "text": "  Френските следователи са открили три самоделни взривни устройства, пистолет и ловджийски нож в супермаркета в град Треб, в който терористът Редуан Лакдим бе взел заложници, съобщи тв каналът БФМ-ТВ.  По-рано при обиск в дома, в който е живеел Лакдим, е намерена бележка, в който той заявява своята принадлежност към „Ислямска държава“. На 23 март в Каркасон 29-годишният Редуан Лакдим напада хора в автомобил, с цел да го открадне. При нападението водачът на колата е ранен, а пътникът в нея – убит. Второто нападение Лакдим извършва недалеч от казарма за полицаи от специалните части, като открива огън срещу група трениращи, предаде БГНЕС.   След това се отправя към близкия град Треб, където взима заложници в супермаркет. Загиват трима души, включително и полицай, предложил да се размени с един от заложниците. По-късно терористът е ликвидиран при щурм на спецчасти. Спътниковият канал \"Скай нюз Арабия\" съобщи, че отговорност за серията нападения в южна Франция е поела групировката „Ислямска държава“.   ", "date": "2018.03.25", "title": "Откриха самоделни бомби и оръжие в супермаркета в Треб"}
{"url": "https://www.actualno.com/america/shefyt-na-apple-posyvetva-trymp-da-vodi-otkrita-tyrgovija-news_666316.html", "text": "  Президентът на американската компания Apple Тим Кук посъветва президента на САЩ Доналд Тръмп да провежда политика на откритост в сферата на търговията. „Изключителни резултати постигат страни, които се придържат към принципа на откритост, ангажирани са с търговията и разнообразието“, каза той по време на икономически форум в Пекин и добави, че страни, които не го правят, не постигат големи успехи.  Ръководителят на една от най-големите инвестиционни компании в света BlackRock Inc. Лари Финк на същия форум се изказа против началото на търговска война между СЩ и КНР. „На света е нужен силен Китай и силни САЩ. На света не е нужна открита борба, в която да намалим наличните общи възможности“, заяви той, цитиран от БГНЕС.   Миналия четвъртък Тръмп подписа меморандум за въвеждане на комплекс от мерки срещу нечестни според Вашингтон търговски практики на Пекин. Тръмп нареди в продължение на 15 дни да се разгледа възможността за митнически такси на определени категории стоки от Китай, изготвяне на списък с тези стоки и иницииране на производство в рамките на Световната търговска организация срещу Китай. Освен това Тръмп разпореди на министъра на финансите Стивън Мнучин в рамките на 60 дни да подготви предложение за ограничаване на инвестициите на Китай в американски компании.   ", "date": "2018.03.25", "title": "Шефът на Apple посъветва Тръмп да води открита търговия"}
{"url": "https://www.actualno.com/politics/italianskijat-premier-paolo-djentiloni-podade-ostavka-news_666286.html", "text": "  Италианският премиер Паоло Джентилони официално подаде оставка тази вечер след конституирането на новия парламент.  Джентилони обаче ще продължи да изпълнява текущите задължения до съставянето на ново правителство, съобщи президентството, цитирано от bTV.   На първото си заседание след парламентарните избори на 4 март Камарата на депутатите и Сенатът избраха председатели след споразумение между дясната коалиция и „Движение 5 звезди”, които победиха на изборите, но без мнозинство.   Лявоцентристката коалиция, големият губещ на изборите, която беше издигнала Джентилони на власт, засега премина в опозиция, отказвайки да служи за „патерица” на единия или другия лагер. В резултат Джентилони връчи оставката си на президента на републиката Серджо Матарела, след което отиде при двамата нови председатели на двете камари, за да ги информира за решението си съгласно протокола.\r\nПрезидентът на републиката помоли премиера да остане на поста, за да управлява текущите дела, уточни президентството.       Консултациите на Матарела за ново правителство практически биха могли да започнат от вторник, след като парламентарните групи бъдат конституирани и изберат своите председатели, но според италианската преса те няма да започнат преди 3 април, когато приключва великденската ваканция в страната.", "date": "2018.03.25", "title": "Италианският премиер Паоло Джентилони подаде оставка"}
{"url": "https://www.actualno.com/europe/lideryt-na-germanskite-svobodni-demokrati-nato-da-uvelichi-voennija-si-potencial-news_666313.html", "text": "  След изявлението на държавния глава на Руската федерация Владимир Путин за разработването на нови оръжейни системи НАТО трябва да се стреми към увеличаване на военния си потенциал. Това заяви в интервю за неделното издание на германския национален ежедневник Die Welt am Sonntag председателят на Свободната демократическа партия (СвДП) Кристиан Линднер, предаде БГНЕС.  „За мен е ясно: въпросите за сигурността, международното право и човешките права са над икономическите интереси\", категоричен бе Линднер. След това той поясни: никой не иска нова надпревара във въоръжението, но „готовността към подобно неминуемо последствие трябва да бъде убедителна, за да преосмисли Русия позициите си“.   Коментирайки американския ядрен арсенал, разположен в района на Айфел в Рейнските шистови планини, Линднер заяви: „Във всеки случай, към настощия момент вече не трябва да говорим за изтеглянето (на ядреното въоръжение – бел.р.), което през 2009 г. СвДП считаше за възможно“. Решението за модернизация на тези оръжия обаче трябва да бъде взето от САЩ, подчерта Линднер.   ", "date": "2018.03.25", "title": "Лидерът на германските свободни демократи: НАТО да увеличи военния си потенциал"}
{"url": "https://www.actualno.com/asia/bojci-na-isljamska-dyrjava-ekzekutiraha-9-irakski-policai-news_666297.html", "text": "  Бойци на терористичната организация „Ислямска държава“ екзекутираха девет иракски полицаи, взети в плен от екстремистите по време на скорошните боеве край град Туз-Хурмату в северната част на страната. Това съобщи тв каналът „Скай нюз – Арабия“, позовавайки се на изявление на командващия федералната полиция на Ирак.  „Девет служители на федералната полиция бяха разстреляни от бойци на ИД след залавянето си по време на сраженията при град Туз-Хурмату“, се казва в съобщението, цитирано от БГНЕС.   Преди дни на границата на провинция Киркук и Салах ед-Дин имаше стълкновение на отряд на федералната полиция с терористи. В резултат на завързалата се престрелка имаше убити и ранени и от двете страни, но екстремистите успяха да задържат няколко иракски полицаи. По-късно бойците от „Ислямска държава“ разпространиха снимки, на които бяха запечатани сцени на разправата с полицаите.   ", "date": "2018.03.25", "title": "Бойци на \"Ислямска държава\" екзекутираха 9 иракски полицаи"}
{"url": "https://www.actualno.com/asia/indija-otloji-misijata-si-do-lunata-news_666321.html", "text": "  Индийската организация за космически изследвания /ИОКИ/ отложи от април за октомври изпращането на Луната на безпилотната мисия „Чандраян-2“ с малък луноход на борда.  „Отчитайки трудностите, свързани с мисията, при осъществяването на която за пръв път ще бъде задействан орбитален апарат, всъдеход и кацащ модул, специалистите препоръчаха да отложим изстрелването до завършването на всички необходими изпитания“, заяви директорът на ИОКИ Кайласавадиву Сиван.   Той добави, че стартът е планиран за първата седмица на октомври, предаде БГНЕС.   Мисията „Чандраян-2“ предвижда доставката на малък луноход на естествения спътник на Земята. До момента само САЩ, Русия и Китай са успели да осъществят кацане на апарат на лунната повърхност. Общата стойност на индийския проект е около 125 милиона долара.", "date": "2018.03.25", "title": "Индия отложи мисията си до Луната"}
{"url": "https://www.actualno.com/politics/bsp-nalagat-se-predsrochni-izbori-sled-glupostite-na-upravljavashtite-news_666326.html", "text": "  Налагат се предсрочни избори след всички глупости, които правят управляващите. Това каза заместник-председателят на ПГ на „БСП за България“ Антон Кутев пред журналисти преди Пленума на партията, предаде „Фокус“. По думите на Кутев повечето политически сили нямат интерес от предсрочни избори. „БСП е може би единствената, която има. Аз лично смятах, че избори ще има, но чак следващата година“, посочи Кутев и заяви, че след всички глупости на управляващите, такива се налагат. Във връзка със сделката с ЧЕЗ, Антон Кутев уточни, че това не е тема на настоящия Пленум, тъй като дневният ред на заседанието предвижда вътрешнопартийни въпроси.  „Дълбоко не вярвам в това, което официално ми отговори министър-председателят, че не знае за тази сделка предварително. Не мога да повярвам, че българският и чешкият премиер се срещат и говорят за всичко друго, но не говорят за сделката, която в момента заплашва да го свали от власт“, посочи Кутев. По думите му, ако премиерът не е знаел за сделката, трябва да си подаде оставката. Според него Борисов със сигурност е знаел какво се случва.   „За мен остава огромният проблем, когато Гинка продаде на Гинчо. След три години, примерно, тя източи няколко стотин милиона от ЧЕЗ, след което продаде на някой несъстоятелен човек фирмата и той фалира. Какво държавата пак ли ще стои отвън и ще каже, че не знае за какво става дума. Очевидно, че държавата трябва да има контрол, защото това е ключово дружество“, заяви Кутев. „Представяте ли си един ден да спре тока в София – какво правим? Ако Гинка реши утре, че е обидена на софиянци и дръпне шалтера – какво правим после?“, попита Кутев.   ", "date": "2018.03.25", "title": "БСП: Налагат се предсрочни избори след глупостите на управляващите"}
{"url": "https://www.actualno.com/sciencelogy/facebook-krade-lichni-danni-chrez-igrite-tvyrdi-bivsh-menidjyr-v-kompanijata-news_666329.html", "text": "  Facebook е крадял личните данни на своите потребители дори и чрез игрите, твърди бившият мениджър на компанията Санди Паракилас, добавяйки, че профилите в социалната мрежа представляват \"стоки, които ежедневно се продават\".  Паракилас е работил във Facebook от 2011 до 2012 г. Той е отговарял за спазването на правилата за защита на данните потребителите. В интервю за The Washington Post специалистът споделя, че по това време не се е безпокоял чак толкова много за защитата на личните данни, но аферата с Cambridge Analytica го е подканила да говори по случая, предаде БГНЕС.   Според него, данни за клиентите са \"крадени\" и чрез големия брой популярни игри на Facebook, включително „Кенди краш“ и „Фармвил“.   Паракилас разкрива, че всеки път, когато потребител приеме приложение чрез Facebook, се появява \"прозорец\", в който се иска разрешение за достъп до данните му. Става дума за данни, които са публични на всеки профил, като име и фамилия, снимки, лайкове и т.н., но приложението получавала и достъп до информация, които потребителят съхранява като тайна.", "date": "2018.03.25", "title": "Facebook краде лични данни чрез игрите, твърди бивш мениджър в компанията"}
{"url": "https://www.actualno.com/europe/pochina-pyrvata-pobeditelka-v-evrovizija-news_666284.html", "text": "  На 94-годишна възраст почина първата победителка в конкурса „Евровизия“ през 1956 г. Швейцарската естрадна певица Лиз Асиа е починала в болница в Цюрих. Това съобщи вестник „Блик“, позовавайки се на информация на бившия секретар на певицата Жан Айхенбергер, предаде БГНЕС.  Победата на първия конкурс „Евровизия“ с песента Refrain е останала най-големият успех в кариерата на Асиа. По-късно тя често е канена на конкурса в качеството си на почетен гост. През 50-те години Асиа се е снимала и в няколко филма.   ", "date": "2018.03.25", "title": "Почина първата победителка в \"Евровизия\""}
{"url": "https://www.actualno.com/sciencelogy/ilyn-mysk-zakri-stranicite-na-kompaniite-si-vyv-facebook-zaradi-skandala-news_666330.html", "text": "  Космическата компания Спейс Икс и производителят на електрически автомобили Тесла Мотърс закриха профилите си в социалната мрежа Facebook.  Техният собственик, милиардерът Илон Мъск, бе призован от един негов последовател в Twitter да изтрие Facebook-страницата на Спейс Икс. В отговор Мъск написа: \"Въобще не знаех, че имаме страница във Facebook. Ще го направя.\" В социалната мрежа, създадена от Марк Зукърбърг, Спейс Икс и Тесла имаха по около 2,6 милиона последователи.   Малко преди това интернет компанията Mozilla и банка Commerzbank преустановиха рекламните си кампании във Facebook. Причината: скандалът с личните данни.   Преди няколко дни стана ясно, че британската аналитична компания \"Cambridge Analytica\" е обвинена, че е използвала информация от профилите на 50 милиона потребители на Facebook с цел да се повлияе на изборите в САЩ през 2016.\r\nСлед няколко дни на мълчание основателят на Facebook заяви, че неговият концерн е допуснал грешка. \"Това беше голяма злоупотреба с доверието. Наистина съжалявам за случилото се\", каза той пред CNN.       Високопоставени американски политици официално призоваха Зукърбърг да се яви пред специална комисия във Вашингтон и да отговори на критичните въпроси, които ще му бъдат зададени от членовете ѝ. Изслушването обаче няма как да се проведе преди края на великденската ваканция на Конгреса, предаде БГНЕС.\r\nВ същото време британски съд постанови претърсването на лондонската централа на \"Cambridge Analytica\" . Според британски медии, 18 служители от Службата за защита на данните са участвали в акцията, проведена в петък вечер. Компанията е заподозряна в това, че по неправомерен начин е добивала данни от потребители на Facebook, които е използвала за непозволена рекламна предизборна кампания сред милиони американски избиратели, и така е повлияла на техния избор в полза на Доналд Тръмп.\r\nОсобено интересен е начинът, по който се стигна до разкриването на този скандал. Изпълнителният директор на \"Cambridge Analytica\" Александър Никс беше заснет със скрита камера да обяснява начините за оказване на натиск върху политици, участващи в избори. Неговата фирма можела да изпрати например \"момичета до къщата на кандидата\". Репортер на британската телевизия Channel 4 се беше представил за потенциален богат клиент, който иска да помогне на няколко кандидата да постигнат успех на изборите в Шри Ланка. След излъчването на репортажа Александър Никс беше уволнен.       ", "date": "2018.03.25", "title": "Илън Мъск закри страниците на компаниите си във Facebook заради скандала"}
{"url": "https://www.actualno.com/america/12-dushi-zaginaha-pri-pyten-incident-v-ekvador-news_666295.html", "text": "  Дванайсет души загинаха, а двайсет и пет бяха ранени при тежък инцидент с автобус, който се преобърна на пътя в западната част на Еквадор, в крайбрежната провинция Манаби, съобщиха спасителните екипи.  Пътните произшествия са една от основните причини за смъртността в тази страна. Преди около седмица челен удар между два автобуса в съседната на Манаби провинция Гуаяс отне живота на 11 души, а 54 бяха ранени, предаде AFP.   В Еквадор 96% от пътнотранспортните произшествия се дължат на човешка грешка – най-често неопитност на водачите, твърди организация за защита на пътниците.   ", "date": "2018.03.25", "title": "12 души загинаха при пътен инцидент в Еквадор"}
{"url": "https://www.actualno.com/showbusiness/djon-bejli-se-opravda-za-obvinenijata-v-seksualen-tormoz-news_666342.html", "text": "  Президентът на Американската академия за кинематографично изкуство Джон Бейли изпрати до останалите членове на ръководството обяснително изявление във връзка с обвинения в сексуални посегателства.  Миналата седмица изданието „Варайъти“ съобщи, че 75-годишният президент на академията, която присъжда наградите „Оскар“ е обвинен в сексуално посегателство от три жени. В своето изявление Бейли казва, че се въздържа от коментар, за да не пречи на вътрешното разследване в академията, предаде БГНЕС.   Той, обаче, настоява, че обвиненията са лъжа, която има за цел да очерни 50-годишната му кариера. Той отбелязва, че срещу него е внесена само една жалба за сексуален тормоз, но описаните в нея събития не отговарят на истината.   Джон Бейли е оператор, режисьор и ветеран в американската кинематография. Той е назначен на поста президент на филмовата академия през август 2017 г. Известен е с работата си върху филми като „Американски жиголо“, „Омагьосан ден“ и „Обикновени хора“.", "date": "2018.03.25", "title": "Джон Бейли се оправда за обвиненията в сексуален тормоз "}
{"url": "https://www.actualno.com/america/bsp-borisov-da-zajavi-na-erdogan-che-izkazvaneto-mu-za-kyrdjali-e-nepriemlivo-news_666340.html", "text": "  Социалистите приеха поканата на Тракийското дружество за отбелязване на 26 март.  Националният съвет на БСП прие днес декларация за Деня на Тракия - 26 март. С нея социалистите настояват \"справедливото искане за обезщетението на тракийските българи да бъде поставено пред турската страна на най-високо ниво\". В документа се казва още, че ролята на страната ни на посредник между Европа и Турция не бива да е за сметка на българския национален интерес. \"Изказването на турския президент Ердоган за душевните граници до Кърджали е провокация към националния суверенитет и териториалната цялост на България. То е неприемливо. Премиерът Борисов да заяви тази позиция на срещата на 26 март\", пише още в декларацията.   Членовете на НС на БСП решиха още да приемат поканата на Съюза на Тракийските дружества да се включат в отбелязването на Деня на Тракия. В декларацията си социалистите призовават още \"да бъдем единни и единодушни в националните си приоритети, независимо от политическите си възгледи и пристрастия\".   ", "date": "2018.03.25", "title": "БСП: Борисов да заяви на Ердоган, че изказването му за Кърджали е неприемливо"}
{"url": "https://www.actualno.com/politics/rumen-petkov-trygnahme-sreshtu-irak-i-sgreshihme-da-ne-pravim-tova-i-s-rusija-news_666333.html", "text": "  „В Европа се държат по един много странен и дискредитиращ начин. Казват, че искат да сме солидарни. Но в този случай да извадят доказателствата и тогава да отправят призив да сме солидарни. , голяма част от тях невинни, по обвинението, че там има ядрено и химическо оръжие. После се оказа, че няма. След това съсипахме Либия, а в момента сме на път да съсипем Сирия. И някак си все по-малко се употребява словосъчетанието евроатлантически ценности, защото то се дискредитира с поредица доказани лъжи. На този фон не трябва да се учудваме, че антиевропейските нагласи се засилват, и то с основание, което се излъчва от върха на Европа“. Това заяви в ефира на БНТ членът на ИБ на АБВ .  „Ще дам и друг пример. . И ми е много интересно сега САЩ ще предприемат ли някакви действия срещу Великобритания“, заяви Петков. По думите му в подобни ситуации управляващите у нас трябва да си припомнят  и как името на страната ни бе несправедливо замесено в атентата срещу папа Йоан Павел II.   „Всички опити да се месят в междудържавните ни отношения, било то с Русия, или с Турция, или Македония, само дискредитират съдържателното начало на Европейския съюз“, заключи по темата той.    Това се поднася на обществото като инцидент, защото самолетът идва от страна-член на ЕС. Ами ако идваше от Африка или от Азия?  В началото на тази седмица директорът на Европол каза за 5 000 терористи в Европа от ИДИЛ, а колко от тях са в Франция е друг въпрос. Но по отношение на случая на летището ни… Той не може да бъде оставен просто така и подминат. Ако тук се опита да се търси решение, което да вземе образно казано главите на двама или трима от средния ешалон на Аерогара „София“, това ще бъде замазване на положението. Тук говорим за политическа отговорност, и то на първо място в министъра на вътрешните работи“, коментира Петков.", "date": "2018.03.25", "title": "Румен Петков: Тръгнахме срещу Ирак и сгрешихме, да не правим това и с Русия"}
{"url": "https://www.actualno.com/europe/germanija-i-na-mestno-nivo-prizna-provala-si-s-migrantite-news_666327.html", "text": "  След като канцлерът Ангела Меркел призна, че се е провалила с интеграцията на мигрантите, които наводниха Федералната република през 2015-2016 г., сега това направиха и германските градове.  Съюзът на германските градове и общини е предложил на местните власти да се отказват от мигарнтите и бежанците. Тази мярка е признак за „възникналите проблеми“ при интеграцията на мигрантите, смята председателят на съюза Герд Ландсберг.   Властите в малките населени места при необходимост трябва да се отказват от приема на мигранти. Подобни ограничения са наложителни, ако „натоварването е прекалено голямо““, уточни Ландсберг в интервю за Funke Mediengruppe.   Той посочи, че мигрантите са разположени неравномерно по регионите, въпреки същественото намаляване на техния поток във Федералната република. В резултат новопристигналите не винаги имат достъп до такива необходими условия за интеграция като езиковите курсове, жилище и свободни места в детските градини и училищата, предаде БГНЕС.\r\nПремиерът на провинция Саксония Михаел Кречмер се отнася с разбиране към отказа на някои общини да приемат чужденците, по-конкретно Фрайбрег и Залцгитер. Подобно решение е резултат не от нежеланието, а от възникналите проблеми, посочва политикът.       През 2017 г. бившият вицеканцлер Зигмар Габриел заяви, че градовете сами трябва да определят количеството на мигрантите, които искат да приемат. Като поощрение държавата ще покрива разходите за тяхната интеграция, обеща тогава той.\r\nСпоред данните на Федералното ведомство по въпросите на миграцията и бежанците максималният брой молби за предоставяне на убежище е получен през 2016 г. - 745 000. През миналата година техният брой е намалял до 222,9 хиляди, а за първите два месеца на тази година са получени общо 30,6 хиляди молби.", "date": "2018.03.25", "title": "Германия и на местно ниво призна провала си с мигрантите"}
{"url": "https://www.actualno.com/society/ski-sezonyt-v-bansko-prodyljava-do-sredata-na-april-news_666338.html", "text": "  Ски сезонът в Банско ще продължи до 15 април, когато ще бъде официално закрит. През последните дни натрупа около 30 см. нов сняг в ски центъра. На места снежната покривка вече достига 2.50 метра. Всички писти са добре обработени и всички съоръжения работят. Цените на лифт картите вече са намалени с 20%.  В момента на прекрасните условия за ски туризъм в Банско се радват стотици скиори от Великобритания, Израел, Русия, Германия и други страни. Очаква се пик на посещенията на българите в края на месец март и началото на април, когато децата излизат във ваканция и предстоящите Великденски празници.   ", "date": "2018.03.25", "title": "Ски сезонът в Банско продължава до средата на април"}
{"url": "https://www.actualno.com/europe/germanskite-vlasti-zadyrjaha-puchdemon-news_666337.html", "text": "  Германските власти задържаха бившия лидер на Каталуния Карлес Пучдемон при преминаване на границата. Това съобщи адвокатът на политика Жауме Алонсо Куевиляс в Тwitter.  Пучдемон е „бил арестувал в Германия, когато е влизал от Дания на път за Белгия от Финландия“. „В момента той се намира в полицейското управление“, добави юристът, цитиран от ТАСС.   Вестник „Паис“ съобщава, че испанското правителство е получило официално потвърждение от германските власти за задържането на бившия ръководител на каталунското правителство.   По-рано Върховният съд на Испания поиска международна заповед за избягалия от страната политик и редица негови привърженици. Те са обвинени в опит за сепаратизъм.\r\nПучдемон избяга в Белгия в края на октомври миналата година. На 22 и 23 март той е бил на територията на Финландия.       ", "date": "2018.03.25", "title": "Германските власти задържаха Пучдемон"}
{"url": "https://www.actualno.com/europe/vse-poveche-britanci-napuskat-velikobritanija-zaradi-brexit-news_666287.html", "text": "  Увеличава се броя на британците, разочаровани и ядосани от резултата на референдума за Brexit, които напускат Великобритания в търсене на по-добро бъдеще за тях и децата им, пише британският вестник The Guardian.  Някои от тях имат собствен бизнес, други имат хубава работа с добра заплата. За едни това е шанс за промяна в кариерата. Вместо да се изолират като имигранти повечето искат да се впишат в местните общества на приемащите ги страни. Вестникът дава пример с три различни семейства.   Първото е на научен работник и съпруга журналистка с три малки деца. Те са се устройват в Берлин при много по-добри условия. Според него дори без Брекзит в Обединеното кралство са се натрупали много нерешени проблеми в транспорта, инфраструктурата и здравеопазването.   Второто семейство има дванадесетгодишна дъщеря. Те са били крайно недоволни от резултата на референдума и след него са решили да се преместят във Франция, като казват, че за нищо не съжаляват и нищо не ги е задържало във Великобритания, а мултикултурната среда във Франция е по-благоприятна за дъщеря им.\r\nТретото семейство е на средна възраст и е намира нов дом в Испания. Те решават да напуснат още щом чуват резултата от референдума. След преместването създават компания за недвижими имоти и планират да кандидатстват за испанско гражданство, като учат усилено испански на вечерни курсове.       Половината от британците се готвят за икономически трудности непосредствено след Brexit, показва пък ново проучванe, поръчано от британския вестник The Independent, цитиран от \"Фокус\".\r\nСамо една четвърт от жителите на Обединеното кралство вярват, че Великобритания ще бъде по-просперираща непосредствено след Брекзит.\r\nВ дългосрочен план обаче 43 процента смятат, че страната им ще е по-добре извън Европейския съюз, а 36 процента мислят обратното. Седем от всеки десет британци признават, че не са имали ясна представа за живота след напускане на ЕС, а 28 процента казват,че знаят какво точно да очакват от Brexit. На големия въпрос за или против оставането в ЕС 53 процента предпочитат да останат в ЕС, а 47 процента са за напускане.       ", "date": "2018.03.25", "title": "Все повече британци напускат Великобритания заради Brexit"}
{"url": "https://www.actualno.com/america/otkriha-trupovete-na-15-myje-v-kamion-v-meksiko-news_666298.html", "text": "  Труповете на 15 мъже бяха открити в изоставен камион на шосе в западния мексикански щат Мичоакан, съобщиха от полицията.  Властите подозират, че убийствата са свързани с криминални групировки, които се борят за надмощие в района. Камионът е открит през нощта на пътя между Акила и Ласаро Карденас, на тихоокеанското крайбрежие.   Мъжете са били убити с огнестрелно оръжие, предаде БГНЕС. Първоначалното разследване сочи, че жертвите са били членове на криминална група, която се е занимавала с наркотрафик, отвличания и изнудване.   ", "date": "2018.03.25", "title": "Откриха труповете на 15 мъже в камион в Мексико"}
{"url": "https://www.actualno.com/healthy/shte-izmervat-bezplatno-kryvna-zahar-vyv-vma-news_666302.html", "text": "  На 26.03.2018 г., от 10.00-13.00 часа, във фоайето на поликлиниката на ВМА специалисти от Клиника по ендокринология и болести на обмяната ще извършват безплатно измерване на кръвна захар.  Всеки желаещ да получи консултация, може да го направи без предварително записване.   Това е поредната инициатива на ендокринолозите от ВМА с цел превенция и ранно откриване на социално значимото заболяване.   Кампанията на ВМА е насочена именно към хора, които не предполагат, че имат захарен диабет. Според Националната асоциация на децата и младите хора с диабет българите с диабет са над 460 000, а други 200 000 не знаят, че са болни.\r\nРанните стъпки в борбата с диабета могат да бъдат решаващи и да предотвратят развитието на болестта, въпреки че много хора не вярват в промяната на начина на живот като път към доброто здраве, категорична е проф. Ивона Даскалова – ръководител на Клиниката по ендокринология и болести на обмяната и председател на Българската диабетна асоциация.       ", "date": "2018.03.25", "title": "Ще измерват безплатно кръвна захар във ВМА"}
{"url": "https://www.actualno.com/sofia/jiteli-na-stolichnija-kvartal-orlandovci-izljazoha-na-protest-news_666294.html", "text": "  Жители на столичния квартал „Орландовци” излязоха на протест с искане да се вземат мерки срещу преминаването на тежки камиони и коли с висока скорост през квартала им, предаде \"Нова телевизия”.  \"Проблемът е жесток. На нашата улица се намират две училища. Тука с дечицата има много големи проблеми – непрекъснато се чуват спирачки, децата не могат спокойно да отидат на училище”, заяви един от протестиращите. Според него местната община им обръщала внимание, само когато наближавали избори. Многократно е говорено за поставянето на „спящи полицаи” и знаци, но това не се е случило, разказа друг жител на „Орландовци”.   Сега местните хора, заедно с ръководствата на двете училища, ще търсят съдействие от столичния кмет Йорданка Фандъкова. „Иначе ние знаем какво да направим, нашият квартал се е казвал Райна Княгиня, всеки знае коя е Райна Княгиня. И ние ще тръгне по нейния път”, заяви жител на „Орландовци”.   Снимка: Архив", "date": "2018.03.25", "title": "Жители на столичния квартал „Орландовци” излязоха на протест "}
