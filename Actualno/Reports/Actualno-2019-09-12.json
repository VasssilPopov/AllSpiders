{"url": "https://www.actualno.com/starazagora/firma-ot-sejshelite-zaporira-kapitala-na-mbal-chirpan-news_1375009.html", "text": "      Фирма от Сейшелските острови наложи запор над целия капитал на МБАЛ – Чирпан, сочат данни на Търговския регистър.      Запорът е наложен от „Джимара Компъни Лимитид“, регистрирана в Република Сейшели чрез частен съдебен изпълнител Кръстьо Ангелов.\r\nТой е върху дружествения дял на Многопрофилната болница за активно лечение в общината, който е в размер на 250 000 лева.\r\nИздаден е въз основа на изпълнителен лист по търговско дело от т. г. с образувано изпълнително дело срещу община Чирпан за заплащане на сума в размер на 693 218 лева.       Общината има загубено дело в Старозагорския окръжен съд през юли месец срещу отказ на ЧСИ-то да уважи възражението на несъразмерност на наложените обезпечителни мерки и изпълнителни способи. От него става ясно, че дружеството е запорирало банкови сметки, дружествени дялове и вземания на общината от трети лица. Отделно от това са възбранени 113 общински недвижими имота.  \r\nПрипомняме, че община Чирпан е затънала с 21,5 млн. лв. само към една фирма при годишен бюджет от 17,4 млн. лв.\r\nСагата е отпреди 6 г., когато след спечелен проект по ПРСР кметицата Кичка Петкова сключва четири договор за реконструкция и рехабилитация на водопроводната мрежа в селата Гита, Свобода и Зетьово.\r\nДоговорът е на стойност 20,4 млн. лв. с ДДС. За изпълнител измежду 19 оферти е избран консорциум „Крам Щрабак ЕВИ МСМ“. С най голям дял в него - 69,4%, е фирмата „Евиданс Инженеринг“ ЕООД – София, еднолична собственост тогава на Стела Стоянова. Участници са също „Щрабаг“ с 28,6% и „МСМ – Проектстрой“ ЕООД с 2%. Работата започва и приключва без проблеми, с акт 16 за въвеждане в експлоатация. След искане от общината до ДФ „Земеделие“ тя е получила и превела на изпълнителя авансовото почти 9,4 млн. лв.\r\n„В края на декември 2015-та обаче трябвало да се извърши окончателното плащане, но ДФ „Земеделие“ го отказал.      Питане за проблемите с този проект е отправено от депутата Радостин Танев през октомври 2018 г. От отговора на тогавашния земеделски министър Румен Порожанов става ясно, че на общината е наложена финансова корекция в размер на 25% от стойността на договора – тоест, близо 4,3 млн. лв. Проверяващите от фонда установили нарушение на Закона за обществените поръчки по вина на възложителя, който е класирал на първо място оферта, неотговаряща на изискванията, заложени от него.\r\nСлед подаването на искане за окончателно плащане, от ДФЗ проверили обектите и документацията на място.\r\n„Въз основа на извършени административни проверки и проверки на място по подадените заявки за окончателно плащане по четирите договора по мярка 321 са установени несъответствия, като в т.ч. изпълнените и подлежащи на закриване строителни работи, не са изцяло удостоверени чрез съставяне по законоустановения надлежен ред на актове образец 12 по време на строителството“, пише в отговора на доскорошния министър Порожанов.\r\nТогава е определен окончателният размер на допустимата субсидия по подадените заявки за окончателно плащане по четирите договора в размер на 0,00 лв.\r\nА общата сума, която още от тогава подлежи на възстановяване в ДФЗ от община Чирпан, възлиза на 9 380 972 лв.   На 20 декември 2018-та обаче тя е осъдена от Арбитражния съд към Българската търговско-промишлена палата (БТТП) да плати на изпълнителя сумата от 11 973 086 лв. Така, сумата, която понастоящем общината дължи на ДФЗ и на изпълнителя, възлиза на обща стойност 21,5 млн. лв. без последващите такси.\r\n„Има реална опасност да се прекрати дейността на болницата, което не трябва да се случва. На практика се запорират дружествени дялове на длъжника в дружеството. Само че след като са запорирани, ние не можем да ги продадем. Няма такъв механизъм. Но можем да поискаме от съда да обяви прекратяване и ликвидация на това дружество. С други думи това означава, че може да се прекрати дейността на МБАЛ – Чирпан“, обясни още през май месец за Actualno.com адв. Николай Йочколовски – юридически представител на „Евиданс Инженеринг“.\r\nТой още през май месец заяви, че дружеството е цедирало голяма част от вземанията на други дружества, част от които чуждестранни. Едно от тях се явява „Джимара Компъни Лимитид“.\r\nПрипомняме, че Кичка Петкова управлява община Чирпан в два поредни мандата – от 2011 г. насам.  \r\nВ края на 2018 г. тя е цитирана от БНР да казва, че ще се кандидатира за трети мандат, ако бъде подкрепена от БСП. Но новината от началото на този месец е, че кандидат на столетницата за Чирпан ще е Гено Генов - досегашен ръководител на групата съветници на БСП. А Петкова се отказва да е кандидат за кмет, заставайки зад следващото поколение управленци от БСП. ", "date": "2019.09.12", "title": "Фирма от Сейшелите запорира капитала на МБАЛ – Чирпан"}
{"url": "https://www.actualno.com/motosport/nevrolog-za-shumaher-toj-moje-da-mesti-palcite-i-glavata-si-news_1375059.html", "text": "       Светът на спорта продължава да се вълнува за състоянието на легендарния пилот от Формула 1 .       Германецът бе приет по-рано този месец в клиника в Париж, а от тогава отново започнаха догадките за състоянието на 7-кратния шампион.   Френските медии обаче потърсиха за коментар един от най-добрите лекари в неврологията - Матилд Леонарди. Тя бе помолена да постави диагноза на Шуми спрямо познатото на медиите състояние на германеца. , споделя Леонарди.  Наскоро пък президентът на Международната федерация по автомобилизъм Жан Тод направи поредно голямо разкритие за своя скъп приятел.\r\nКакво каза Тод може да видите в .    ", "date": "2019.09.12", "title": "Невролог за Шумахер: Той може да мести палците и главата си"}
{"url": "https://www.actualno.com/europe/rusija-progovori-za-shpionskija-skandal-predupredi-bylgarija-da-vnimava-news_1375090.html", "text": "      Кремъл най-накрая реши да проговори , в който бе замесен председателят на \"Русофили\" и бивш издател на в. \"Дума\" Николай Малинов. Той бе обвинен в шпионаж, а Москва се оказа доста притестена от това, стана ясно от изказване на говорителя на руското външно министерство Мария Захарова.      Русия е разтревожена. \"Русофили\" е организация, насочена единствено към развитието на двустранните отношения и укрепването на приятелските връзки между народите на Русия и България, каза Захарова, цитирана от ТАСС.   \"Разчитаме, че правителството на България ще се въздържа от стъпки, които биха могли да поставят под въпрос сегашната положителна динамика в двустранните отношения и ще бъде продължена съвместната работа по реализация на достигнатите в последно време договорености, в това число и в хуманитарната, културната сфера, за запазване на обединяващото историческо наследство\", допълни тя.\r\nПрипомняме, че и бивш издател на в. \"Дума\" Николай Малинов е обвинен в шпионаж в полза на Руския институт за стратегически изследвания, ръководен от бившия генерал Леонид Решитников до началото на 2017 година, както и руската организация \"Общество Двуглав орел\", която Решетников ръководи сега. На Решетников, чието име нашумя заради срещата му с председателя на БСП Корнелия Нинова в Русия и разговора за кандидатурата за президент Румен Радев, е забранено да влиза на българска територия за 10 години.   ", "date": "2019.09.12", "title": "Русия проговори за шпионския скандал - предупреди България да внимава"}
{"url": "https://www.actualno.com/plovdiv/vmesto-cvetja-plovdivski-uchenici-darjavat-za-nova-detska-klinika-news_1375067.html", "text": "      Голяма част от пловдивските училища се обединиха в благородна инициатива. Те станаха част от дарителската кампания „Най-доброто за нашите деца и онкоболни” на УМБАЛ „Свети Георги” за набиране на средства за изграждане на нов педиатричен и онкохематологичен комплекс, в който да се преместят Клиниката по педиатрия, по-известна като Детска клиника, както и Клиниката по медицинска онкология и Клиниката по клинична хематология. Така вместо да купуват цветя за първия учебен ден, ангажираните в каузата ученици ще направят дарение за каузата.      На 16 септември, когато се открива новата учебна година, в училищата ще има кутии за дарения. Средства могат да се дарят и с SMS на номер 17 777 с текст DMS KLINIKA. За абонатите на A1,Telenor и Vivacom цената на SMS е 1 лев, а за предплатените услуги – 1,20 лв. За по-големи дарения има банкова сметка, както и възможност за даряване през платформата ePay.bg и виртуален ПОС терминал. Информация за кампанията е публикувана в сайта й: child.unihosp.com. Предстои в първия учебен ден с целта на дарителската кампания „Най-доброто за нашите деца” да бъдат запознати училищата в районите „Централен”, „Южен” и „Източен”.   Клиниките по педиатрия, медицинска онкология и клинична хематология лекуват най-тежките случаи в Южна България с най-съвременни средства. За съжаление обаче, материалният фонд на тези клиники не отговаря на съвременните изисквания за болнично лечение. Те се помещават в сгради строени преди над 50 години, с непрекъснато повреждащи се ВиК и ел. инсталации и тесни и неуютни стаи. Освен това те се намират в База 1 на болницата на бул. „Васил Априлов” №15А, която е на повече от два километра от База 2 на УМБАЛ „Свети Георги”, в която са Спешното отделение, Клиниките  по анестезиология и интензивна терапия и по детска хирургия, както и Отделението по образна диагностика, където се извършват копютърна томография, магнитнорезонансно изследване, ПET скен и много други клинични звена. Това налага пациентите постоянно да бъдат транспортирани между двете бази, което създава редица неудобства.\r\nВече е изработен проектът за построяване на нов педиатричен и онкохематологичен комплекс в съседство с База 2 на УМБАЛ „Свети Георги” – известна като Хирургиите. За да бъде осъществено това, миналия декември УМБАЛ „Свети Георги” стартира дарителската кампания „Най-доброто за нашите деца и онкоболни”. За деветте месеца от откриването си тя е събрала над 30 хиляди лева от различни инициативи, организирани от екипа на кампанията, от отдадени на каузата пловдивчани от всички възрасти, училища, центрове по изкуства, както и в партньорство с Община Пловдив. По предварителни разчети обаче, за построяването на модерна клиника са необходими 10 милиона лева.   Лице на кампанията е терапевтичното куче Мон, с пълно име Мадам Фльор де Мон Шмитфийлд Беар. Това е първото куче в България, което работи в университетска болница – УМБАЛ „Свети Георги”, и е допуснато и в държавни училища. Мон е преминала обучение за кучета терапевти и вече 5 години работи с деца с онкологични и други хронични заболявания, с деца, станали жертви на домашно насилие, както и с възрастни с физически и психически увреждания. Собственичката на кучето Велислава Костадинова е един от най-активните сътрудници на кампанията „Най-доброто за нашите деца и онкоболни” и организира различни акции в нейна полза, включително и идеята за дарение на средства вместо цветя за първия учебен ден.    ", "date": "2019.09.12", "title": "Вместо цветя: Пловдивски ученици даряват за нова детска клиника"}
{"url": "https://www.actualno.com/crime/silnijat-vjatyr-zatrudnjava-gaseneto-na-pojara-nad-kotel-news_1375104.html", "text": "      Голям пожар гори над град Котел. Огънят е далече от къщите, но заради вятъра бързо напредва, предаде кореспондентът на БГНЕС в региона.      Пожарът над Котел е обхванал голяма площ. Силният вятър възпрепятства гасителните действия на пожарникарите. Пожарът се намира и в труднодостъпна местност.   Пристигнали са пет екипа на ПБЗН от Сливен, Омуртаг и Котел. В гасенето на огъня участват и 150 доброволци и горски. На място остават пожарните екипи, има готовност да бъдат изпратени и други екипи ако се наложи. Няма опасност за града, съобщиха от ОДМВР-Сливен. ", "date": "2019.09.12", "title": "Силният вятър затруднява гасенето на пожара над Котел"}
{"url": "https://www.actualno.com/burgas/biznes-forum-stimulira-italianskite-investicii-v-bylgarija-news_1375065.html", "text": "      Българо-италианският бизнес форум, който се проведе в Бургас, завърши с подписване на меморандум. Той е за сътрудничество и инвестиции между двете държави. Стамен Стамов, изпълнителен директор на Индустриален и логистичен парк в Бургас, постави подписа си под меморандум за сътрудничество за стимулиране  на италианските инвестиции у нас със CONF Индустрия България. Това е частна организация на бизнеса в Италия, част от така наречената Система Италия, които подпомага италианския бизнес в България.       Специален гост на събитието беше Н. Пр. Стефано Балди, посланик на Италия в България. Пред бизнесмените той каза: „Този тип срещи позволяват хората да се запознаят помежду си, а също така, с населеното място и инфраструктурата, които са много важни“.\r\nОт Община Бургас на срещата присъства зам.-кметът по финанси Красимир Стойчев: “Бургас е познат в Италия. От 140 години двете държави имат дипломатически взимоотношения. Известният архитект Тоскани е създал много красиви сгради в нашия град. Няколко големи италиански компании са добре познати на бургазлии. В момента на територията на Община Бургас, според регистрацията си в Търговския регистър, работят 73 фирми с италианско участие. Те са основно в областта на услугите. Стремим се да разширим интереса им. Добър пример са трите компании, които са закупили терени и инвестират в Индустриалната зона в Българово“. Форумът изпълни основната си цел да даде път на добрите практики и възможности за инвестиции, съвместна работа и партньорство между двете държави, в частност в Бургаски регион.   Представени бяха възможностите и начините, по които да се осъществят нови инвестиции, които ще подпомогнат бизнеса и ще създадат работни места.\r\nДискутирани бяха възможностите за съвместна работа и партньорство в областта на производството на машини, мебели, търговията, хранително-вкусовата промишленост, както и начините да се привлекат повече туристи от двете държави.    Във форума взеха участие италиански предприемачи и инвеститори с интерес към бизнес начинания в България и Южният регион. Българо-Италианският бизнес форум е организиран от Индустриален Логистичен парк Бургас, Списание ENTERPRISE и Конфиндустрия България с официалното партньорство на КРИБ-Бургас и под патронажа на Община Бургас. По данни на Министерство на икономиката Италия е един от водещите търговско-икономически партньори на България.  ", "date": "2019.09.12", "title": "Бизнес форум стимулира италианските инвестиции в България"}
{"url": "https://www.actualno.com/society/aej-pita-otstranena-li-e-silvija-velikova-zaradi-ivan-geshev-news_1375101.html", "text": "      Както писа - резки рокади в Програма \"Хоризонт\" на БНР предприе новото ръководство на радиото. Само за ден програмата осъмна с нов директор - Николай Кръстев, който свали от ефира на медията.  Великова е един от знаковите журналисти на БНР.      По този повод Асоциацията на европейските журналисти - България (АЕЖ) разпространи до медиите позиция, която публикуваме без редакторска намеса:                             Припомняме, че Силвия Великова бе водеща на предаването \"Преди всички\" и покриваше ресор \"съдебен\". В момента Великова е и с отнет ресор, и вече няма да задава неудобните си въпроси на магистратите и на представителите на изпълнителната власт. Великова коментира като \"нелепа\" ситуацията пред . По думите ѝ тя не е била запозната с причините за отстраняването ѝ. Новият директор Николай Кръстев извикал екипа на предаването и просто разпределил задачите за утре сутрин и ресора ѝ между колегите ѝ. ", "date": "2019.09.12", "title": "АЕЖ пита: Отстранена ли е Силвия Великова заради Иван Гешев?"}
{"url": "https://www.actualno.com/books/fenomenyt-viktor-orban-sybra-v-parlamenta-predstaviteli-na-vsichki-politicheski-sili-news_1375089.html", "text": "      Как се правят чудеса разказа в парламента депутатът Георги Марков (известен с псевдонима агент Николай като сътрудник на Държавна сигурност - той работи за Втори отдел на Държавна сигурност и за Шесто управление, което отговаря за \"идеологическите диверсии\" в периода 1971 – 1976), представяйки книгата си \"Феноменът Виктор Орбан\", описваща политическата дейност на днешния унгарски премиер от 1989 г. до 20 август 2019 г. Впечатляващите икономически показатели, социални придобивки, спортна инфраструктура и туристически атракции, миграционната политика в Унгария са само част от постиженията на Орбан, които маркира авторът.      За ходовете на Орбан и приложимостта им тук, Марков е категоричен: „Всичките са пример за подражание, но не са изпълними в България“, а обяснението му е: „Защото сме на Балканите и винаги ще сме назад“.\r\n„Орбан има икономика, която е независима, но ние сме зависими от еврофондовете“, отбеляза още Марков.     Поводът Представянето на книгата в парламента е по повод 30-ата годишнина от официалното отваряне на границата на Унгария с Австрия. „Българският парламент е може би единственият в Европа, който отбелязва трийсетгодишнината от падането на първата тухла от Берлинската стена, която се навърши вчера. Това беше 11 септември, когато Унгария широко отвори границата си, хиляди източногерманци с трабанти, с деца, с писъци и радост минаха Желязната завеса, където ги чакаха техните роднини от Западна Германия“, разказа Георги Марков.     Историята Думите, че „първата тухла на Берлинската стена падна в Унгария“ са на великия обединител на Германия Хелмут Кол от октомври 1990 г., припомни Марков. „Това горещо лято се чу много силно един глас и този глас беше на един млад студент с брадичка, който има куража да каже: „Ние, младите унгарци, сме за свободни избори, за национален суверенитет. Съветските танкове да напуснат страната“, продължи Марков  и заключи категорично, че Орбан е герой. „Изискваше се голяма смелост да призове съветските танкове да напуснат, а те бяха там. Гаранции, че няма да се повтори 1956 г. нямаше, въпреки, че Горбачов беше давал уверения, че няма да се намеси“, добави депутатът.\r\nВ книгата си Марков описва политическия път на Орбан от млад политик до ръководния зам.-председателски пост в ЕНП, на който е 10 години. „Считам, че е феноменално да участваш в дисидентските години и в антикомунистическото движение 1988 – 1989 г. и 30 години по-късно да си непрекъснато избиран за народен представител – точно 8 пъти. Унгарците са политически стабилна страна, не са имали предсрочни избори и 4 пъти министър-председател е Орбан. Той е най-младият премиер на Унгария (1998 – 2002 г) после с изключително търпение е 8 години в опозиция и  отново идва на власт, и три пъти го избират за министър-председател с две трети мнозинство“, изтъкна Марков, аргументирайки избора на заглавие за книгата. Миграцията Орбан направи много точна преценка в 2015 г. за мигрантската криза - той каза: “Това е троянският кон на тероризма“ и отказа да приема мигранти, издигна ограда, посочи Марков. Той разказа, че когато питали Орбан за оградата, отговорил:“…Ние мислехме, че Западна Европа е нашето спасение, сега мислим, че ние - висшеградците, сме спасението на Европа“. Орбан отказа квоти и заяви: „Унгария е нашият дом. С кого ще живеем е наше свещено право. Ние не ги мразим тези хора, но те не подлежат на интеграция, защото са чужди на нашия морал, бит, култура и език“, отбеляза депутатът. Той сподели, че този август гледал по унгарската телевизия потресаващи кадри. „С меч да колиш хора в града на \"Мерцедес\" Щутгарт, пред очите на майката под влака (бел. ред. - ), с шиш да трепеш в Лион – това в Унгария не може да се случи и затова ръстът на туристите в Унгария, по данни на най-голямата туристическа агенция във Великобритания, от 2009 до 2019 е 87%“, коментира Марков.      Икономиката Как така съкрушена Унгария, на ръба на гръцкия вариант, за миналата година има 110 милиарда износ; как стана така, че откри 800 000 работни места, че има най-ниската инфлация в Европа – 3.3%, и икономически растеж двойно по-голям от този в ЕС? Обяснението, според Георги Марков, е в политиката на Орбан да отвори икономиката на Изток.\r\n„В 2009 г. Орбан каза, че отваря Унгария на Изток и стана така, че 9 години е любимец не на кой да е, а на президента на Китай г-н Си. Г-н Си го сочи и казва: „Това е нашият представител за Централна Европа“, изтъкна Марков. Той сподели, че бил екскурзовод в Будапеща на колеги депутати - „разведох ги из Будапеща - гледат китайска банка, китайски туристически офис за Централна Европа, гледат на летището четири пъти седмично самолет до Шанхай, четири пъти седмично самолети от Пекин“.\r\nОрбан затопли отношенията с Русия и наводни руския пазар, без всякакви предубеждения след 2010 година, въпреки много лошите отношения с Русия през първия мандат и заля Русия с лекарства, консерви, вина, ябълки, отбеляза още Марков. Впечатляваща социална политика „В 2012 г. Орбан свали цените на тока, газа, водата и другите консумативи с 25%. Той не е популист. Той направи това, което обеща с крилатата фраза: \"Монополите ще се съобразяват с Унгария, а не Унгария с монополите. Унгария няма шеф“, посочи Марков.   \"Орбан провежда следната политика: Нашата държава няма да е суверенна, ако 50 +1 от банките, 50+1 от медиите и 50+1 от енергетиката не са унгарски. Не държавни, но в унгарски ръце“, посочи Марков и добави, че това вече е факт в Унгария.\r\nТой изтъкна друга крилата фраза на Орбан: „Свърши ерата на банките“ и разказа как със закон е задължил банките да предоговорят  потребителски кредити. „Банките, които бяха залепили 300 000 унгарски семейства със швейцарски франкове и с малки буквички пишеше, че всичко е за сметка на потребителя - на човека, който е взел заема, Орбан ги накара да променят условията. Каза: „Правото изисква справедливост. Ще предоговорите договорите“ и спаси горе долу 1 милион унгарци“, посочи Марков.\r\nВ 2016 г. Орбан обяви, че на Унгария ѝ трябват унгарски деца, а не мигранти и че Унгария няма да си решава с мигранти демографската криза, припомни Марков и изреди какви придобивки се въвеждат в Унгария:\r\n1. За майката – 6-годишен платен отпуск;\r\n2. Финансови помощи за строеж и реконструкция на жилище в евро, в зависимост от квадратурата и броя на децата;\r\n3. 33 000 евро е подаръкът за трето дете. Разбира се трябва родителите да се осигуряват.   4. От 1 юли тази година Орбан изпълни предизборното обещание - внесе големи 7-местни коли за многодетните семейства. Накупиха 18 000 коли за един месец, държавата помага с 8 000 евро;\r\n5. Хранят се безплатно децата и безплатно получават вече учебници в детските градини.\r\n„Приятелите на спорта ще се шашнат какво е построено за тези 9 години – 800 милиарда евро за нови стадиони“, посочи още Марков и свърза изградените плувни басейни с големия приток на туристи. „4-5 милиона туристи само миналата година са минали само на баня в унгарската столица защото е сигурна красива, има какво да се хапне, какво да се пийне“, добави депутатът. Конфликтите В книгата си Марков обръща внимание на конфликта със Сорос - как се стига до там да го изгонят от Унгария с думите: „Ти си по-голяма заплаха за нашата страна от Турската империя и съветските войски“, съобщи още авторът. Припомняме, че в случая, след като правителството на Орбан почна кампания как Сорос е подкрепян от Юнкер и се готви план от Брюксел да бъде забранено на държавите-членки да защитават границите си като въведе задължителни квоти за бежанци.\r\nТой добави, че отделя внимание и на конфликта с ЕНП и последните евроизбори. \"Орбан направи най-добрия резултат на евроизборите в Европа – 53%. Игра изключително важна роля и се показа като голям дипломат\", коментира Марков. Дали това е така - припомнете си ! Проверката на , че в Малта , а 52,14%.    Любопитни факти „Че Орбан е с 5 деца, може би знаете, но това, което не знаете, е че всичките му съратници по институциите са многодетни“, съобщи още Марков и уточни, че унгарският президент има 4 деца, председателят на парламента – 3 и че две министърки  от кабинета на Орбан са по 3 деца, една – с четири. Героят на книгата Орбан по думите на Марков изглежда като диктатор, има твърд характер, но е корпоративен играч. Той изтъкна, че приятели на Орбан, с които създали партията ФИДЕС, са на най-важните позиции в управлението на държавата. „Дали се обичат както в 1988 не знам, но никога не се скараха, никога не се разцепиха\", каза той и подчерта, че Орбан много държи на приятелите си. „Това го показа и сега, когато Салвини се измъкна от правителството нарочно, за да дойде след време на бял кон. Написа му писмо – „Скъпи приятелю, ние сме братя по оръжие. Какво ще стане в италианския политически живот е работа на италианците, но ти за нас ще останеш първият западноевропейски лидер, защитил християнството и спрял мигрантите по море“, добави Марков.\r\nИма много метаморфози в политическия път на Орбан – от млад либерал като студент до отявлен консерватор и християндемократ сега, отбеляза авторът. „В 2014 Орбан почувства, че неолибералният модел си отива и обяви: „Ние се отказваме от неолибералната демокрация. Ще правим християндемокрация, т.е. суверенитет; национална идентичност; етническа хомогенност“ и няма джендъри и такива щуротии в Унгария. Той е визионер“, заключи Марков.\r\nНа премиерата авторът получи специални поздравления от председателя на парламента Цвета Караянчева, представители на всички политически сили и бивши конституционни съдии. ", "date": "2019.09.12", "title": "\"Феноменът Виктор Орбан\" събра в парламента представители на всички политически сили"}
{"url": "https://www.actualno.com/crime/goljam-pojar-nad-kotel-pet-ekipa-gasjat-ogynja-news_1375088.html", "text": "      Голям пожар гори над град Котел. Огънят е далече от къщите, но заради вятъра бързо напредва, предаде кореспондентът на БГНЕС в региона.      Пожарът над Котел е обхванал голяма площ. На мястото са пристигнали пет екипа на ПБЗН от Сливен, Омуртаг и Котел. В гасенето на огъня участват и 150 доброволци и горски.   Няма опасност за града, съобщиха от ОДМВР-Сливен. ", "date": "2019.09.12", "title": "Голям пожар над Котел, пет екипа гасят огъня"}
{"url": "https://www.actualno.com/plovdiv/poredno-posegatelstvo-unishtojiha-lulka-na-detska-ploshtadka-v-plovdiv-news_1375040.html", "text": "      Поредна проява на унищожаване на общинска собственост бе отчетен в Пловдив. Неизвестни са унищожили една от люлките в парк \"Ружа\". Съоръжението е напълно неизползваемо след вандалския акт.      Майки са заварили люлката, която е предназначена за най-малките деца, откъсната във вторник сутринта. За щастие, няма други поражения по детската площадка, която е изключително посещавана от жителите на квартала.    \"Уведомени сме за посегателството и сме предприели мерки по подмяна на люлката. Новата вече е поръчана и когато пристигне, веднага ще бъде подменена\", заяви специално за кметът на район \"Западен\" Димитър Колев. Той отново отправи апел към всички да пазят общинската собственост и да уведомяват органите на реда в случай, че станат свидетели на вандалщина.   ", "date": "2019.09.12", "title": "Поредно посегателство: Унищожиха люлка на детска площадка в Пловдив"}
{"url": "https://www.actualno.com/ruse/priznanie-za-mladi-rusenski-vokalni-talanti-na-mejdunaroden-konkurs-news_1375036.html", "text": "      От 4 до 8 септември във Варна се проведе V Международен музикален конкурс „Art stars - Звезди на изкуството“. Той е част от календара на Министерството на културата и се организира от Фондация „Звезди на изкуството“ и Inner Wheel България и с финансовата подкрепа на Община Варна.      Конкурсът се провежда в три категории, в три различни жанра на вокалното изкуство – „Поп пеене“, „Класическо пеене“ и „Фолклор“, който включва „Народно пеене“ и „Български народни танци“.   Участниците в категория „Поп пеене“ показаха вокалните си възможности на 6 септември  в Концертно студио на радио Варна, а на 7 септември в залата на Младежки дом „Орбита“. Председател на журито бе композиторът Хайгашод Агасян, а членове  композиторът Нелко Коларов и вокалистът Славин Славчев. Всички те гласуваха явно, като следяха за точна интонация, вярна стилова интерпретация, богата темброва палитра, сложност на произведението и сценично поведение.\r\nПри оспорваната конкуренция с над 60 участници, солистите от ВС „Слънчеви ноти“ с ръководител Наталия Константинова спечелиха престижни награди.  В първа възрастова група до 7 г. - Дария Стефанова с песните „Без радио не мога“ и „Fly“ спечели II награда а Мартин Колев с песните „Бал на мишките“ и „А на мен ми се играе“ е III награда.\r\nВъв втора възрастова група до 12 г. - Александра Даскалова се изяви с песните „Доброта“ и „Голямото междучасие“ и завоюва „Специална награда“. Бориса Кунева с песните „Щурче“ и „Рокля на цветя“ бе избрана да представя страната на Международния конкурс „Ние-XXI век“.   В трета възрастова група до 16 г. - Никола Желязков с песните „Междучасие“ и „I feel good“ спечели II награда.     ", "date": "2019.09.12", "title": "Признание за млади русенски вокални таланти на международен конкурс"}
{"url": "https://www.actualno.com/analysis/imamoglu-kmetyt-kojto-se-prevyrna-v-problem-za-erdogan-news_1374835.html", "text": "       .      \"Всичко ще бъде прозрачно\", обещава новият кмет на Истанбул и вече изпълнява обещанията си: на един от градските площади на вниманието на минувачите са изложени стотици луксозни лимузини, карани от местните големци, включително и от шефа на специализираната служба, отговаряща за засаждането на лалетата.   Минувачите, естествено, се възмущават, отбелязва изданието Süddeutsche Zeitung и цитира една жителка на Истанбул: \"Семейството ми живее в града вече от три поколения. Искам да знам какво е правил Ердоган с нашите пари, кой ги е карал тези луксозни мерцедеси?\". Друг жител казва, че това е срамно, а трети нарича хората на Ердоган \"безнравствени\".\r\nПрипомняме, че опозиционният политик Имамоглу стана кмет на Истанбул на 23 юни, след като надви кандидата на управляващата Партия на справедливостта и развитието (ПСР) с цели 800 000 гласа. Това беше безпрецедентен успех. Привържениците на Ердоган в Истанбул сега навярно преживяват истинска травма, коментират германските издания. Близките до Ердоган не могат вече да организират масови прояви в града, тъй като не разполагат с градските автобуси. С тях са били превозвани държавните служители, чието присъствие на демонстрациите в подкрепа на Ердоган е било задължително.   обаче забрани ползването на градските автобуси за партийни цели. Освен това той спря милионните субсидии, раздавани доскоро на близки до правителството религиозни фондации, включително на една, в чието ръководство е дъщерята на Ердоган. Позицията на кмета е, че в сегашните времена трябва да се икономисват пари, а наличните суми да се използват приоритетно за социални цели – например за ограмотяване. В Истанбул живеят 250 000 души, които не изобщо не могат да четат и пишат. Имамоглу си е поставил за цел да икономиса най-малко пет милиарда турски лири (около 800 милиона евро), като 50 милиона лири ще дойдат само от прекратяването на договорите за ненужно луксозните служебни лимузини.\r\nИма и други новости. Междувременно заседанията на градския съвет се предават на живо, в събота и неделя метрото се движи и през нощта, за да се насърчи културния живот. При предшествениците на Имамоглу бяха закрити редица театри, исторически сгради на кинотеатри бяха пожертвани за нови строежи, актьори и писатели бяха дадени под съд. След първата си победа през март, на изкуството да забравят своите страхове.        Но държавната власт, чиито представители са и мнозинство в градския съвет, продължава да демонстрира присъствие - на площад \"Таксим\" денонощно стоят няколко водохвъргачки, предназначени да сплашат всички, дръзнали да протестират.\r\nСрещу новия кмет и неговите хора има и съпротива. Преди няколко дни председателката на Републиканската народна партия в Истанбул Джанан Кафтанджъоглу, която Neue Zürcher Zeitung смята за „архитект на успеха на Имамоглу\", бе осъдена на близо десет години затвор за няколко туита. При това някои от тях са писани преди седем години. Обвиненията срещу нея гласят: обида на президента, терористична пропаганда.\r\n„Това е отмъщение\", гласеше по този повод заглавието на опозиционния вестник Cumhuriyet. Дори един близък до правителството журналист шокирано отбеляза, че и за убийство не се налага толкова сурово наказание. Докато мине обжалването, Кафтанджъоглу остава на свобода, а Имамоглу казва: \"Демокрацията в Турция ще придобие нова зрялост. Ние не сме загрижени, ще бъдем свидетели на промяната\". С него в Истанбул започва ново летоброене, а може би дори и в цяла Турция, пишат още германските издания.   ", "date": "2019.09.12", "title": "Имамоглу: Кметът, който се превърна в проблем за Ердоган"}
{"url": "https://www.actualno.com/smolyan/avtoshou-v-podkrepa-na-paraliziran-ot-katastrofa-mladej-gotvjat-v-smoljan-news_1375074.html", "text": "      Автомобилно шоу в подкрепа на парализирано след катастрофа 24-годишен младеж готвят в Смолян. То ще се проведе с подкрепата на община Смолян и Държавната агенция „Безопасност на движението по пътищата“.      Зрелищното представление Smolyan Race се провежда от няколко години и е винаги е насочено към благотворителна кауза.   Инициативата за предстоящото му издание, планирано за 5-ти и 6-ти октомври, е в подкрепа на 24-годишния Алкан Челеби, за да проходи отново.\r\nНа 7 май 2015 г. животът му се преобръща след тежка автомобилна катастрофа. Последиците от инцидента са обездвижване на краката. Лекари в Турция дават шанс на младежа да проходи отново. За поредицата от операции, които обаче трябва да претърпи, са необходими 50 000 лв. – сума, непосилна за семейството му.  Организаторите на автомобилното шоу от „Авто мото клуб“ – Смолян, решават да подпомогнат лечението му с парите, които ще се събират от таксите за състезанието и от кутията за дарения.\r\nС подкрепата на община Смолян и Държавната агенция „Безопасност на движението по пътищата“ състезанието ще се проведе в три дисциплини – италианско преследване в затворен маршрут, дрифт и драг.    ", "date": "2019.09.12", "title": "Автошоу в подкрепа на парализиран от катастрофа младеж готвят в Смолян"}
{"url": "https://www.actualno.com/curious/dneven-horoskop-za-13-septemvri-news_1374909.html", "text": "       Овен       Денят обещава много повече, отколкото предполагате. За съжаление ще трябва да избирате от какво точно да се възползвате, тъй като няма да имате ресурс да поемете всичко. Телец Днес не се инатете, ако някой иска да ви направи подарък. Понякога постъпките на хората са от чисто сърце и случаят сега е точно такъв.   Близнаци Това е ден, в който е добре да сте по-малко мнителни. Приемете нещата по начина, по който изглеждат и действайте непреднамерено. Рак     Днес ще получите отговорите на много свои въпроси. Някои от тях няма да ви харесат и ще се наложи да признаете ваши грешки. Но това е пътят към прогреса. Лъв    Днес не поставяйте под съмнение коректността на вашия партньор, особено ако нямате никакви доказателства срещу него или нея. Дева Днес е ден, в който да потърсите разнообразие. Дори денят ви да не е изпълнен с ярки събития, различното ще ви достави усет за приключение.   Везни Днес не бързайте с реакцията си към нещо, което ви дразни. Това се отнася най-вече в случай, че над вас има отговорен за случващото се.    Скорпион Днес ще имате всички шансове да осъществите ваши лични начинания. Не подценявайте дисциплината, за да не получите по-малко, от колкото ви се полага. Стрелец Това не е ден, в който да настоявате нещата да се случват по ваш начин. С настъпателност може да си докарате само проблеми. Козирог    Денят ще е успешен за онези от вас, които имат ясно поставени цели. С повече настойчивост ще постигнете блестящи резултати. Водолей Днес не потъвайте в дебрите на съмнението. Ако не сте сигурни в обстановката просто не предприемайте нищо. Помислете дали страховете ви са реални. Риби Успехът на деня ви ще зависи от старателно създаденият график. Мобилизирайте хъса си и преминете през деня на пълна скорост. ", "date": "2019.09.12", "title": "Дневен хороскоп за 13 септември "}
{"url": "https://www.actualno.com/sofia/obshtinata-tvyrdi-che-vyzduhyt-v-sofija-e-po-chist-grajdanite-otrichat-news_1375054.html", "text": "      С почти 36% е намалял броят на превишенията на фините прахови частици през първите шест месеца на тази година в сравнение с миналата година. Това се дължи на многобройните мерки, които местната управа предприе през последните месеци в борбата с опазване чистотата на атмосферния въздух. Това каза зам.-кметът по екология в Столичната община Йоана Христова, която участва в петата поред дискусия, посветена на проблемите и решенията със замърсяването на въздуха, организирана от омбудсмана Диана Ковачева, предаде репортер на БГНЕС.      Христова се похвали с поставянето на контейнери за разделно събиране на текстилни отпадъци, увеличеният брой на миенето на улиците и по-честото събиране на едрогабаритните отпадъци и обособяване на площадки за предаване на излезли от употреба гуми с цел да не бъдат изгаряни от недобросъвестни граждани.   „Стартирахме процедура с поставянето на 25 филтъра в „Красна поляна“. В момента тече и процедура за доставка на 2000 филтъра, които ще бъдат поставени на територията на Столичната община в следващите години. До края на годината се надяваме да бъдат поставени 150, за 2020 – 2021 – още 850 и през  2023 година да поставим още 1000. Успяхме да защитим и около 57 млн. лв. за подмяна на старите отоплителни инсталации с по-нови и екологосъобразни алтернативи – печки, климатици и др. отоплителни уреди. Това предвиждаме да се случи в следващите три години и да обхване 20 000 домакинства от 55 000, които се отопляват на твърдо битово гориво“, посочи Христова. Тя добави, че също така в града са инсталирани 23 сензора, които са част от общинската мониторингова система за качеството на въздуха, която ще бъде достъпна и за гражданите през мобилно приложение и ще бъдат закупени автоматични станции за измерване чистотата на въздуха.\r\nСпоред нея на това се дължи трайният спад в броя на превишенията на замърсяванията на въздуха, но въпреки това има нужда от още действия, за да се подобри чистотата на въздуха. Христова добави още, че 90% от автобусния транспорт е обновен, както и че броят на електробусите в града ще нараства.  Твърденията на зам.-кмета разгневиха Десислава Малинова от Инициативния комитет „Красна поляна“, която каза, че с всяка изминала година въздухът в София става все по-отровен.\r\n„Това, което чухме като обещания и направено е на хартия, но реалната картина е далеч по-различна. Проблемът не е само в София, той е национален. Вдруги ден Русе излизат на улицата. Причинител за това е битовото отопление. Общината прави безсмислени инвестиции по отношение на поставянето на филтри, които само отчита. Ние живеем в днешно време, днешното време е сега. Не се знае дали утре ще ни има, за да чуваме непрекъснато „ще”. По данни на Световната здравна организация над 12 000 българи са починали вследствие на мръсния въздух през 2018 г.“, заяви Малинова и подчерта, че вече не знаят какво трябва да направят гражданите, за да бъдат чути и властите да направят нещо реално, с което въздухът в София да стане по-чист и да не е смъртоносен.\r\nМалинова не изключи възможността скоро да последва Национален протест, но изрази скептицизъм по отношение на това дали държавата ще им обърне внимание. Тя припомни, че е трябвало общината да събори два блока от „Виетнамските общежития“. Малинова призова също така пунктовете за вторични суровини да бъдат изнесени от кварталите. Тя се оплака и от занижения контрол, извършван от Столичния инспекторат, посочвайки, че контейнерите за отпадъци не се събират редовно и преливат, както и че не се упражнява ефективен контрол срещу нарушителите.       От своя страна Александър Симидчиев от сдружение \"Въздух за здраве\" обяви, че в дните, когато има превишаване нивата на фините прахови частици нарастват обажданията към Бърза помощ.\r\n„Трябва да се влезе в рамките на административните регулаторни стандарти, но да се обърне внимание как да се минимализира рискът по отношение здравето на населението“, призова той.\r\nОмбудсманът Диана Ковачева застана зад тезата, че гражданите трябва да знаят какво дишат, както и какъв е напредъкът на държавата ни по отношение на наказателните процедури, наложени от съда на Европейския съюз във връзка с фините прахови частици и за повишените нива на фините прахови частици.\r\n„Нашият мониторинг показа една нормативна динамика в последните месеци. Има Закон за изменение и допълнение на Закона за чистотата на атмосферния въздух. Радвам се, че дебатът напредва в тази посока. Има и динамика в наредбите“, коментира Ковачева.\r\nДиректорът на Изпълнителната агенция по околна среда Валери Серафимов посочи, че анализът на данните от 1.01. 2019 до 31.08 2019 показва, че от 6 те станции, работещи в София само данните от тази в „Надежда“ са критични.      „Всички останали ще влязат в нормата до края на годината“, увери той и добави, че всички превишения на нормите се наблюдават в периода януари-март, като през останалите месеци на годината не се наблюдават превишения. ", "date": "2019.09.12", "title": "Общината твърди, че въздухът в София е по-чист, гражданите отричат"}
{"url": "https://www.actualno.com/europe/sybesedvaneto-na-kristalina-georgieva-v-mvf-shte-byde-sledvashtata-sedmica-news_1375103.html", "text": "      Събеседването на Кристалина Георгиева с Изпълнителния съвет на Международния валутен фонд ще се проведе следващата седмица, съобщи говорителят на фонда Джери Райс.      Индивидуалното интервю е следващата стъпка, която единственият кандидат за поста управляващ директор трябва да премине, за да влезе в кабинета на Кристин Лагард. След събеседването ще бъде направен окончателен избор. Това трябва да стане до 4 октомври, съобщи БНР.   Фондът предпочита консенсусния метод и при избиране на висше ръководство му придава особено значение, но ако се наложи, може да се стигне до гласуване.\r\nДо издигането на Георгиева като европейски кандидат се стигна след поредица от гласувания, като тя спечели надпреварата срещу холандеца Йерун Дейселблум.  Георгиева, която в момента е главен изпълнителен директор на Световната банка, се счита за компромисна фигура, която ще получи подкрепата на Съединените щати. ", "date": "2019.09.12", "title": "Събеседването на Кристалина Георгиева в МВФ ще бъде следващата седмица "}
{"url": "https://www.actualno.com/society/novinite-naj-vajnoto-za-denja-12-septemvri-news_1375055.html", "text": "              Медицинските сестри продължават с протеста си. Те настояват за по-високи заплати и достойни условия на труд. Днес протестиращите посрещнаха депутатите с разпъната палатка пред Народното събрание и раздаваха листовки с актуални въпроси и проблеми в здравеопазването на депутатите. Никой от минаващите край тях обаче не ги покани да влязат в парламента на разговори, съобщи БНР.   Кремъл най-накрая реши да проговори за шпионския скандал, в който бе замесен председателят на \"Русофили\" и бивш издател на в. \"Дума\" Николай Малинов. Той бе обвинен в шпионаж, а Москва се оказа доста притестена от това, стана ясно от изказване на говорителя на руското външно министерство Мария Захарова. Резки рокади в Програма \"Хоризонт\" на БНР предприе новото ръководство на радиото. Само за ден програмата осъмна с нов директор - Николай Кръстев, който свали журналистът Силвия Великова от ефира на медията. Но късно вечерта - неофициално информацията е, че това е станало заради отказ на всички радиоводещи в БНР да седнат на стола ѝ.     Протестиращи коментираха на място, че по 50 лева са давани на роми от Сливен, за да ги докарат на протеста срещу Гешев днес, с цел да провокират демонстрантите. А в последният момент да дойде на протеста, след като тя беше на предишния - във вторник, 10 септември. „Тръгнахме да правим път през Божурище, но той няма да свърши никаква работа. Няколко огромни инвеститори искат да влязат тук, но не мога да си го позволя, защото трафикът ще се блокира. Затова ще се направи околовръстен път от бул. „Царица Йоана\", който да минава оттук и да свързва магистралата със Сърбия. Това струва над 50 млн. лв.\"    „Има риск от избухване на ядрена война. Тази негативна динамика се проявява особено забележимо през последната година“, това заяви заместник-министърът на външните работи на Русия Сергей Рябков по време на презентацията на доклада „Ново разбиране и пътища за укрепване на многостранната стратегическа стабилност“ в пресцентъра на ТАСС. По думите му причината за това е съвременната международна ситуация. Броени дни преди да предаде поста си на новия председател на Европейската комисия, Жан - Клод Юнкер даде ексклузивно интервю за Euronews. Шпионският скандал с бившия издател на в. \"Дума\" Николай Малинов вече предизвика обширен коментар в телевизията на руския олигарх Константин Малофеев. Припомняме, че според българската прокуратура Малофеев е човекът, на който Малинов предлага закупуване на ключови български активи като „Виваком“, \"Дунарит\" и ТВ7 с цел осигуряване на инструменти за промяна на геополитическата ориентация на България в посока Русия. Русия е провела поне пет изпитания на крилатата ракета \"Буревестник\" и всички те са завършили с неуспех. Това пише CNBC, като се позовава на източници, запознати със съответните документи на американското разузнаване. Когато има наличие на държава, винаги остава следа. Това е тезата на собственика на \"Емко\" Емилиян Гебрев, който беше набъркан в шпионския скандал с бившия издател на в. \"Дума\" и председател на движение \"Русофили\" Николай Малинов от прокуратурата – в смисъл, че е бил оръжие на банкера Цветан Василев да вземе военния завод \"Дунарит\" и след това той да премине в руски ръце. Тол системата и плащането за изминато разстояние на тежките камиони все още са в бъдеще време, но управляващите вече разпределят очакваните приходи от нея. На две поредни заседания в рамките на седмица бяха \"наместени\" близо 1 милиард лева. Миналата сряда министрите определиха крупната сума от около 550 млн. лв. за ремонт на шосета и за изграждане на нови отсечки. ", "date": "2019.09.12", "title": "Новините: Най-важното за деня, 12 септември"}
{"url": "https://www.actualno.com/europe/barnie-njama-prichina-za-optimizym-za-brexit-news_1375102.html", "text": "      Главният европейски преговарящ за Brexit предупреди европейските законодатели в четвъртък, че няма причина за оптимизъм,  че Брюксел и Лондон ще постигнат съгласие за развод.      Оценката си Мишел Барние  Барние произнесе, след като депутатите заявиха, че не може да се постигне сделка за Brexit без ирландската предпазна клауза,  която британският премиер Борис Джонсън поиска да бъде извадена от споразумението, предаде БГНЕС.   \"Не мога обективно да ви кажа дали контактите, които осъществихме с правителството на г-н Джонсън, ще доведат до споразумение между днес и средата на октомври\", каза Барние пред лидерите на парламентарната група.\r\n„Нямаме никаква причина да бъдем оптимисти“, допълни Барние.  Следващата седмица евродепутатите ще гласуват в парламента в Страсбург за предложение за потвърждаване и затвърждаване на европейската позиция за преговори - и ще поставят вината за безизходицата в преговорите твърдо отвъд Ламанша в Лондон.\r\n\"Резолюцията подчертава много ясно послание: не можете да постигнете споразумение без предпазния механизъм. Наистина не може да бъде по-ясно\", заяви Давид Сасоли, председател на Европейския парламент пред журналисти в Брюксел.   \"Резолюцията гласи, че ако има напускане  без сделка, тогава за това изцяло носи отговорност Обединеното кралство\", добави той на пресконференция след брифинга на Барние.     ", "date": "2019.09.12", "title": "Барние: Няма причина за оптимизъм за Brexit"}
{"url": "https://www.actualno.com/volleyball/bylgarija-pomete-gyrcija-s-30-na-evrovolej-2019-news_1374928.html", "text": "       стартира с победа участието си на Европейското първенство по волейбол. \"Лъвовете\" разбиха Гърция с 3:0 за час и половина в Монпелие.      Победата дойде сравнително лесно, като проблеми нашите имаха само в началото на първия гейм, който обаче успяха да обърнат в своя полза, за да спечелят с 25:22.   През втората част \"трикольорите\" бяха безапелационни след 25:16, а в края на третия гейм отново имахме леки затруднения, като поведохме с 24:16, но допуснахме намаляване на аванса до 24:20 преди Светослав Гоцев да завърши с атака през центъра.\r\nКак се разви мачът между България и Гърция от Евроволей 2019    ", "date": "2019.09.12", "title": "България помете Гърция с 3:0 на Евроволей 2019"}
{"url": "https://www.actualno.com/starazagora/uchiteli-ot-chetiri-uchilishta-v-kazanlyk-se-otkazaha-ot-buketi-v-podkrepa-na-tjahna-kolejka-news_1375003.html", "text": "      Учителите от четири училища в Казанлък се обърнаха с призив към родители и ученици да не им купуват букети за първия учебен ден, а с предвидените за това средства а се включат и те в кампанията в помощ на колежката им Даниела Драгиева.      \"Да подкрепим г-жа Даниела Драгиева, дългогодишен учител в ОУ ”Чудомир”! Скъпи родители, призоваваме Ви, не купувайте цветя, а оставете \"букета\" си в касичката за дарение на входа на училището на 16, 17 и 18 септември. Така вместо десетки букети на едно място ще се съберат смислени, немалки дарения за кауза, която ще помогне на г-жа Драгиева. Дарените средства ще се превърнат в нещо добро. Има толкова голяма нужда от щедрост и съпричастност в нашия свят - винаги ще се намери добро същество в беда! Дани заслужава нашата подкрепа! Благодарим Ви от сърце!\", гласи призивът на учителите от Основно училище \"Чудомир\" в Града на розите. Към него се присъединяват и колегите им от още три училища - ОУ \"Паисий Хилендарски\", ОУ ”Никола Й. Вапцаров” и Средно училище ”Екзарх Антим I”.\r\n55-годишната Даниела Драгиева е дългогодишен начален учител в училището, учила няколко поколения казанлъчани. На 20 август 2019 г. по време на екскурзия в Швейцария получава сърдечен арест. Въпреки незабавната реакция на хората, с които е пътувала и оказали й първа помощ и пристигналата за три минути линейка, учителката е изпаднала в кома за около 10 дни. В момента е в Университетска болница в Женева, вече е в съзнание и е свалена от командното дишане, но все още състоянието й е тежко.\r\nРоднините на Даниела искат да я приберат обратно в Казанлък, където ще могат да полагат необходимите грижи, но им трябват средства, с които те не разполагат. Вече е уредено транспортирането й от Швейцария и приемането й в казанлъшката Многопрофилна болница за активно лечение \"Д-р Христо Стамболски\", където временно ще бъде под медицинско наблюдение.  Дарителската смета в помощ на Даниела Драгиева е в Обединена българска банка (ОББ АД) на името на брат й Руси Иванов Драгиев:         ", "date": "2019.09.12", "title": "Учители от четири училища в Казанлък се отказаха от букети в подкрепа на тяхна колежка"}
{"url": "https://www.actualno.com/analysis/pisatel-vnushava-che-v-bylgarija-i-polsha-ne-obichat-rusija-zashtoto-imat-hitleristki-naglasi-news_1374953.html", "text": "      \"След и България предложи СССР да не се счита за страна, освободила Европа от нацизма и обвини Москва, че е донесла на страните от Източна Европа половин век репресии. Защо съвременните поляци, българи и прибалтийци имат такава кратка памет\", разсъждава в материал за руския ежеседмичник „Аргументи и факти“, представен без редакторска намеса от агенция \"Фокус\".      Според мен, подобни обвинения бяха очаквани. Защото тези страни в голямото си мнозинство през 30-те години заемат диаметрално противоположна позиция. Всички те се заиграват с фюрера. Поляците мечтаят заедно с Адолф Хитлер да нападнат \"азиатско-болшевишкия ад\". Българите предоставят своята територия за работата на абверщеле – разузнаването на Третия райх. На територията на прибалтийските държави са разположени нацистки военни бази. Така че защо да се учудваме, когато потомците на загубилите искат да направят точно същото?   А що се касае до техните подскоци и гримаси по ... Според мен, . А освен това щяха да са доказали, че той е бил принуден да нападне превантивно азиатско-болшевишкия Мордор. Защото главното зло в световната история днес е Сталин. И рано или късно тази схема ще бъде реализирана. Вече има предпоставките за това. Мнозина не обърнаха внимание как през тази година в навечерието на 22 юни цяла редица западни медии писаха за това, позовавайки се на заявления, направени на 22 юни 1941 година от Фон Рибентроп, Хитлер и Гьобелс. Защото Хитлер за тях е свой, те го разбират.\r\nВръщайки се към заявлението на България, искам да припомня, че преди две години те не поканиха Русия на празненствата по повод 150-тата годишнина от освобождението на страната от османско иго. Независимо, че това бе направено от руската армия под управлението на нашия изтъкнат генерал Скобелев. А през Първата световна война българите-братушки воюват срещу Русия.  Поляците още преди това се договориха, че действително хитлеровската окупация е била много трагичен епизод, но тя е продължила 6 години, а съветската – 45! При това те не споменават колко милиони са налели „съветските окупанти“ в икономката на Източна европа, че СССР е отделял огромни средства за Полша още през 1944 година, когато нейната територия е била току що освободена от немците. Както не обясняват и това, как е бил провокиран глада в Украйна през 1946 година, който самите украинци вече наричат „третия голодомор“. А тогава са гладували, защото самите гладувайки сме изпращали продукти на поляците. Тогава никой не си е мислел, че тази публика ще се окаже толкова неблагодарна. Но поляците няма да си спомнят за тази историческа истина. Защото всичко това вече не им е интересно. ", "date": "2019.09.12", "title": "Писател внушава, че в България и Полша не обичат Русия, защото имат хитлеристки нагласи"}
{"url": "https://www.actualno.com/society/prof-angel-dimitrov-njama-da-opredeljame-kakyv-e-bil-goce-delchev-news_1375100.html", "text": "      Утре предстои заседание, в което ще бъде обсъдена конкретно темата за Гоце Делчев, каза пред БНТ съпредседателят на Българо-македонската комисия проф. Ангел Димитров.      По думите му има сериозно разминаване в оценките, като надеждата е за сериозна крачка напред. Желанието на българската страна е Гоце Делчев да бъде разглеждан като обединяваща личност от общата история.   От македонска страна проф. Драги Георгиев коментира, че има яснота около дискусионните въпроси за Гоце Делчев. През последните 3 месеца политици и общественици от двете страни изказаха позиции за Гоце Делчев. Имаме добра основа, от която можем да започнем да разговаряме.\r\nНе е работа на комисията да утвърди идентичността на личността на Гоце Делчев, допълни проф. Георгиев.  Проф. Димитров каза, че няма да определят какъв е бил Гоце Делчев, при положение, че и той самият се е определил. В османските документи неговото име почти не се споменава, но пък се споменава характерът на организацията, в която Гоце Делчев работи. ", "date": "2019.09.12", "title": "Проф. Ангел Димитров: Няма да определяме какъв е бил Гоце Делчев "}
{"url": "https://www.actualno.com/starazagora/v-pyrvija-ucheben-den-bezplaten-gradski-transport-za-uchenici-i-studenti-v-stara-zagora-news_1374895.html", "text": "      По традиция в първия учебен ден и тази година градският транспорт в Стара Загора ще бъде безплатен за учениците и студенти на първия учебен ден – 16 септември. Това е жест на кмета Живко Тодоров към всички учащи се с пожелания за успешна учебна година.      До 16 септември ще бъдат освежени и хоризонталните маркировки около учебните заведения и ще се довършва подмяната на светофарните уредби в града. Дейностите са част от втората фаза на проекта  за модернизация и развитие на устойчив градски транспорт. \r\nЗа завръщането на интензивния трафик след лятото и в навечерието на новата учебна година със стикери на част от обществения транспорт в ще се напомня на водачите, че убиването на скоростта спасява животи. Кампанията ще напомня на всички участници в движението да са бдителни и толерантни.\r\nАктивни и непрекъснати дейности води община Стара Загора за подобряване на безопасността на движението. Една от посоките, в които се работи, е въвеждането на автоматизирани системи за управление на транспортните потоци с цел да се намалят задръстванията и опасните ситуации на пътя и да се ограничат вредните емисии от моторните превозни средства. За  максимално ефективна организация на движението и свеждане до минимум на предпоставките за допускане на произшествия работи и Общинската комисия по безопасност на движението, която работи съвместно и в координация с институциите, които имат отношение към безпроблемното пресичане, шофиране и паркиране в града.   ", "date": "2019.09.12", "title": "В първия учебен ден - безплатен градски транспорт за ученици и студенти в Стара Загора "}
{"url": "https://www.actualno.com/europe/porojni-dyjdove-navodniha-ugoiztochna-ispanija-dvama-sa-zaginali-video-news_1374982.html", "text": "      Проливни дъждове наводниха Югоизточна Испания и взеха две жертви. Възрастна двойка загина, след като преляла река преобърна и буквално помете колата им по път в Кауде - община наоколо 100 км югозападно от гр. Валенсия.           Близката река Клариано е преляла и наводнила хиляди домове в района. Най -засегнатите области се евакуират. Пороите предизвикаха хаос по пътищата и затвориха много училища. Засегнати са стотици хиляди деца. \r\nВ по-големите градове заради силният дъжд и наводненията е спрян общественият транспорт. На кадри се виждат влачени от пороищата автомобили .    \"Моля, бъдете много внимателни и избягвайте да се излагате на опасност, да правите снимки. Избягвайте шофирането\", предупреждават от кметството на Онтинйент в Туитър.         Поради извънредната ситуация в региона властите във Валенсия заявиха, че са разпоредили преустановяване на учебната дейност в училищата в 84 общини, което засяга над 255 000 ученици, пише БГНЕС.\r\nДъждовете започнаха в страната в понеделник и ще продължи до петък на обяд, пише  — Cecilia Bellver (@BellverCecilia) Според испанската метеорологична агенция екстремното време ще се засили, но циклонът ще се премести на север от Алжир и в югоизточната част на полуострова, което ще доведе до още по-проливни бури.\r\nЧервен код за валежи е обявен в областите Алмерия, Аликанте, Валенсия и Мурсия. Предупреждението е за валежи между 60 и 90 милиметра за час и общо над 200 милиметра на кв. метър за деня.      \"Тези бури ще бъдат сред най-лошите през последните 13 години поради своята проливна интензивност, постоянство, наличието на много силни ветрове с 80, 90 и дори 100 километра в час, защото можеше да има градушка с големина над два сантиметра и има възможността за водопроводи и торнадо в Леванте, с вълни до четири метра височина\", заяви говорителят на AEMET Рубен дел Кампо.\r\nОранжеви код за обилни валежи има за Гранада в южния регион на Андалусия, Албасете в централния регион Кастилия-Ла Манча, Валенсия и Ибиса и Форментера на Балеарските острови, докато жълтите сигнали имат са издадени за Хаен (Андалусия), Сиудад Реал (Кастилия-Ла Манча) и Кастелон (Валенсия).\r\nОчаква се студеният фронт да отслабне през уикенда и да се премести към вътрешността, където също са прогнозирани обилни валежи за центъра и южната част на полуострова.  ", "date": "2019.09.12", "title": "Поройни дъждове наводниха Югоизточна Испания, двама са загинали (ВИДЕО)"}
{"url": "https://www.actualno.com/crime/sruti-se-stena-na-jilishtna-sgrada-v-burgas-njama-jertvi-news_1375002.html", "text": "      Срути се стена на жилищна сграда на бургаската улица \"Кавала\", съобщи BTV.      Възрастен мъж, който живее в сградата, беше евакуиран.  Причината за падането на стената е изкопни работи за строеж на нова кооперация.\r\nОчаквайте подробности. ", "date": "2019.09.12", "title": "Срути се стена на жилищна сграда в Бургас, няма жертви"}
{"url": "https://www.actualno.com/america/32-mln-dolara-obezshtetenie-poluchi-jena-jertva-na-porno-otmyshtenie-news_1374850.html", "text": "      В интернет пространството все по-често може да се види т. нар. . Това е публикуването на интимни снимки и видео в интернет без съгласието на един от участниците в процеса. Понякога тормозът може да е и без снимки, като се разпространяват слухове за бившия партньор. В някои страни това се наказва със съд.Такъв пример е Северна Каролина, САЩ.      Съдебните заседатели осъдили местни жители да изплатят на бившата съпруга на техен съгражданин 3,2 млн. долара за това, че той публикувал в интернет нейна топлес , а освен това написал, че тя го е заразила с херпес.   Пострадалата Ан Кларк била омъжена за майор от американската армия. Заедно с новата си приятелка мъжът решил да пусне снимки на бившата си жена във Facebook. Освен солената глоба, която ще трябва да плати мъжът ще бъде подложен и на служебно разследване за интернет преследване и други нарушения. Отмъщението понякога излиза скъпо. ", "date": "2019.09.12", "title": "3,2 млн. долара обезщетение получи жена - жертва на порно отмъщение"}
{"url": "https://www.actualno.com/business/petkova-njama-da-ima-kompensacii-ot-dyrjavata-zaradi-narushenijata-pri-marica-iztok-3-news_1375011.html", "text": "      Не би следвало да има компенсации, тъй като първоначалната инвестиция от страна на „Контур Глобул Марица Изток 3” е възстановена.      Това заяви министърът на енергетиката Теменужка Петкова пред Нова телевизия. Коментарът е по повод договорите за дългосрочно изкупуване на електрическа енергия от двете американски централи, където беше установено предоставяне на неправомерна държавна помощ .   Министерски съвет възложи на вицепремиера Томислав Дончев, на финансовия министър Владислав Горанов и на енергийния министър да стартираме процедура по водене на преговори с „Контур Глобус”, така че този договор да бъде прекратен, за да не се стига ди изплащане на компенсации.\r\nПеткова обясни, че след прекратяването на договора, сметките на потребителите ще намалеят. „Безспорно за всички потребители на електрическата енергия е ясно, че към цената на енергийната компонента има една добавка, която се казва „Задължение към обществото”.  В рамките на добавката се включват всички разходи, които обществото трябва да плати. В тях влизат разходите, които прави държавата за производство на електрическа енергия от ВЕИ, разходите по отношение на двата дългосрочни договора с двете централи. Отпадайки, сметката на потребителите ще намалее”, обясни тя. ", "date": "2019.09.12", "title": "Петкова: Няма да има компенсации от държавата заради нарушенията при „Марица Изток 3” "}
{"url": "https://www.actualno.com/analysis/televizijata-na-malofeev-vidja-shpionskijat-skandal-s-malinov-kato-chast-ot-plan-sreshtu-ruskija-gaz-news_1374949.html", "text": "      Шпионският скандал с бившия издател на в. \"Дума\" Николай Малинов вече предизвика обширен коментар в телевизията на руския олигарх Константин Малофеев. Припомняме, че според българската прокуратура Малофеев е човекът, на който Малинов предлага закупуване на ключови български активи като „Виваком“, \"Дунарит\" и ТВ7 с цел осигуряване на инструменти за промяна на геополитическата ориентация на България в посока Русия.      Анализът, подписан от Камран Гасанов, се съсредоточава върху натиска от страна на Запада върху \"Газпром\" заради доставките на руски газ за Европа и планираното спиране на транзита през Украйна, от 1 януари, 2020 година. Всъщност, шпионският скандал е посочен като част от втория аспект на анализа – този, че заради скандала „Турски поток“ може да последва съдбата на \"Южен поток\" и да не мине през България. Авторът изрично подчертава, че за Украйна като транзитен маршрут за руския газ към Европа \"Турски поток\" е по-опасен от \"Северен поток 2\".   Другият аспект на анализа е , който приема газ от \"Северен поток\" и е връзката му с други два големи газопровода – JAGAL и STEGAL. Преди два дни стана ясно, че Европейският съд е блокирал инициативата на Европейската комисия за промяна на режима за ползване на газопровода. Opal не работи на пълна мощност, макар че преди 3 години ЕК одобри \"Газпром\" да има по-голям достъп до мощността на газопровода. Европейският съд обаче счита това за нарушение на принципа за равнопоставеност в конкуренцията.\r\nТелевизията на Малофеев се съсредоточава и върху ролята на Германия, като в анализа се посочва изрично как германският канцлер Ангела Меркел иска \"Северен поток 2\" да се случи с условие запазване на украинския маршрут за руския газ.  В анализа обаче е включено мнението на главния редактор на руската агенция \"Реалист\" Саркис Цатурян, което не съвпада с това на Гасанов. Цатурян счита, че САЩ и западната част на ЕС всъщност искат транзитът през Украйна да спре, за да няма Русия този лост на влияние на Балканите. Вместо това САЩ иска да бъде завършен интерконектора между Гърция и България, за да минава от там втечнен американски газ.\r\nКаквато и да е истината, явно се работи монополът на „Газпром“ в Европа да бъде спрян, заключва анализът на телевизията на Малофеев \"Цариград\".    ", "date": "2019.09.12", "title": "Телевизията на Малофеев видя шпионският скандал с Малинов като част от план срещу руския газ"}
{"url": "https://www.actualno.com/dobrich/potvyrdiha-otstranjavaneto-ot-dlyjnost-na-izpylnitelnija-direktor-na-vik-dobrich-news_1375010.html", "text": "      Окръжният съд в Добрич не уважи жалбата на изпълнителния директор на ВиК – Добрич инж. Тодор Гигински за временното му отстраняване от длъжност, наложено от Районния съд. Мотивът на магистратите е, че с постановление от 30 август по досъдебно производство на Окръжен следствен отдел при Окръжна прокуратура - Добрич инж. Гигински е привлечен като обвиняем за това, че в периода от 10 до 14 февруари в нарушение на разпоредби от Закона за водите, е наредил на служители на водното дружество да изградят съоръжение за ползване на вода от река Батовска.      Според преценката на съда е налице обвинение за умишлено престъпление от общ характер. Освен това има служебна зависимост на основните свидетели по делото, които работят във фирмата. Двама от тях са заявили в хода на делото, че им е оказван натиск да променят показанията си, дадени пред съдия.\r\nНа базата на тези съображения Окръжният съд потвърди наложената на мярка отстраняване от длъжност на инж. Гигински.\r\nПостановеният съдебен акт е окончателен.  Инж. Тодор Гигински беше назначен преди две години начело на държавното ВиК – Добрич АД. Преди това е бил управител на водното дружество УВЕКС в Сандански, откъдето е освободен с решение на Общинския съвет в града по искане на тамошния кмет Кирил Котев заради съмнения за злоупотреби, съобщават местни издания. ", "date": "2019.09.12", "title": "Потвърдиха отстраняването от длъжност на изпълнителния директор на ВиК – Добрич"}
{"url": "https://www.actualno.com/sofia/desislava-ivancheva-e-sys-zdravosloven-problem-news_1374938.html", "text": "      Спешен здравословен проблем е възпрепятствал Десислава Иванчева да се яви на днешния медиен брифинг, който самата тя обяви във връзка с предстоящите местни избори и политическата битка за София.      Пред Иванчева потвърди, че не е дошла заради хранително натравяне. Тя е говорила със своята бивша заместничка в район \"Младост\" Биляна Петрова, която също каза пред , че Иванчева има здравословен проблем.\r\nДнес, 12 септември, Петрова представи екипа, с който двете с Иванчева ще работят за изборите. От екипа на Иванчева и Петрова посочиха, че най-важното остава чистият въздух, спиране на презастрояването и запазване на зелените територии. Това можело да стане с мораториум за две години за продажба за общински имоти с цел строеж на жилищни и офис сгради. Всъщност това е основен приоритет на Иванчева, ако стане кмет на София.\r\nКолкото до инфраструктурата, от екипа на Иванчева смятат, че много улици и паркинги, които на хартия следва вече да се ползват, всъщност си стоят само на хартия. Освен това, концепцията на Иванчева и Петрова е да има по-силно развитие на северните и западните райони на София, които те считат за силно подценени. Идеята е градът да се разширява, а не да се уплътнява.   ", "date": "2019.09.12", "title": "Десислава Иванчева е със здравословен проблем"}
{"url": "https://www.actualno.com/healthy/potvyrden-e-pyrvi-sluchaj-na-zapadnonilska-treska-v-pazardjik-news_1374930.html", "text": "      Жена от Пазарджик е с възпаление на мозъка от западнонилска треска. Резултатите на 56-годидшната пациентка на болницата в града са били потвърдени в специализираната референтна лаборатория. Това съобщи проф. Тодор Кантарджиев, директор на Националния център по заразни и паразитни болести.      Доказаха се антитела към вируса, който причинява инфекцията. Това е шести случай за лятото, съобщи той.   Още при началните симптоми лекарите в пазарджишката болница са се  ориентирали правилно и са изпратили серум за  изследване в референтната  лаборатория.\r\nТази година в страната са се заразили мъж и жена от  Монтана, дете от Бургас и 40-годишен софиянец и жената от Пазарджик.  При всички изпратени материали за изследване на хора с мозъчни   възпаления търсим вируса.  Обръщам внимание и на лекарите да мислят в   тази посока, обясни проф. Кантарджиев.\r\nДо август миналата година имаше 1 регистриран случай. От болните таза година само 1 е заразен извън България – в Кипър, припомни Кантарджиев.   Вирусът се предава на човека основно с ухапване на комари.    Това може да са екзотичните тигрови, както и \"местните\" видове, характерни за България. В редки  случаи заразата се пренася чрез ухапване от кърлежи.\r\nИнкубационният период на заболяването е между 3 и 14 дни. Много хора изкарват западнонилиската треска безсимптомно. В масовия случай протича леко или умерено тежко с грипоподобни оплаквания.\r\nТежките неврологични форми на болестта като енцефалит, менингоенцефалит или менингит са 1 на 140-320 случая, по-вероятно при хора в напреднала възраст или със силно понижен имунитет.    ", "date": "2019.09.12", "title": "Потвърден е първи случай на западнонилска треска в Пазарджик "}
{"url": "https://www.actualno.com/asenovgrad/pacient-leji-3-meseca-v-asenovgradskata-bolnica-vypreki-che-klinichnata-pyteka-e-iztekla-otdavna-news_1374805.html", "text": "       със затруднено дишане лежи в МБАЛ-Асеновград повече от три месеца, въпреки че клиничната пътека е изтекла отдавна. Медиците не могат да го изпишат, тъй като състоянието му не позволява домашно лечение. 67-годишният мъж има тежко заболяване, заради което не може да диша самостоятелно. Подаването на кислород до дробовете му се извършва чрез апаратура почти постоянно. Подобен апарат за домашна употреба съществува, но цената му е доста висока и семейството не може да си го позволи.       От морална гледна точка лекарите от МБАЛ-Асеновград не изписват пациента. Проблемът възниква от това, че липсва друго здравно звено, което да приеме тежкоболния мъж и да му осигури възможност за долекуване. До момента поддържащата терапия на 67-годишния пациент възлиза на около 100 000 лева и всички разходи са за сметка на асеновградската болница     Мъжът е бил приет в МБАЛ-Асеновград на 01.06.19 г. с хронична дихателна недостатъчност. Валидността на клиничната пътека е изтекла в средата на юни и така пациентът остава в болничното заведение до днес. Към момента той лежи в Отделение по анестезиология и интензивно лечение.\r\n„Пациентът не може да бъде изписан, защото лечението в домашни условия е изключително скъпо и трудно, а и освен това, състоянието му трябва да се следи непрекъснато“, категоричен е шефът на МБАЛ-Асеновград доктор Иван Червенков. Той допълни, че всеки ден медиците се опитват да стабилизират състоянието на мъжа и той отново да може да диша самостоятелно. Междувременно, по клиничната пътека, която е за срок от 10 дни, здравната каса е изплатила на болничната структура сумата от около 1 500 лева. Според Червенков проблемът с такъв вид казуси би могъл да се реши, ако бъдат създадени повече хосписи.   ", "date": "2019.09.12", "title": "Пациент лежи 3 месеца в асеновградската болница, въпреки че клиничната пътека е изтекла отдавна"}
{"url": "https://www.actualno.com/varna/deca-s-travmi-zaradi-opasna-ploshtadka-v-kvartal-chajka-vyv-varna-news_1375021.html", "text": "      Много деца са пукнали главите си в опасна площадка в кв. \"Чайка\" във Варна. За инцидентите алармираха живущи в блокове с номера 9 и 10 в квартала, в близост до стадион \"Черно море\" и зала \"Владислав\".      Детската площадка не може да попадне в нито един от стандартите за безопасност. Стърчат ламарини. Деца се нараняват на тях. Люлките са счупени. Едното съоръжение е с огънати железа. Но върхът е пързалката. Болтовете й са изкривени. Пясъчникът е плачевен. Бетоновите му оргадки на много места липсват. Там деца са пукнали главите си. Районът не се поддържа. Кучешки фекалии има на много места.   Картинката е ужасяваща, обясняват варненци. \r\n\"Явно сме не втора, а трета категория хора. В голям район, като нашия, това е единствената детска площадка. Поправиха много други, но не и нашата. Явно децата ни трябва да страдат. Явно не са важни за никого.\", жалват се живущите.   ", "date": "2019.09.12", "title": "Деца с травми заради опасна площадка в квартал \"Чайка\" във Варна "}
{"url": "https://www.actualno.com/analysis/rogozin-novite-ruski-raketi-shte-se-borjat-za-pazar-news_1374897.html", "text": "      Новите руски ракети „Союз-5” и „Союз-6”, проектирани от „Роскосмос” ще бъдат готови да се „борят” на пазара срещу чуждестранната конкуренция, заяви ръководителят на корпорацията Дмитрий Рогозин.      Според него, ракетите ще се конкурират успешно на международните пазари с ракети с американско или друго производство, съобщава РИА Новости.   Ракетата „Союз-5” се разработва от 2016 г. и ще смени сегашните „Зенит”. Първият й старт е планиран за 2022 г., но неотдавна беше преместен за 2023 г.\r\nНаскоро стана известно, че се разработва и ракета „Союз-6”, която ще се отличава от „Союз-5” по използването при първия етап на двигателя РД-180 вместо РД-171. РД-180, всъщност, е половината от РД-171, поради което проектният капацитет на „Союз-6” ще бъде 9 тона в ниска околоземна орбита, вместо 17-те тона на „Союз-5”.  От началото на 2000 г. Русия дълго време беше водеща по количество изстреляни ракети, включително за търговски цели. „Протон-М” и „Союз”, както и други руски ракети-носители принадлежаха повече от половината изстрелвания с търговска цел в света.\r\nПрез 2012 г. количествата изстрелвания намаляха, а след 2014 г. делът на Русия постепенно намаля, за сметка на американските „SpaceX”.  През 2018 г. „SpaceX” изстреля в космоса повече ракети, отколкото целия руски космически отрасъл.    ", "date": "2019.09.12", "title": "Рогозин: Новите руски ракети „ще се борят” за пазар "}
{"url": "https://www.actualno.com/europe/mvnr-na-rusija-ima-risk-ot-izbuhvane-na-jadrena-vojna-news_1374951.html", "text": "      „Има риск от избухване на ядрена война. Тази негативна динамика се проявява особено забележимо през последната година“, това заяви заместник-министърът на външните работи на Сергей Рябков по време на презентацията на доклада „Ново разбиране и пътища за укрепване на многостранната стратегическа стабилност“ в пресцентъра на ТАСС. По думите му причината за това е съвременната международна ситуация.      Според Рябков действията на Запада стават все по-емоционални и от време на време много агресивни. „Те избягват обсъждането на назрелите въпроси по същество, блокират работата на каналите за диалог, продължават да разрушават архитектурата на контрола над въоръженията и целенасочено провеждат откровено деструктивна линия за разрушаване на градените десетилетия ефективни договорни механизми в сферата на сигурността и стабилността“, поясни Рябков.   „Това е крайно опасно и безотговорно поведение. То може да има много негативни последици за стратегическата стабилност“, заключи заместник-министърът.\r\nТой добави, че ядрените държави трябва да потвърдят недопустимостта на ядрената война. „Отговорните ядрени държави трябва да препотвърдят недопустимостта на ядрената война. Това са класически формули. Те бяха изковани включително с участието от американска страна на президента Роналд Рейгън, който е кумир на много днешни дейци, задаващи тона във Вашингтон“, каза Рябков.   Рябков допълни, че подходът на руската федерация към стратегическа стабилност предполага съхраняване и укрепване на контрола над въоръжението. \r\n\"Говорим за по-високо ниво на доверие  и предсказуемост, за въздържане от такива военно-политически крачки, които биха се възприели от други членове на международната общност като заплаха и биха принудили да се вземат съответните мерки\", обясни още заместник външният министър на . По думите му стратегическата стабилност трябва да отчита цялото множество от фактори, влияещи на международната безопасност и да подразбират такова състояние, при което ядрените държави да се стремят да не допускат действия, способни да доведат до създаването на опасни дисбаланси в областта на ядреното сдържане, в противен случай ще повишат рисковете от разпалване на война.       Рябков смята, че стратегическата стабилност продължава да се влошава - \"Това е неоспорим факт. Рисковете също нарастват.\" Рябков допълни, че Вашингтон по всякакъв начин показва, че не е готов да обсъжда продължаването на  – Договора за ограничаване на стратегическите настъпателни оръжия (СТАРТ) и изкуствено създава неопределеност, независимо от \"нашите предложения да продължим договора с пет или по-малко години... Дават ни да разберем, че не са готови за конкретен разговор по тези въпроси.\"\r\nРябков подчерта, че американската страна не разбира, че политическите проблеми в областта на стратегическата безопасност не може да се решат само по технологичен път и допълни, че Русия разчита на готовността на САЩ към възобновяването на пълноценни преговори.\r\nДипломатът подчерта, че Русия не изключва възможността САЩ да са поели курс към понижаване на прага на употреба на ядрено оръжие.       ", "date": "2019.09.12", "title": "МВнР на Русия: Има риск от избухване на ядрена война"}
{"url": "https://www.actualno.com/plovdiv/shtyrkelite-ot-belozem-otletjaha-sys-120-poveche-ot-proletta-news_1374972.html", "text": "      Средно по три малки щъркелчета в гнездо се излюпиха това лято в пловдивското село Белозем, което заема своето достойно място в Европейската мрежа на селата на белия щъркел. Тези дни ятото отлетя, а птиците са със 120 повече от дошлите през пролетта - толкова са младите щъркели, които се излюпиха и пораснаха в селото. Белозем е най-голямата щъркелова колония у нас, тази година заетите гнезда бяха 41, съобщават от \"Зелени Балкани\". Наблюденията са били и преки и чрез дрон с камера с висока резолюция. Само на покрива на местното основно училище \"Гео Милев\" гнездят 22 щъркелови семейства, а в двора могат да се видят едновременно да се разхождат стотина от птиците, което си е една забележителна гледка.       За щъркелите, които вкараха село Белозем в Мрежата на европейските села на белия щъркел преди 14 години, се грижат и от общината, а цялото население ги обича. Очевидно в света на пернатите това не остава незабелязано, защото само за четири години числеността на двойките се увеличава от 25 на 46. ", "date": "2019.09.12", "title": "Щъркелите от Белозем отлетяха, със 120 повече от пролетта"}
{"url": "https://www.actualno.com/society/medicinskite-sestri-s-protestna-palatka-pred-narodnoto-sybranie-news_1374904.html", "text": "      Медицинските сестри продължават с протеста си. настояват за по-високи заплати и достойни условия на труд. Днес протестиращите посрещнаха депутатите с разпъната палатка пред Народното събрание и раздаваха листовки с актуални въпроси и проблеми в здравеопазването на депутатите. Никой от минаващите край тях обаче не ги покани да влязат в парламента на разговори, съобщи БНР.      Пред медиите Мая Илиева - една от протестиращите медицински сестри, заяви:   \"В 8:30 часа ще ги чакаме на врата на Народното събрание всяка сутрин  и ще ги изпращаме след работно време с тези листовки. Ще бъдем тук в  дните, в които те заседават, и в часовете, в които заседават.\"\r\nВъв времето, когато в парламента не се провеждат заседания, акцията  на медицинските специалисти ще бъде на столичните площади \"Славейков\"  и  \"Света Неделя\", където ще раздават листовки, за да информират  гражданите за проблемите в здравеопазването и ще отговарят на техните  въпроси.  \"Защо депутатските заплати са обвързани с минималната работна заплата, а  на медицинските специалисти не са мръднали с години. Защо не спазват  препоръките на Световната здравна организация и на Еврокомисията по  здравеопазване. Знаят ли какво е съсловна организация?\" - това са част  от въпросите, които се съдържат в листовките за депутатите.\r\nПротестиращите са отправили 10 покани за среща с към премиера Бойко Борисов, но отговор нямат. Затова медицинските сестри настояват за личен диалог с народните представители, за да могат да водят разговор с тях по важните проблеми, а не да бъдат представлявани от Лекарския съюз.   Очаквано опозицията твърди, че ги подкрепя, но не може да направи много, в същото време депутати от управляващата коалиция - като Валери Симеонов искат предложения на хартия, а не гюрюлтия и медии. Тома Буков от ГЕРБ пък бил работил за по-малко пари и изразил надежда, че медицинските специалисти не участват в предизборната кампания.    Депутатите обаче прехвърлят топката в изпълнителната власт. Премиерът Бойко Борисов вчера се карал на здравния министър Кирил Ананиев - къде са 50-те милиона лева, които бяха отпуснати за увеличаване на заплатите в сектора.\r\n\"И аз искам двойно. Кой не иска двойно. Всеки иска двойно. Ние милиарди влагаме в инвестиции. Вчера съм се карал на Ананиев - къде са 50-те милиона, които дадохме. А те не са 50, те са 86 млн. Да се оправдава той къде са\", коментирал Борисов, пише БНР.\r\nВ събота и неделя протестиращите медицински сестри ще раздават листовки на граждани в центъра на София. Медицинските специалисти се заканиха протестът им да продължи, докато не бъдат изпълнени исканията им.    ", "date": "2019.09.12", "title": "Медицинските сестри с протестна палатка пред Народното събрание"}
{"url": "https://www.actualno.com/business/prosrochenite-zadyljenija-na-obshtinite-sa-nad-132-mln-leva-news_1374925.html", "text": "      Просрочените задължения на общините към края на юни са над 132 млн. лева, съобщава Министерството на финансите.      Задълженията са натрупани от 131 общини, което е почти половината от общия им брой в страната.   134 общини завършват второто тримесечие на 2019-а г. без просрочени дългове по бюджета си.\r\nСравнено със същия период на миналата година, намаление на просрочените задължения отчитат 83 общини.  В същото време 50 общини увеличават просрочените си дългове в рамките на една година общо с почти 27 млн. лева. ", "date": "2019.09.12", "title": "Просрочените задължения на общините са над 132 млн. лева "}
{"url": "https://www.actualno.com/europe/skandal-beljaza-sreshtata-na-vishegraskata-chetvorka-i-zapadnite-balkani-news_1374945.html", "text": "      В Прага се провежда среща между лидерите на страните от Вишеградската група и Западните Балкани, домакин на която е министър-председателят на Чешката република Андрей Бабиш.      Дискусиите между премиерите на Вишеградската четворка (Чешка република, Словакия, Унгария и Полша) и колегите им от Западните Балкани ще бъдат съсредоточени върху засилването на цялостното политическо и икономическо сътрудничество между двата региона, със специален акцент върху въпросите, свързани с инфраструктурата, образованието, финансовата стабилност и изменението на климата. Чешката република като ротационен председател на Вишеградската четворка определи като един от приоритетите по време на мандата си насърчаването на присъединяването на Западните Балкани към Европейския съюз.\r\nФорумът в Прага обаче бе засенчен от скандал, предизвикан от изявление на държавния глава на Чешката република Милош Земан, отбелязва агенция \"Фокус\".   В сряда чешкият президент бе на посещение в Белград, откъдето определи лидерите на Косово като „военнопрестъпници“. Земан бе категоричен, че „страни, водени от военнопрестъпници, нямат място в общността на демократичните държави“. След това той припомни, че министър-председателят на най-младата държава на Балканите Рамуш Харадинай подаде оставка, след като получи призовка за разпит от Специализираната прокуратура в Хага – при това като заподозрян. На съвместна пресконференцията Земан подчерта, че ще преразгледа възможността Прага да оттегли признаването на независимостта на Косово. „Радвам се, че (министърът на отбраната Лубомир) Метнар каза, че е грешка да се признае Косово. Вероятно той ще застане до мен, а кой ще бъде от другата страна, ще видим след няколко дни“, подчерта Земан.  В отговор официална Прищина отмени участието си в срещата на върха в Прага. „Косово изпрати дипломатическа нота, в която се извини за отсъствието, след като преди това потвърди участието си\", обяви говорителят на правителството в Прага Яна Адамчова, като допълни, че Прищина ще бъде представена на срещата от дипломати от косовското посолство в Прага.\r\nДумите на Земан предизвикаха реакция не само в Прищина, но и в Прага. Министърът на външните работи на Чешката република Томаш Петричек подчерта, че не вижда причина за дебат за оттегляне на признаването на независимостта на Косово. Съгласно думите му, подобна промяна не би била в интерес на чешката сигурност и чешката външна политика. Той обаче отбеляза, че с удоволствие ще разговаря с президента Милош Земан, за да изложи позицията си по въпроса.\r\nМинистър-председателят на Чешката република Андрей Бабиш увери, че е готов да обсъди с президента на страната Милош Земан въпроса за оттегляне на признанието, което официална Прага е дала за независимостта на Косово.    „Бих предпочел дебат по този въпрос на среща за външната ни политика, а именно на среща с президента, ръководителите на двете камари на парламента, премиера и ръководителите на външните и вътрешните министерства. Гледната точка на някои от тях не съвпадат с моята. Ще изчакам дискусията и след това ще взема позиция по нея\", заяви чешкият премиер Андрей Бабиш пред репортери.   От своя страна първият вицепремиер и министър на вътрешните работи Ян Хамачек напомни на репортерите, че външната политика на страната е отговорност на правителството. „Позицията на президента (Земан) по отношение на Косово отдавна е известна. Но всички по-нататъшни стъпки са в юрисдикцията на правителството\", подчерта Хамачек.\r\nПо-късно от Прищина обясниха по друг начин решението Косово да не участва в срещата в чешката столица. Говорителят на правителството в Прищина Донджета Гаши заяви, че Косово се подготвя за предсрочни избори, което не позволява на премиера в оставка Рамуш Харадинай да присъства на срещата на върха в Прага между лидерите на страните от Вишеградската четворка и Западните Балкани.\r\n„Харадинай счита, че срещата на върха в Прага е много важен форум, който допринася за демократичните процеси, сътрудничеството и високите европейски ценности и по тази причина Косово ще остане неразделна и активна част от него“, увери Гаши.\r\nМинистърът на външните работи на Косово в оставка Беджет Пацоли също коментира информацията, според която Чешката република може да преразгледа решението си от 2008 г. за признаване на независимостта на най-младата държава на Балканите, като заяви, че те са част от кампанията на официален Белград за разпространение на фалшиви новини.   „Чешката република, чрез своя министър на външните работи Томаш Петричек, потвърди категоричната подкрепа за Косово като независима и суверенна страна и нейната интеграция в Европейския съюз, НАТО и международните организации. Нашето приятелство и партньорство са стабилни като скала“, написа Пацоли в социалните мрежи. ", "date": "2019.09.12", "title": "Скандал беляза срещата на Вишеграската четворка и Западните Балкани"}
{"url": "https://www.actualno.com/politics/siderov-shte-podkrepim-fandykova-na-izborite-shpionskijat-skandal-e-porychka-sreshtu-borisov-news_1374926.html", "text": "      \"Атака\" ще подкрепи Йорданка Фандъкова, тъй като тя е най-подходящият кандидат за кмет на София и трябва да продължи да ръководи общината.      Това заяви в Дряново лидерът на партията Волен Сидеров, предаде БГНЕС.   Редно е партията \"Атака\" да подкрепя ГЕРБ, тъй като сме коалиционни партньори, заяви още Сидеров.\r\nТой коментира и темата с шпионския скандал. Волен Сидеров смята, че \"шпионската\" афера е поръчка, изпълнявана от прокуратурата и ДАНС и случващото се може да нанесе политически удар срещу премиера Бойко Борисов и ГЕРБ  По думите му този скандал цели да окаже натиск срещу Борисов заради енергийните проекти.\r\nСтана ясно, че за кмет на Дряново \"Атака\" ще издигне Николай Минчев.\r\nТой е на 51 години, семеен, баща на 4 деца. През 1987 г. завършва военно училище. Има две магистратури – „Психология” и „Социална педагогика”.       14 години работи към Министерството на отбраната – „Военна полиция”, отдел Регионална служба „Сигурност – ред и охрана”. Към момента е на позиция директор „Организация” на охранителна фирма, която е в топ 3 в България. Контролира и отговаря за дейността на фирмата в Северна България.\r\n„Николай е с богат опит в ръководенето на хора, осъществяването на ред и сигурност, което е много важно за един кмет. Той е най-добрата кандидатура, която ще бъде издигната в Дряново. В негово лице Дряново ще види промяна и ще бъде подкрепен от дряновци”, заяви Волен Сидеров в Дряново по време на представянето на кандидата.\r\nПо време на пресконференцията партийният лидер посочи, че най-големият проблем в местната власт е как се харчат парите.\r\n„Това тревожи и възмущава хората. Доста от тези харчове стават скрито. Точно тук е мястото за прозрачност. Едно от първите неща, които ще направят нашите кметове, е ревизия как са се харчили бюджетите и ще се пресече даването на поръчки „на тъмно” на свои хора”, категоричен бе Сидеров.\r\nТой коментира, че преди да се направи електронно правителство, трябва да се започне от местна електронна власт, защото тя е по-близо до живота на хората.    ", "date": "2019.09.12", "title": "Сидеров: Ще подкрепим Фандъкова на изборите, шпионският скандал е поръчка срещу Борисов"}
{"url": "https://www.actualno.com/ruse/protestirashti-zatvoriha-s-avtomobili-pytja-mejdu-s-bojichen-i-s-krasen-news_1374937.html", "text": "      Днес за втори път протестиращи затвориха пътя между селата Божичен и Красен, който е част от пътя Русе - Иваново - Две могили. Недоволството на гражданите е заради бездействието на Агенция „Пътна инфраструктура” и Областно пътно управление по поддържането на 50-километровия път, който се използва и като резервен в случаите, когато главния между Русе и Бяла е затворен за движение на тежки камиони. Хората са недоволни от избуялата растителност покрай платното, която стеснява участъка и създава предпоставки за катастрофи.      „До такава степен беше занемарен, че не можеха да се разминат две превозни средства. По тази причина протестирахме и преди месец, но след това промяната бе само козметична”, заяви Галина Михайлова.\r\nПроблемният път води и до известни туристически обекти – Ивановски скални църкви, Басарбовски скален манастир, Средновековен град Червен. Той се използва през почивните дни от стотици румънски автомобили, което допълнително натоварва трафика.\r\nНякои от компрометираните участъци по пътя са били изкърпени в началото на лятото на 2019 г., подновена е маркировката, отговори директорът на Областното пътно управление Ростислав Стефанов. Той допълни, че се изрязват храсти и растителност, като дейностите са по повод на подготовката на пътната инфраструктура в региона за есенно-зимния сезон. Ростислав Стефанов обаче сподели, че основно пари се дават за първокласните пътища.  Гражданите са категорични, че ще продължат с протестите, ако пътят не се поддържа постоянно. ", "date": "2019.09.12", "title": "Протестиращи затвориха с автомобили пътя между с. Божичен и с. Красен"}
{"url": "https://www.actualno.com/ruse/pravitelstvoto-razreshi-prodajbata-na-bivshija-rodilen-kompleks-v-ruse-news_1374859.html", "text": "      Министерският съвет даде съгласие сградата на бившия Акушеро-гинекологичен комплекс в Русе, известна като „Старото родилно“ да бъде продадена. Сградата е неизползвана от години, в лошо състояние е и се руши.      Обектът се намира на улица „Николаевска“ и е част от капитала на УМБАЛ „Канев“, от който държавата притежава 82%. Общата площ на терена е 4145 кв. м, върху него е изградена четириетажна сграда със застроена площ 1105 кв. м. Сградата бе затворена през 2013 г., след влизането в експлоатация на новия АГ-комплекс.   Съгласно чл. 28, ал. 10 и ал. 9 от ЗПСК продажбата на обособени части от  лечебни заведения, които са включени в списъка по Приложение № 1 към чл. 3, ал. 1 на ЗПСК, какъвто е настоящият случай, може да се извърши след решение на Министерския съвет, по предложение на органа, упражняващ правата на собственост в капитала на търговското дружество.\r\nСредствата, получени от продажбата на имота, ще останат в лечебното заведение и ще се използван в съответствие с чл. 105 от ЗЛЗ.   ", "date": "2019.09.12", "title": "Правителството разреши продажбата на бившия родилен комплекс в Русе "}
{"url": "https://www.actualno.com/dobrich/izgotvjat-nacionalen-kulturno-turisticheski-kalendar-news_1374935.html", "text": "      Подготвя се Национален културно-туристически календар, чиято цел е да подпомогне развитието на българската туристическа индустрия. Проектът ще е активен през 2020 г. и ще може да се предлага на туристическите борси. При представянето му в Добрич председателят на Националното сдружения на малкия и среден бизнес в туризма Веселин Банковски посочи, че не се използва рационално огромният ресурс, който страната ни притежава, а се залага основно на ваканционните туристи. Като грешка той посочи и създаването на сезонни туристически продукти. В подготвения календар лятото ще се нарича Сезон на светлината, есента ще е Сезон на радостта, зимата – Сезон на усмивките, а пролетта – Сезон на цветята.      Експертът е убеден, че трябва да бъдат създавани поводи, за да се съживи вътрешният туризъм. Идеята му е да се съчетава отдих на море, планина и река в рамките на една почивка. Такава дестинация не се предлага никъде и страната ни ще е първата.\r\nТой вижда Добрич като кулинарна столица, но съветът му е при кулинарен фест да се канят кулинари и от другите държави, разположени край Черно море.\r\nВ рамките на проекта ще бъдат създадени регионални брандове, каквито в момента в страната ни липсват, а за кулинарния туризъм ще бъдат изготвени етикети за качество.  Стилизирана българска шевица е това, което може да обедини производителите на сувенири, за да станат разпознаваеми българските продукти. ", "date": "2019.09.12", "title": "Изготвят Национален културно-туристически календар"}
{"url": "https://www.actualno.com/showbusiness/slavi-javno-sled-razdjalata-si-s-men-btv-se-nujdajat-ot-psiholog-news_1374872.html", "text": "       \"Тези дни се опитах да гледам предавания на националните телевизии. И какво видях? От Нова разбрах, че траките са фенове на Истанбулската конвенция, облечени в жълти електрикови бански, прабългарите са с розови бански, а до славяните не стигнах... защото не издържах\", коментира в своята Facebook страница Слави Трифонов.      \"Действието се развиваше на пустинен плаж, а незнайно защо отзад в кадър се виждаше хотел. Ама кой съм аз и какво разбирам от телевизия?   По това време по bTV имаше чорбаджии, а единият от чорбаджиите беше представен като млад успял бизнесмен, а всъщност се оказа, че е арестуван в Банско при акция срещу разпространението на наркотици. Същият успял бизнесмен е карал с джипа си из Приморско и е стрелял от прозореца. Така според bTV изглеждат успелите български бизнесмени.\r\nПосле пак се върнах на Нова. Розовите бански ги нямаше, беше започнал сериалът “Пътят на честта”. Сериалът е на Халваджиян. Да ви кажа - в сравнение с Халваджиян, Евтим Милошев е Фелини\", отбелязва Слави.   \"Тази вечер пък на мястото на „Шоуто на Слави“ bTV пускат предаване на психоложката Ани Владимирова. Явно след раздялата си с мен, bTV се нуждаят от психолог\", споделя още в своята публикация Трифонов. ", "date": "2019.09.12", "title": "Слави: Явно след раздялата си с мен, bTV се нуждаят от психолог"}
{"url": "https://www.actualno.com/curious/3-te-naj-shtastlivi-zodii-news_1374875.html", "text": "       , под който се е родил всеки човек, оказва влияние над неговия характер и съдба. Астролозите смятат, че представителите на определени знаци могат да са особено щастливи.      Това е така, не само заради благоразположението на звездите, но и поради определени лични качества.       Астролозите поставиха Водолея на трето място. Всичко това, се дължи на факта, че родени под този знак са най-безгрижни към живота. Те рядко се притесняват от проблеми и са надарени с жажда за наслада. И дори ако животът им не може да бъде безоблачен, се чувстват напълно щастливи. Водолеите не са много привързани към дадено място. Не ги притеснява отсъствието на любим човек. Те не усещат липса и са щастливи, защото винаги и навсякъде имат приятели. Именно поради липсата на опит сърдечносъдовата и нервната им система са им много по-силни от на всеки друг. Те умеят да се наслаждават на всичко в живота. Водолеите са разнообразни и приятни в компании, следователно затова, никога не остават сами. Всичко това им помага да се чувстват едни от най-доволните хора.         Представителите на този знак попадат в списъка на най-щастливите хора, защото са амбициозни и мотивирани личности. Умеят да управляват всичко. Те са по-уверени от останалите. Напълно самодостатъчни са си и имат богат кръг от перспективи. Това е и обяснението, защо много хора се въртят около Лъва. Благодарение на тях могат да се реализират сами. Това им позволява да извлекат максимума от живота. Наред с това, Лъвовете си падат по всичко луксозно, изискано и висококачествено. Затова в живота им винаги трябва да имат всичко най-добро и успешно. Те успяват и знаят как да играят на публично място, така винаги имат много почитатели. Харесват да улавят възхитените погледи. Всичко това ги прави едни от най-щастливите хора.  ", "date": "2019.09.12", "title": "3-те най-щастливи зодии"}
{"url": "https://www.actualno.com/curious/ako-obichash-chovek-s-tazi-zodija-nikoga-ne-go-gubi-news_1374877.html", "text": "                  Козирозите могат да обичат истински, искрено и кристално чисто! Козирозите са способни да се раздават. Те ще свалят последната си риза и ще скрият партньора си с нея. Самите представители на зодия Козирог са екзекутирани, но постоянно жертват себе си и интересите си в името на любим човек. Ако се влюбят, то е завинаги! Целият свят може единодушно да вика, че са луди. Много по-лесно им е да се откажат от този свят, отколкото от обекта на ухажване. Учените имат теорията, че чувството на любов се заражда в онази част на мозъка, където е майчинският инстинкт. Именно в Козирозите тези две чувства са идентични. Хората, които са с Козирог, ще са най-щастливите на земята.       На пръв поглед Овенът може да изглежда инфантилен, влюбчив и непостоянен. Представителите на тази зодия, лесно се увличат в новите страсти, превключват вниманието си от един човек на друг. Комуникацията им винаги се основава на флирт и нееднозначни намеци. Всичко обаче завършва точно в момента, в който срещнат \"своя\" човек. Иронията и солта са в това, че Овенът може да се скита половината от живота си, а самата тя, истинската любов ще е настъпи случайно, неочаквано и на грешното място. Овенът се отдава и разбира, че любовта е най-прекрасното чувство, което може да изпита. Овенът е достатъчно страстен в любовта. Може да е идеален партньор в една връзка. Само най-успешните хора могат да бъдат в интимни отношения с Овен!      ", "date": "2019.09.12", "title": "Ако обичаш човек с тази зодия... НИКОГА не го губи"}
{"url": "https://www.actualno.com/starazagora/matematicheskata-v-kazanlyk-shte-si-sytrudnichi-s-japonska-gimnazija-news_1374846.html", "text": "      Меморандум за сътрудничество ще подпише Природоматематическата гимназия (ПМГ) „Никола Обрешков“ - Казанлък, с гимназия от японския град Мунаката. Града на розите вече 20 години развива приятелски връзки с градове от Страната на изгряващото слънце. За първи път обаче се официализират с подпис взаимоотношения между казанлъшко и японско училище. С подписването на меморандума ще има възможност в природоматематическата гимназия да се изучава японски език като свободно избираем предмет.      На церемонията по подписването на документа ще присъстват Красимир Дамянов, директорът на ПМГ \"Никола Обрешков\", и преподавателят от училището  Ивелин Узунов. Те са част от официалната делегация на Казанлък, която отпътува за  Мунаката за поредното издание на Дните на българската култура, на които ще се представят танцьорите от ансамбъл „Арсенал“ с ръководител Христо Стоянов, който е Почетен гражданин на Казанлък. Ансамбълът ще изнесе близо 30 концерта по време на 20-дневното си японско турне. За Япония пътува и Вероника Кънева, Царица Роза 2019.   По време на визитата в Мунаката казанлъшката делегация ще се срещне с представители на местните власти. Подаръци и покана за посещение на Празника на розата или на Тракийските празници през следващата година изпраща кметът на община Казанлък Галина Стоянова към новата кметица на японския град Мисако Изу, която да гостува в Казанлък с японски състав. \r\nКазанлъшката математическа гимназия носи за домакините си традиционни български сувенири и Бяла книга със символите на двете страни, в която да се отразяват впечатленията и срещите между двете страни занапред.   ", "date": "2019.09.12", "title": "Математическата в Казанлък ще си сътрудничи с японска гимназия"}
{"url": "https://www.actualno.com/politics/giokov-zashto-upravljavashtite-izbjagvat-debati-za-bednostta-i-neravenstvoto-news_1374864.html", "text": "      Нямам отговор защо управляващите избягват дебати по теми като бедност, неравенство и маргинализация.Тези проблеми няма да изчезнат, ако не говорим за тях.      Това каза народният представител от ПГ на \"БСП за България\" и председател на Комисията по взаимодействието с неправителствените организации и жалбите на гражданите Георги Гьоков по време на дебатите по доклада за състоянието на националната сигурност за 2018 г.   Той призова управляващите да се вслушат в БСП, които са предлагали решения на тези въпроси. \"Първо ще изразя учудването си, че този доклад не беше разпределен на Комисията по взаимодействие с НПО и жалбите на гражданите.\r\nСъобщава ни се още в мотивите, че основна цел на доклада е да представи оценките на изпълнителната власт за рисковете и опасностите, и заплахите за ефективността и ефикасността за политиките на националната сигурност и за действията, които институциите на държавата планират да предприемат за следващия период  Също така, че той има съществено значение за информирането на публичните институции и на гражданските организации, включително и с други държави, относно политиката за сигурност на Република България.\r\nНе намираме за добре този доклад да бъде обсъден за комисията, която осъществява връзка с тези граждански и неправителствени организации. Едва ли някой в тази зала има съмнение, че развитието на гражданското общество в България и значението на това развитие на националната ни сигурност, както и всички свързани с това рискове, заслужават вниманието на българския парламент.\r\nНе по-малко значение има тук в тази зала да се чуе становището на това гражданско общество в лицето на неправителствените организации, от обществения живот към комисията както по отношение на доклада за националната сигурност, така и по отношение за самата национална сигурност.       Ще си позволя да направя препоръка към председателя на Народното събрание да разпределя такива важни за страната ни документи към Комисията по взаимодействие с НПО и жалбите на гражданите\", допълни Гьоков. Той препоръча на съставителите на доклада да отделят малко място и за националната сигурност в аспекта на развитие на гражданското общество.\r\n\"Докладът съдържа изключително много информация, в това число и социална. Така събрана на едно място няма къде другаде да се намери. Той обективно показва тежки проблеми, които действително са заплаха за националната сигурност. Прави впечатление, че тези проблеми присъстват в по-малка или по-голяма степен във всички доклади в години наред назад във времето във всяка една сфера: в здравеопазване, социална политика, вътрешна сигурност, отбрана и т.н. Това правителство, което управлява повече от 10 години страната ни вижда проблемите, но трудно намира решения по тях.\r\nВ голяма степен се опитва да ги представи в розова светлина. Въпреки че съм се информирал по всички направления на доклада, ще си позволя да коментирам само още една сфера. Там, където се чувствам по-компетентен, а именно националната сигурност в чисто социален аспект. Правилно е отчетено, че демографският проблем е заплаха за социалните и осигурителните ни системи, оттам и заплаха за националната ни сигурност. Дори и защото намалява потенциалът ни като нация в социален, в научен и културен аспект\", допълни Гьоков.\r\nПо думите му на държавата липсват адекватни политики за насърчаване на раждаемостта. \"Да оставим на страна факта, че нямаме ясно формулирана демографска политика. Имаме стратегия, мерки, екшън планове, но нямаме резултати. Струва ми се, обаче, че при оценката на рисковете, опасностите и заплахите за националната сигурност, когато говорим за социална сигурност, наред с демографските, образователните, здравните, миграционните и бежанските аспекти, трябва да се отдели място на безпрецедентно високите равнища на неравенства, бедност и социално изключване \", изтъкна Гьоков.      Той отчете, че поляризацията в обществото, значителната младежка и дългосрочна безработица остават сериозни и нерешими проблеми, което не бива да се подминават с лека ръка. \"Липсват констатации и политики по отношение на социалните баланси и социалната политика, въпреки че виждам сериозна тенденция за нарастване на броя на социално изключените.\r\nЛипсва стратегия за намаляване на риска от разширяване на маргинализиращите се групи, към които се присъединяват все повече представители на средната класа\", посочи още депутатът от БСП. Гьоков уточни, че ще се въздържи по доклада за националната сигурност. ", "date": "2019.09.12", "title": "Гьоков: Защо управляващите избягват дебати за бедността и неравенството?"}
{"url": "https://www.actualno.com/art/nacionalnata-galerija-predstavja-fotoizlojbata-eho-ot-balkanite-news_1374884.html", "text": "      Националната галерия представя фотоизложбата \"Ехо от Балканите. ХХ век: Портрети и звуци от България\". Събитието е под патронажа на вицепрезидента на Република България г-жа Илияна Йотова. Автор: Мартин Кейниг. Съставител: Иво Хаджимишев       Откриване на 18 септември, сряда, 18.00 часа    Представяне на авторски албум на 19 септември, четвъртък, 10.00 часа, Двореца, пл. „Княз Александър І“ №1\r\nДокументалната фотоизложба на американския етнограф Мартин Кейниг включва 73 фотографии от 7 балкански държави, най-много от България. Албумът е допълнен отдва аудио диска с автентичен фолклор.   Кой е Мартин Кейниг? Това е човекът, открил и записал преди повече от петдесет години как младата певица от Смолян Валя Балканска изпява „Излел е Делю хайдутин”. Кейниг допринася българската народна песен да бъде избрана за златната плоча, която лети на борда на американския спътник „Вояджър 2” като поздрав от планетата Земя към галактиката.   През 1967младият хореограф и инструкторпо фолклорни танци от колежа къмКолумбийския университет в Ню Йорк пристига в България, за да изучава нашите народни ритми. Пътува неуморно по събори и фестивали из четирите краища на нашата страна. До 1979Мартин Кейниг се връща шест пъти в България, записва песни, обичаи, инструментални изпълнения, снима с фотоапарат и 16-милиметрова кинокамера празници, помени, сватби, пейзажи, портрети, носии.    Разказва как осъзнал, че пред очите му се откриваедин „твърде привлекателен“ миг от вечността, една цяла култура и общество с установени ценности и традиции, обречени да бъдат заличени от индустриализацията и урбанизацията. Затова фотографира и записва намагнетофонни ленти, увековечавайки нетленното творчество на българското село. Мартин Кейниг работи и в съседни балкански държави. Колекцията му от над 4000 фотографии и стотици записи е откупена от авторитетния институт „Смитсониън”.\r\nВ Ню Йорк етнографката ЕтелРейми Мартин Кейниг основават Център за балкански изкуства, който по-късно се разраства като Център за традиционни музика и танци. Подпомагана от „Смитсониън“, тази неправителствена организация подкрепя културните традиции на етническите имигрантски общности в САЩ дори и през Студената война,  като организира фолклорни фестивали и записи на терен на музика, песни и танци, кани в САЩ изпълнители от целия свят, заснема документални филми и издава грамофонни плочи с автентична музика от балканските страни, в това число две дългосвирещи винилови плочи със записи от България. Със заслугата на Мартин Кейниг една от тези плочи стига допроф. Карл Сейгън и така „Излел е Делю хайдутин“ попада в селекцията за златната плоча на „Вояджър 2“.\r\nСилно впечатлена от творчеството на Мартин Кейниг остава вицепрезидентът Илияна Йотова, която се запознава с него благодарение на известния български фотограф Иво Хаджимишев. „Попаднах в къща с живи възрожденски традиции, но бях изненадана да разгледам и съвършената дигитална техника, с която днес работи американският етнограф. Той е заразил и съседите си от острова, и хиляди американци с огромната си любов към България и българското наследство. Мартин Кейниг заслужава признанието ни, защото неуморно разпространява българските традиции” - споделя вицепрезидентът Йотова след срещата си с Кейниг в дома му на остров Вашон, близо до Сиатъл. Ролковият магнетофон „Ухер“ напомня за времето, когато с него в една класна стая в училището в Смолян Кейниг записва Валя Балканска в съпровод на двамата гайдари Стефан Захманов и Лазар Коневски.   Вижте кадри от изложбата в  ", "date": "2019.09.12", "title": "Националната галерия представя фотоизложбата \"Ехо от Балканите\""}
{"url": "https://www.actualno.com/europe/vsichki-izpitanija-na-ruskata-raketa-burevestnik-sa-zavyrshili-s-neuspeh-news_1374865.html", "text": "      Русия е провела поне пет и всички те са завършили с неуспех. Това пише CNBC, като се позовава на източници, запознати със съответните документи на американското разузнаване.      По данни на разузнавателните служби на САЩ изпитанията са се провеждали от 2017 година. Най-продължителният полет е продължил около 2 минути, а най-краткият - 4 секунди.   Източниците на CNBC допълват, че Русия възнамерява на ускори работата над проект, за да може те да се използват във въоръжението към 2025 година. С изпитанията на ракетата \"Буревестник\" се свързва взрива на полигона край Северодвинск, който случи в началото на м. август. По различни данни тогава загината между 5 и 7 души.\r\nСпоред CNBC инцидентът е станал при опит да се достигне ракета от дъното на , попаднала там след предишен неуспешен опит.  През юли 2018 година министерството на отбраната на Русия публикува , в което е показано пускането на ракетата. \r\nВижте разказа на лекар, приел пострадалите след инцидента през август в    Дали разбрахме какво точно се случи в Архангелск може да       ", "date": "2019.09.12", "title": "Всички изпитания на руската ракета \"Буревестник\" са завършили с неуспех"}
{"url": "https://www.actualno.com/politics/ot-gerb-se-hvaljat-s-namaljavane-na-katastrofite-i-poveche-razkriti-prestyplenija-news_1374869.html", "text": "      Докладът за националната сигурност показва успехи в борбата с контрабандата, увеличение на разкриваемостта на престъпността и намаляване на . Това каза народният представител от ПГ на ГЕРБ Красимир Ципов по време на дебатите по доклада за за 2018 г.      \"Този доклад се писа в продължение на няколко месеца от работна група с представители на всички институции, свързани с националната сигурност.   Той дава много ясна и реалистична оценка на постигнатото през изминалата година и на състоянието на националната сигурност. Чуха се много критики от тази трибуна по една или друга тема, свързана с националната сигурност.\r\nСледва да отбележим няколко изключително важни и сериозни постижения, които са факт от 2017 г. нататък. След сформирането на настоящото правителство, бе приета и една много ясна и конкретна управленска програма, свързана с темата сигурност, свързана и с темата национална сигурност.  През 2018 г. трябва да се отбележат значителните успехи по отношение на противодействието на контрабандата. Нека да напомним, че всички мерки и действия, които бяха предприети от 2015 г. насам дават своя изключително сериозен резултат. Ние постигаме нива, които не са характерни за старите демокрации, държави-членки на ЕС.\r\nЗапочнахме от нива от порядъка на 25 и 30 % само преди четири години, а сега вече се наблюдават резултати. Те не ги дава това правителство. Тези резултати се дават от независими органи, които правят своите проучвания. Те показват, че нивото на контрабандата на цигари в България вече е около 5 %.\r\nПак отбелязвам, че само преди 4 години нивата бяха 5 до 6, до 7 пъти по-големи . Изключително важно е да се обърне внимание, че благодарение на мерките, които предприе българското правителство и по отношение укрепване капацитета на МВР, дадоха своя съвсем ясен резултат. Имаме много сериозно увеличение на , особено по отношение на престъпленията срещу личността.       В заключение искам да обърна внимание в този раздел в доклада, който дава много ясна, конкретна и детайлна картина на състоянието на пътната безопасност\", заяви Ципов. По думите му това е тема, която е на дневен ред от години насам.\r\n\"През 2018 г. следва да се отбележи, че инцидентите, пострадалите и жертвите след ПТП са намалели средно с 15 % . Жертвите от 710 през 2017 г. са 612.\r\nТези точно ПТП пред извикват изключително сериозни проблеми и засягат много български семейства. Така че нека да завърша с това - докладът е реалистичен, аналитичен и дава наистина реална оценка на състоянието на националната сигурност.\r\nНе е както казаха преждеговорищите колеги, че ние не виждаме абсолютно никаква аналитична оценка и не знаем какво е състоянието на националната сигурност\", заяви Ципов.\r\nНародният представител от ГЕРБ призова депутатите да подкрепят доклада за националната сигурност. По думите му практиката на изготвяне на такъв доклад трябва да продължи, защото може да се даде реална оценка за състоянието на държавата.       ", "date": "2019.09.12", "title": "От ГЕРБ се хвалят с намаляване на катастрофите и повече разкрити престъпления"}
{"url": "https://www.actualno.com/balkani/kandidat-deputati-v-kosovo-se-sbiha-sled-televizionen-debat-news_1374855.html", "text": "      Кандидатите за депутати в парламента на Косово Дардан Моличай от Социалдемократическата партия и Хаки Абази от „Самоопределение” се сбиха след участието си в телевизионното предаване „Пресинг”, съобщава електронното издание ИНА.      Водещият дебатите Леонард Керчуку обяви, че по време на предаването двамата политици са си разменили обиди, които по-късно прераснала във физическа саморазправа. Той изрази съжаление за случилото се и подчерта, че „бандитите нямат място в телевизионните дебати”.   Моличай е бивш генерален секретар на „Самоопределение” и след като я напусна, с още 12 депутати сформираха Социалдемократическата партия на Косово.\r\nАбази се присъедини към „Самоопределение” преди няколко седмици, като преди това беше директор на фондация „Рокфелер” в Косово. Той заяви, че е бил нападнат от Моличай и антуража му, докато се разхождал по коридора със свой сътрудник.  Последва реакция и на „Самоопределение”. „Мафиотските банди, превзели държавата, се страхуват от настъпващата промяна и справедливост, които ще бъдат установени от „Самоопределение”, се казва в изявление на партията.\r\nОт там подчертават, че обществото не заслужава толкова ниско ниво на дискусия, а Косово не заслужава това ниско ниво на представителство. Призовава се полицията да предприеме необходимите действия срещу тях, а ЦИК „да премахне тези насилници от списъка” с кандидати.    ", "date": "2019.09.12", "title": "Кандидат-депутати в Косово се сбиха след телевизионен дебат "}
{"url": "https://www.actualno.com/plovdiv/blizo-1-400-br-falshivi-stoki-spipaha-pri-specakcija-v-plovdiv-news_1374786.html", "text": "      Специализираната операция за пресичане, разкриване и документиране на закононарушения и престъпления при съхранение и разпространение на стоки, означени със знаци, сходни или идентични с тези на регистрирани търговски марки, бе проведена от служители на отдел „Икономическа полиция“ на територията на Пловдив.       След спецакцията срещу незаконното разпространение на стоки бяха конфискувани близо 1 400 артикула. Петима души са задържани с полицейски заповеди. Проверките са извършени в два магазина в търговски център в квартал „Столипиново“, още толкова - на улица „Напредък“ и по един на булевард „Васил Априлов“ и улица „Георги Измирлиев“.   При процесуално-следствените действия сред общо конфискуваните близо 1 400 артикула има якета, спортни дрехи, блузи, бельо, маратонки, шапки и колани . За срок до 24 часа заради съмнение за съучастие в нерегламентираната търговска дейност са задържани три жени и двама мъже на възраст между на 31 г. и 46 г. Образувани са досъдебни производства. Работата по цялостното документиране на случаите продължава под наблюдението на Районна прокуратура - Пловдив. ", "date": "2019.09.12", "title": "Близо 1 400 бр. фалшиви стоки спипаха при спецакция в Пловдив"}
{"url": "https://www.actualno.com/politics/slavcho-atanasov-pg-obedineni-patrioti-njama-da-se-razpadne-news_1374795.html", "text": "      Няма как да се разпадне парламентарната група на „Обединени патриоти”. Това каза депутатът и кандидат-кмет за Пловдив от НФСБ Славчо Атанасов пред BTV.      По думите му темата е била обсъдена между НФСБ и ВМРО и юристите в политическите сили. Преди дни \"Атака\" председателя на НС Цвета Караянчева да заличи \"Обединени патриоти\". Причината - изключването на партията от малката коалиция и парламентарната група. Вчера пък всички представители на напуснаха постовете си в Народното събрание, включително и зам.-председателят на парламента - Явор Нотев.   Негов заместник ще бъде излъчен съвсем скоро, съобщи Славчо Атанасов. Той подчерта, че юридически е невъзможно всички народни представители от \"Обединени патриоти\" да станат независими депутати.\r\n\"Нека оставим този юридически спор да се реши от органите. Най-сложното нещо в политиката е коалицията, не помня коалиция, която да няма вътрешни търкания. Въпросът е до каква степен тези търкания могат да стигнат до една нетърпимост да се работи\", заяви народният представител.  По думите му, изборите са най-голямото изпитание за една коалиция.\r\n\"На тези евроизбори трябваше да се явим заедно. Това бяха \"нарисувани\" за нас избори и щяхме да имаме поне още един евродепутат. Грешка беше решението да се явим отделно, но ВМРО спечели от това\", заяви Атанасов.   Депутатът беше категоричен няма да има разпад на голямата коалиция между ГЕРБ и \"Обединени патриоти”. Той допълни, че не очаква и конфронтации с управляващата партия заради местните избори.     ", "date": "2019.09.12", "title": "Славчо Атанасов: ПГ \"Обединени патриоти\" няма да се разпадне "}
{"url": "https://www.actualno.com/health/magnezij-mineral-za-zdraveto-na-uma-i-tjaloto-news_1374881.html", "text": "             Проявите на умора, липса на воля, липса на енергия, разсейване, главоболие и мускулна дисфункция са показатели за дефицит на .   Магнезият е сред най-важните минерали. Той е необходим за функционирането на нервната система. Той оказва влияние над свиването на мускулите и подобрява структурата на костите. Магнезият успокоява нервната система и допринася енергийния метаболизъм. Задоволявайки дневната дажба от този минерал, ние подобряваме настроението си и увеличаваме запасите от жизнена енергия.    Дефицит на Човешкият организъм има нужда от 300-400 mg дневно магнезий. Тази зависимост се определя от пол, възраст, хранене, както и от физическия и психическия стрес.\r\nВ стресови ситуации, при спортна активност и други натоварвания, нуждата от магнезий може да се увеличи. Например, един спортист се нуждае от около 600 mg магнезий на ден.       Човешкото тяло не може самостоятелно да синтезира магнезий, така че трябва да контролирате процеса на постъпването му в организма. Когато липсва магнезий, тялото може да компенсира дефицита за известно време. То го съхранява в костите и намалява отделянето му, чрез бъбреците. Недостигът, може да е проява на умора, безсъние, раздразнителност, нарушена памет и концентрация, нарушена мускулна функция и спазми, особено тежки в мускулите на прасеца. , срещу стрес Дефицитът на магнезий често е следствие от стрес. Работата, личният живот, търсенето на баланс между кариера и семейство, финансови проблеми, липса на сън и много други фактори. Всички те могат да увеличат нуждата от този минерал.\r\nПри стрес се увеличава отделянето на хормони - адреналин и норепинефрин. Това се отразява на отделянето на магнезий от клетките. Големи количества магнезий се отделят с урината. Стресът, физическият или умственият и магнезиевият дефицит са взаимно свързани. Липсата на магнезий увеличава стреса и допринася за по-голямото отделяне на магнезий от тялото. Оказва се порочен кръг. При недостиг на магнезий, причинен от стрес, е необходим допълнителен прием на добавки с високо съдържание на магнезий или добавки, съдържащи магнезий, ако е необходимо. Магнезий и спорт       Митохондриите, микроскопичните „електроцентрали“, които произвеждат енергия. Тя се разпределя в клетките от човешкото тяло. Магнезият е особено важен за енергийния метаболизъм в мускулите, включително сърцето.\r\nПрофесионалните спортисти са наясно с многото ползи на магнезия. има важна роля по пътя им към успеха. По време на тренировка, поради повишена мускулна работа и повишено изпотяване, тялото интензивно изразходва магнезий. За да поддържат мускулната работа, след края на спортната активност, спортистите трябва да компенсират липсата на магнезий и течности.\r\nТези, които се занимават със спорт, след края на интензивна тренировка, могат да приемат добавка магнезий, в комбинация с витамин В2. Допълнителният прием на магнезий влияе, върху възстановяването, след аеробни упражнения и статични натоварвания. Магнезиевият цитат е подходящ за запълване на дефицита Небалансираната диета, консумацията на промишлено обработени храни, водят до недостиг на магнезий в организма. За да се посрещне повишената нужда от магнезий, е необходимо да се допълни с балансирана диета от храни, с високо съдържани на този минерал.   Магнезият може да е допълнителен източник под формата на биологично активна добавка. Магнезият под формата на цитрат се усвоява добре от стомаха. Добре се понася и усвоява от организма. Преди да приемете някаква биологична добавка, трябва да прочетете внимателно инструкциите.  Магнезий и витамин Б2 в борба, срещу умората Магнезият и витамин В2 играят важна роля в човешкия организъм и имат допълващ - синергичен ефект. Заедно, те допринасят за намаляване на умората, премахване на токсините, енергийния метаболизъм и нормалната работа на нервната система.\r\nСтресът, умората, нарушената мускулна функция са проблеми на нашето време. Те, са признаци на липсата на магнезий в организма. Ако вашата диета не съдържа достатъчно магнезий, добавките могат да бъдат допълнителен източник, за да отговарят на дневните нужди.    Знаете ли...     ", "date": "2019.09.12", "title": "Магнезий - минерал за здравето на ума и тялото"}
{"url": "https://www.actualno.com/politics/borisov-bylgarija-e-dyrjavata-s-nula-migracija-video-news_1374829.html", "text": "      България е държавата, която има нула миграция. В България има много австрийски инвеститори, огромен оборот, голямо приятелство със Себастиан Курц. Работихме активно по време на българското председателството, по време на австрийското също. Не си представям по-добри приятелски отношения. Това обяви премиерът Бойко Борисов по време на среща с министър-председателя на провинция Долна Австрия Йоханна Микл-Лайтнер в Министерството на външните работи.      Имам много идея, които обсъдихме във връзка със Западните Балкани. Австрия е много по-мощна икономика, но и България се развива добре... Ние сме страната с най-добър интернет, имаме Wi-Fi във всяко училище, имаме прекрасни еврокомисари..., обясни Борисов и допълни:   \"Българският комисар е комисар на бъдещето - там са иновациите, младежта и спорта, културата - имаме рядък шанс да управляваме това, което толерира ЕС\".\r\n\"Да, първо се правят магистрали и жп линии, но трябва и образователна, културна инфраструктура...\", каза още той.  \"Трябва да стана на сто години за да свърша това, което сте свършили вие\", обърна се към премиера Борисов Йоханна Микл-Лайтнер. \"Ти си млада, имаш време\", отвърна й Борисов.   ", "date": "2019.09.12", "title": "Борисов: България е държавата с нула миграция (ВИДЕО)"}
{"url": "https://www.actualno.com/curious/video-s-krasotata-na-bylgarija-razvylnuva-zritelite-na-bbc-news_1374828.html", "text": "      През последните години Владислав Терзийски създава внушителни и неповторими кадри, изобразяващи „неуловими“ моменти от планините на България.      Въпреки честия интерес, който предизвиква към себе си и към работата си, с години той стои далеч от медийно внимание  и близо 8 месеца от годината прекарва сред природата .\r\nПреди близо три години негова снимка предизвиква истински фурор във Фейсбук – публикацията има близо 9 хиляди споделяния, над 36 хиляди харесвания и почти 600 коментара. Талантливият фотограф е изключително взискателен към съдържанието, което споделя. Тази година, за националния празник на България - 3-ти март, Владислав планува да публикува клип, чиито кадри е събирал почти четири години, снимайки из планините. Поради непредвидени обстоятелства той успява да го покаже няколко дни-по късно и реакциите не закъснават – зрителите са във  възторг и видеото се споделя от десетки в рамките на минута .\r\nTака го забелязва и Севдалина Динчева, бранд мениджърът на една от най-добрите български бири - \"Пиринско\" и го споделя със своя екип. Вдъхновени от коментарите на хората под видеото на Владислав, те решават единодушно да помогнат то да излезе извън социалните мрежи, дори извън границите  на България. Това решение е продиктувано и от факта, че един от най-успешните български брандове за бира винаги е бил неразривно свързан с природата и планините ни.  Избират една от най-авторитетните и престижни телевизии BBC да излъчи кадрите, изобразяващи величествените планини и неповторими гледки от България и по този начин се превръщат в първата наша компания, която  подкрепя и  популяризира в световен мащаб неповторимата българска природа.\r\nВидеото, дело на Владислав Терзийски, бе излъчено на 07.09 в  ефира на най-гледаната световна телевизия.      ", "date": "2019.09.12", "title": "Видео с красотата на България развълнува зрителите на BBC"}
{"url": "https://www.actualno.com/cite/trjabva-da-stana-na-sto-godini-za-da-svyrsha-tova-koeto-ste-svyrshili-vie-news_1374834.html", "text": "      \"Трябва да стана на сто години за да свърша това, което сте свършили вие\".  Така се обърна към премиера Борисов министър-председателя на провинция Долна Австрия Йоханна Микл-Лайтнер, която е на посещение у нас.      \"Ти си млада, имаш време\", отвърна й на свой ред Борисов. ", "date": "2019.09.12", "title": "Трябва да стана на сто години за да свърша това, което сте свършили вие"}
{"url": "https://www.actualno.com/society/atrakcionno-pytuvane-s-paren-lokomotiv-za-denja-na-nezavisimostta-na-bylgarija-news_1374789.html", "text": "       Празнично с ретро подвижен състав, воден от парен локомотив , организира БДЖ повод 22-ри септември - Денят на независимостта на България. Маршрутът на специалното пътуване ще е София - Черепиш - София, а композицията ще се състои от шест вагона. Атракционният влак ще отпътува от Централна гара София в 09:10 ч. По време на престоя си при крайната спирка туристите могат да посетят Черепишкия манастир „Успение Богородично”, както и да разгледат музейната част в комплекса.      В обратното направление композицията с ретро локомотива №01.23 ще потегли от гара Черепиш в 14:15 ч. Цената на билета за този влак ще бъде 29,50 лева, съобщават от дружеството, като посочват, че тя е за пътуване в двете посоки с включени запазени места. Децата до 7-годишна възраст ще могат да се включат в атракцията безплатно, но без да ползват отделно седящо място. При закупуване на билети е необходим документ, удостоверяващ възрастта на малките пътуващи по линията с парния локомотив.   Националният железопътен превозвач припомни, че децата на възраст до 10 г. задължително трябва да пътуват с придружител. Продажбата за пътуване с атракционния влак вече стартира. Билети могат да бъдат закупени от билетните каси и железопътните бюра във всички гари в страната. Парният локомотив от серия 01.23 е произведен в швейцарска локомотивна фабрика през 1935 г. и е представител на най-масовата серия бързоходни локомотиви в историята на българските железници. През 1979 г. този вид е определен за музеен и става един от експонатите от музейната колекция „Железопътно наследство”.\r\nПо повод 100-годишнината на ЖП тракция и депо София през 1988 г., №01.23 е възстановен като действащ музеен локомотив на БДЖ. На 20.09.1989 г. той обслужва влака „Ориент експрес” при преминаването му през България. През 2003 г. локомотивът е възстановен отново за движение и към настоящия момент се ползва за атракционни, юбилейни и туристически пътувания, както и за участия във филмови продукции.   ", "date": "2019.09.12", "title": "Атракционно пътуване с парен локомотив за Деня на независимостта на България"}
{"url": "https://www.actualno.com/politics/milka-hristova-i-ivan-takov-na-chelni-mesta-v-listata-sys-syvetnici-ot-bsp-news_1374813.html", "text": "      Делегатите на петото заседание на XIII конференция на Софийската градска организация на БСП подредиха листата с кандидати за общински съветници късно снощи.      Таен вот определи местата на номинираните от районните конференции. Получилите еднакъв брой гласове се явиха на балотаж и с явно гласуване на делегатите беше определено крайното им класиране.\r\nОсем от местата в листата бяха определени за коалиционните партньори и гражданска квота - 11-то, 16-то, 21-во, 31-во, 40-то, 45-то, 50-то и 55-то.\r\nВ първата десетка попаднаха шестима от общо седемте настоящи общински съветници. Водачът на листата Калоян Паргов, който в сегашния мандат е председател на групата на БСП в СОС, беше избран отделно и с явно гласуване и получи абсолютно мнозинство от 177 гласа.  Вотът за него беше веднага след като делегатите гласуваха да подкрепят издигнатата от Инициативен комитет за кандидат за кмет на София Мая Манолова. Тя получи подкрепа от 175 от делегатите, а двама се въздържаха.\r\nНастоящият заместник-председател на СОС от БСП Милка Христова получи второто място в листата със 155 гласа. Трети е заместник-председателят на Комисията по финанси и бюджет в СОС Иван Таков със 132 гласа.\r\nВладимир Данев е на 5-то място със 114, Альоша Даков е 8-ми със 102, а Николай Николов е 9-ти с 97. Борис Цветков се нареди на 19-то място, след като събра 76 гласа при тайния вот.    Шестото място в листата с кандидати на БСП за общински съветници беше отредено на юриста Диана Тонова - бивш областен управител на София. Листата с кандидати на БСП за общински съветници: 1. Калоян Драгомиров Паргов\r\n2. Милка Христова Христова\r\n3. Иван Янчов Таков   4. Иван Максимов Пешев\r\n5. Владимир Димитров Данев\r\n6. Диана Нинова Тонова\r\n7. Михаил Иванов Ставрев\r\n8. Альоша Маков Даков\r\n9. Николай Милчев Николов\r\n10. Васко Любомиров Тодоров\r\n11. -\r\n12. Иван Митьов Виделов\r\n13. Албена Александрова Кръстева\r\n14. Николай Вельов Велчев\r\n15. Даниел Сергеев Тунчев\r\n16. -\r\n17. Петко Емилов Димитров\r\n18. Орлин Георгиев Ваташки\r\n19. Борис Цветков Цветков\r\n20. Евгений Николаевич Белий\r\n21. -\r\n22. Любка Георгиева Костова\r\n23. Гергана Сашова Алексова\r\n24. Пламен Стоилов Фердов\r\n25. Николай Йорданов Белалов\r\n26. Любомир Симеонов Черногорски\r\n27. Райна Николаева Душкова\r\n28. Цецка Димитрова Кочкова\r\n29. Борислав Янков Борисов\r\n30. Ленко Николов Петканин\r\n31. -\r\n32. Елеонора Георгиева Петрова\r\n33. Мариана Неделчова Божкова\r\n34. Александър Спасов Грозданов\r\n35. Йордан Йорданов Христов\r\n36. Миглена Китанова Иванова\r\n37. Анатолий Христов Станкулов\r\n38. Виолиона Николаева Стефанова\r\n39. Ивайло Илиянов Павлов\r\n40. -\r\n41. Юлиян Асенов Генов\r\n42. Атанас Нанов Минев\r\n43. Явор Николов Димитров   44. Поля Тодорова Христова\r\n45. -\r\n46. Пламен Веселинов Пувков\r\n47. Борислав Райчев Борисов\r\n48. Валентина Василева Узунова\r\n49. Мария Стоилова Димитрова   50. -\r\n51. Кристина Любомирова Иванова\r\n52. Тони Владов Попов\r\n53. Димитър Пламенов Петров\r\n54. Даниела Тодорова Гълъбова\r\n55. -   56. Елмира Иванова Котева\r\n57. Радина Стойнова Гечева\r\n58. Александър Любомиров Кьосевски\r\n59. Марина Спасова Богданова\r\n60. Станка Йорданова Калева\r\n61. Стоян Рачев Ралев ", "date": "2019.09.12", "title": "Милка Христова и Иван Таков на челни места в листата със съветници от БСП"}
{"url": "https://www.actualno.com/society/vss-do-17-septemvri-shte-ima-dokladi-za-nravstvenite-i-profesionalni-kachestva-na-ivan-geshev-news_1374838.html", "text": "      Окончателно, пленумът на ВСС насрочи изслушването на Иван Гешев за поста главен прокурор на България за 24 октомври, пише .      Какво предстои?   До следващия вторник (17 септември) трябва да са готови и докладите на магистратите от двете ресорни комисии за професионалните и нравствени качества на кандидата. Ще ги изготвят членовете на Комисията по атестирането и конкурсите (КАК) към  Прокурорската колегия, както и на Етичната комисия за професионалните и  нравствени качества на кандидата. Те ще бъдат публикувани на сайта на ВСС.\r\nНа 9 октомври докладите ще бъдат обсъдени от Прокурорската колегия.  До 16 октомври всички  неправителствени и съсловни организации, представители на висши учебни  заведения, научни организации и магистрати имат възможност да зададат въпроси и  становища към номинирания Гешев.\r\nФиналното изслушване на - зам.-главният прокурор Иван Гешев, за един от най-важните постове в държавата - \"обвинител № 1\" ще се проведе на 24 октомври от 10:00 часа в сградата на ВСС на ул. \"Екзарх Йосиф\" №12.    припомня, че Гешев беше номиниран единодушно от всички 11 членове на Прокурорската колегия във ВСС. След това една след друга съсловните организации на прокурори, следователи, и съдебни служители изразиха своята подкрепа. И ГДБОП подкрепи Гешев за главен прокурор, като от дирекцията изразяват надежда, че той ще направи законодателни промени, без да уточняват какви.    Безпрецедентна беше и писмената подкрепа на настоящият главен прокурор Сотир Цацаров. Кандидатурата му обаче предизвика серия от протести и недоволство в гражданското общество. В основата на последния от 11 септември беше и порочната процедура за избор на главен прокурор.    ", "date": "2019.09.12", "title": "ВСС: До 17 септември ще има доклади за нравствените и професионални качества на Иван Гешев"}
{"url": "https://www.actualno.com/analysis/borbata-sreshtu-rubladjiite-zapochva-oshte-pri-stambolov-news_1374796.html", "text": "                В новата история на България след освобождението й още при управлението на министър-председателя Стефан Стамболов /1887-1894 г./ започва преследването на така наречените „рубладжии“.\r\nТова са хора свързани с Русия, които участват в чети, комитети и групи за извършване на атентати. Наред с виновните са съдени и невинни. Такъв е случаят с Петко Каравелов, който не е замесен пряко, но е забъркан като политически противник на Стамболов.  Тогава Стамболов обвинява „рубладжиите“, че служат на Русия срещу интересите на българската държава. Появява се шпиономания. Още по времето на Стамболов се създава тайната полиция, която в началото на 20 век ще се нарече „Обществена безопасност за преследване на чуждите шпиони“, а по-късно ще бъде контраразузнаване.\r\nСлед управлението на Стамболов в страната настъпва известно затишие. Разбира се, шпионажът винаги е вървял по различни канали, включително чрез политиката и сред военните. Постепенно шпионажът се превръща в професия.\r\nВ началото на Първата световна война /1914-1918 г./ шпионската дейност  в България се засилва и от страната на Германия, и от страна на Съглашението. Битката е за сърцата и умовете на хората, отделят се големи средства за вестниците, които пропагандират определени позиции, занимават се с откровена дезинформация. Така например, едно от изданията пише как германците са спечелили битката при река Марна през есента на 1914 г., а другите го опровергават. Това обърква обикновения български читател.       В тази обстановка през лятото на 1915 г. гръмва голямата Деклозиерова афера, чрез нея силите на Съглашението правят неуспешен опит да привлекат България на своя страна. Търговецът Фернан дьо Клозиер, който е свързан във френската легация, започва да изкупува реколтата на зърнените храни. Целта е няколко месеца преди включването на България, която вече се е ориентирала към Тройствения съюз, да бъде лишена от хляб. Това става с помощта на политици от БЗНС, но и от други партии, печалбите са били огромни. Тук са замесени бъдещият министър-председател Александър Стамболийски и неговият помощник и министър Райко Даскалов.\r\nПри тази афера е натопен Никола Генадиев, който първоначално е външен министър в правителството на Васил Радославов /1913-1918 г./. През 1915 г. той прави обиколка в няколко европейски столици, сред които са Рим и Париж. Завръщайки се в родината, той заявява категорично, че Германия ще загуби войната. Промяната на позицията на външния министър потриса Радославов. По тази причина е решено да се отърват от него и го забъркват в Деклозиеровата афера. Генадиев е хвърлен в Централния затвор в София..., който по иронията на съдбата е построен от него в началото на века, когато е министър в правителството на така наречения втори стамболовистки режим. Замесените в Деклозиеровата афера са освободени от силите на Съглашението след поражението на България.\r\nПериодът между двете световни войни е белязан от противопоставянето на големите тоталитарни идеологии. България е обект на шпионаж както от Съветския съюз, така и от съседите си, сред които на първо място се отличава Югославия. Агентите на съветските тайни служби служат в името на осъществяването на идеите на световната пролетарска революция. Тогава след атентата в църквата „Света Неделя“, извършен на Велики четвъртък /16 април 1925 г./, при който загиват 215 души и 500 са ранени, правителството на Александър Цанков /1923-1926 г./ конфискува Народния дом на БКП. Той се намира на Лъвов мост в София и в него се настанява Дирекция на полицията. Тогава се образува отдел Държавна сигурност, която е единствената държавна служба преживяла 9 септември с името си и просъществува чак до 1990 г. В нея много важни са отдел А, ръководен от прочутия Никола Гешев, чиято задача е борбата с комунизма и отдел Б, ръководен от другото голямо име Андрей Праматаров. Той се занимава с контраразузнаването. Отделно от тях в щаба на армията също има военно външно и вътрешно разузнаване. В своята работа те ползват най-съвременните методи и чуждестранен опит.\r\nПрез 1930 г. избухва поредната шпионска афера. Съмненията по отношение на Югославия са големи и много основателни. Разузнаването на ВМРО разкрива български офицер, който е служил на югославяните и той е убит. Впоследствие се оказва, че това е една успешна антибългарска провокация на Белград, която цели да създаде вътрешно напрежение и да скара властта с ВМРО. Пъкленият план за малко да успее и да доведе до забрана на ВМРО, нещо което става факт четири години по-късно след преврата на деветнайсетомайците, симпатизиращи на Югославия.\r\nРезултатът от шпионската афера е посяването на недоверие между ВМРО и Военния съюз, стига се до оставки на генерали и дори на военния министър генерал Бакърджиев. Това е сериозен удар, защото още от самото си основаване през 1893 г., между ВМРО  и министерството на войната има добри контакти. Много български офицери служат в четите, като преди това подават рапорти за оставка, след възстановяването си на служба – четническата дейност са зачита за трудов стаж. Преди войните за националното обединение голяма част от разузнавателната информация за Османската империя идва по линия на ВМРО, т.е. тя е работила за националните интереси.      В края на 30-те години България отново се ориентира към Германия и се ползва нейния опит. Резидент на Абвера е прочутият д-р Делиус. Той наема къща на виден индустриалец в аристократичния център на София, който след поражението на нацистка Германия, преминава в ръцете на съветското разузнаване.\r\nПо време на самата война българските служби работят тясно с германските, включително по неутрализирането на комунистическата заплаха. Въпреки това няма пълно доверие. Цялата секретна информация не се е споделяла. Сред най-големите успехи са разбиването на групата на Александър Пеев „Боевой“, разкриването на генерал Александър Заимов и др.\r\nСлед 9 септември Държавна сигурност остава, но са избити голяма част от сътрудниците на царските служби. Единици са тези, които оцеляват. Сред тях по чудо се спасява Андрей Праматаров. Той дължи живота си на вътрешния министър и бъдещ премиер Антон Югов. Системата се сменя, но комунистите нямат професионалисти. Праматаров дори предава част от знанията си на новите кадри. Той е използван и за ликвидирането на Трайчо Костов, свидетелства, че той е вербуван през 1942 г. През тези първи години на „народната власт“ до кабинета на Югов във вътрешното министерство се намира кабинетът на генерал Филатов, който активно участва при монтирането на процесите срещу неудобните комунисти, включително и по делото срещу Трайчо Костов.\r\nЕдин от важните изводи, който можем да направим от историята, е, че не трябва да се подаваме на психоза на шпиономания, както се е случило непосредствено след 9 септември. ", "date": "2019.09.12", "title": "Борбата срещу \"рубладжиите\" започва още при Стамболов "}
{"url": "https://www.actualno.com/blagoevgrad/sedmica-na-cheshmite-v-bansko-news_1374841.html", "text": "      Над 20 чешми, разположени на територията на град Банско, вече са регистрирани в националната карта на чешмите на ZEROWASTE SOFIA и всеки може да открие най-удобната за него през телефона или таблета си. Това значително ще облекчи гостите на града, които избират течащата чиста питейна вода пред бутилираната.       “Изграждането на чешми е традиция за банскалии. Имаме добро наследство, за което полагаме грижи, и всяка година се изгражда поне една нова чешма. Към момента имаме и поддържаме над 24 само в градската част.\", коментира Георги Икономов, кмет на община Банско. \"През последните месеци полагаме сериозни усилия да намалим употребата на еднократни пластмасови опаковки и да насърчим живота в унисон с природата и установихме, че не само гостите на курорта, а и голям процент от постоянно живеещите в Банско не се замислят с колко много източници на безплатна питейна вода разполагат.\", допълва Икономов.\r\nНа територията на града ще бъдат разпространени информационни материали, които да подсказват на минувачите, че източниците на чиста планинска вода са съвсем близо до тях. \"Искаме да научим и децата да си носят бутилка за многократна употреба и да си я пълнят. Безплатно е и е добро за природата и бъдещето ни.”, споделя кметът.\r\nВ 14:00 часа, в петък, 13 септември, Икономов, ще се включи в обновяването на чешмата на ул. „Тодор Александров“.  Служителите на общинска администрация ще почистят и освежат 3 от чешмите в града. В графика са включени още чешмата, разположена над ресторант Мотиката, както и тази на ул. “Братя Велеганови”.\r\nОт община Банско призовават жителите на града също да се включат в инициативата, като почистят коритото на най-близката или любимата своя чешма. Освен в петък, това могат да направят и в събота, 14 септември, в рамките на националната кампания на bTV “Да изчистим България заедно”. ", "date": "2019.09.12", "title": "Седмица на чешмите в Банско"}
{"url": "https://www.actualno.com/smolyan/smoljan-objavi-konkurs-za-literaturna-nagrada-po-sluchaj-100-godishninata-na-nikolaj-hajtov-news_1374812.html", "text": "      Община Смолян и Съюзът на българските писатели (СБП) обявиха конкурс за национална литературна награда по случай 100-годишнината от рождението на .      Конкурсът е за книги с белетристични или публицистични творби на творци от цялата страна, които пишат в Хайтовата литературна традиция, а произведенията им са с ярки художествени и общественозначими качества, посветени или свързани с Родопа планина, с родолюбиви и хуманни послания, уточниха от СБП.\r\nНационалната литературна награда „Николай Хайтов” има парично изражение в размер на 1000 лева и е съпроводена с грамота. Професионално жури ще определи носителя на литературната награда.\r\nТя ще бъде връчена по време на тържествата, посветени на празника на Община Смолян  - 21октомври 2019 г.  Изискването е книгите да бъдат издадени през периода 2017-2019 година, да бъдат изпращани в два екземпляра.\r\nСрокът за получаването им е до 30 септември на адреса на община Смолян и на вниманието на Ангел Добриков. ", "date": "2019.09.12", "title": "Смолян обяви конкурс за литературна награда по случай 100-годишнината на Николай Хайтов"}
{"url": "https://www.actualno.com/cars/land-rover-defender-zavryshtaneto-na-edna-legenda-news_1374788.html", "text": "      Когато преди 4 години Land Rover спря производството на най-култовия си модел -Defender, феновете на марката се притесниха сериозно. Последва период, през които се появиха какви ли не слухове и интерпретации за бъдещето на всъдехода. Неговото ново поколение вече е факт, като то беше представено на автосалона във Франкфурт.      Това е най-голяма промяна, която е претърпял автомобилът за своята 71-годишна история. Въпреки нея, той е лесно разпознаваем, тъй като запазва типичния си брутален вънеш вид, но сега той е комбинират с модерни дизайнерски решения и предлага най-съвременни технологии.    Голямата разлика е в платформата, на която е изграден всъдехода. Досега той използваше за основа тръбна рама, но в основата новото поколение е модерна платформа D7x, като тя представлява алуминиев монокок, използван и от други модели на производителя. Благодарение на нея е постигнато повече пространство в салона, който също ще има няколко варианта.\r\nПървите две модификации, които излизат на пазара, са Land Rover Defender 110 с 5 врати и 7 места и Land Rover Defender с 3 врати и 6 места. Обемът на багажника варира от 231 литра при използване на 7 седалки зо 2380 литра, когато вторият и третия ред задни кресла са прибрани в пода и може да се използва цялото пространство до тавана.   Пътният просвет на новия Defender достига 291 мм, което позволява преодоляване на ров с дълбочина до 90 см. Ъгълът на атака на препятствие пред автомоила е 28 градуса, а на оттегляне от него - 40 градуса. За тези характеристики помага и междуосието от 3033 мм при версията 110 и 2587 при версията 90.\r\nВсъдеходът е оборудва с независимо окачане, което може да бъде с адаптивни амортисьори. При тях пътният просвет се увеличава със 75 мм при тежък терен или се сваля с 50 мм за по-удобно качване на пътниците в атомоболи и за по-лесно товарене на багажа. Defender е получил и система Terrain Response 2 с 4 режима на работа, които променят настройките на газта, скоростна кутия, волана, системата против буксуване и др. Тя работи и в режим Auto, като сама определя състоянието на пътя.    Освен огромен брой електронни асистенти, които ще помагат както на пътя, така и извън него, новият Land Rover Defender е оборудван мултимедийна система Pivi Pro. Тя работи с 10-инчов екран, като може да се свързва със смартфони и да се обновява \"по въздуха\". Шофьорът има на разположевие и 12,3-инчов приборен панел, както и цифрово огледало за заден ход    Основните версии на всъдехода ще се задвижват 4-цилиндов дизелов мотор в два варианта на мощност - 200 или 240 к.с. (въртящият момент от 400 Нм е еднакъв). Ускорението от 0 до 100 км/ч отнема съответно 10,3 и 9,1 секунди. Бензиновият вариант е с 4-цилиндров двигател Ingenium с 300 к.с., който предлага ускорение от 0 до 100 км/ч за 8,1 секунди. Ще има и 6-цилиндров бензинов двигател, който е част от \"мека\" хибридна система с индекс P400. Той е същият като при Range Rover, като развива 400 к.с. и 500 Нм, достатъчни за ускорение от 0 до 100 км/ч за 6,1 секунди. Разходът на гориво е 9,1 л/100 км. Всички мотори са свързани с двустепенна раздатъчна трансмисия и автомат ZF с предавки. Запазват се междуосевият и задният диференциал, които може да се блокират. ", "date": "2019.09.12", "title": "Land Rover Defender - завръщането на една легенда"}
{"url": "https://www.actualno.com/business/vlastta-razdade-nesyshtestvuvashti-1-mlrd-leva-news_1374757.html", "text": "      Тол системата и плащането за изминато разстояние на тежките камиони все още са в бъдеще време, но управляващите вече разпределят очакваните приходи от нея. На две поредни заседания в рамките на седмица бяха \"наместени\" близо 1 милиард лева. Миналата сряда министрите определиха крупната сума от около 550 млн. лв. за ремонт на шосета и за изграждане на нови отсечки. 7 дни по-късно правителството реши да отпусне нови близо 420 млн. лв. за изграждане на пътища в Северозападна България. Става въпрос за отдавна планирания и обещаван скоростен път от Мездра до Ботевград, пише в. .      Очаква се средствата отново да дойдат от бъдещи приходи от тол системата, с която тировете ще плащат за изминато разстояние по част от пътищата. Парадоксът е, че конкретният обхват на трасетата, за които ще се плащат такси, все още не е определен. Първоначално се говореше за над 60% от републиканската пътна мрежа - магистрали, първокласни и второкласни шосета, както и дори за част от третокласната мрежа.   Последните анонси са, че платена ще е само около една трета от шосетата - около 6000 км, като в обхвата на тола ще се включат най-натоварените транзитни трасета. Но и това не е окончателно определено. Не са разписани и таксите, които превозните средства ще плащат. Те ще зависят и от екологичната категория на камиона, както и от неговото натоварване.\r\nВ средата на август фирмата - изпълнител на тол системата - австрийската Kapsch, я предаде на Агенция \"Пътна инфраструктура\". Това бе датата, от която тировете трябваше да започнат да плащат за движението си през страната ни. Заради сериозното закъснение със законови промени срокът за въвеждане на тол системата бе отложен за \"не по-късно\" от март идната година.  В момента по уверенията на АПИ толът е в експериментален период. Предстои с превозвачите да бъдат съгласувани окончателно и конкретните размери на таксите. Макар първоначално да се говореше, че от тол такси ще влизат над милиард лева на година, очакванията постепенно бяха намалени до около 600 млн. лв. Как това се вписва в щедрите обещания на правителството, не бе обяснено.\r\nОчаква се строителството на пътя от Мездра до Ботевград да започне до края на годината, а срокът за приключване е 2023 г. Изпълнителите също вече са избрани. Особен е методът на финансиране, който се използва за първи път у нас при подобен тип строителство - изпълнителят да получи парите едва след цялото завършване и приемането на обекта (след като вече има подписан акт 16). Очакванията на регионалната министърка Петя Аврамова са новият модел на финансиране да действа дисциплиниращо на строителите.   Стойността на лот 1 от това трасе с дължина малко над 19 км е близо 133 млн. лв. без ДДС. Изпълнителят е дружеството \"Геопът Лот 1\", което включва фирмите \"Геострой\" и \"Пътстрой 92\". Цената за лот 2 с дължина 13.4 км е близо 223 млн. лв. без ДДС, той ще бъде възложен на Консорциум \"МБ Лот 2 - 2019\", в който участват \"Европейски пътища\" АД (бившата \"Пътища Пловдив\", която се свързва с \"Агромах\"), \"Водно строителство-Благоевград\" и словашката компания \"Вахостав С-К\".    Регионалният министър заяви, че участъкът е приоритетен за правителството на Борисов. В същото време данни на Евростат сочат, че Северозападна България е регионът с най-смъртоносни пътища в Европа.\r\nПреди седмица правителството одобри първия над половин милиард от очакваните пътни такси. 144.6 милиона лв. са определени за Околовръстното шосе на София от пътен възел \"Младост\" до \"Цариградско шосе\", където е връзката с магистрала \"Тракия\". Други над 400 млн. лв. бяха предвидени за ремонти, укрепване и обезопасяване, проучвания на пътища и съоръжения по републиканската мрежа за следващите 3 години. ", "date": "2019.09.12", "title": "Властта раздаде несъществуващи 1 млрд. лева"}
{"url": "https://www.actualno.com/books/koi-sa-pravilata-na-misleneto-news_1374738.html", "text": "      Всички се възхищаваме на хората, които успяват да предложат най-добрите идеи, да реагират най-адекватно в трудна ситуация, да вземат бързо решение и да решат важен проблем без колебание. Понякога дори им завиждаме. Дали тези хора знаят нещо неизвестно за нас, останалите? Определено да. Те спазват Правилата на мисленето.      Именно тези правила ще ви помогнат да откриете нови решения, да избегнете досадни грешки, да поддържате мозъка си активен, да сте по-креативни и да живеете по-здравословно и спокойно.   • Стресът е въпрос на избор.\r\n• Вземайте по-малко решения.  • Осигурете храна на ума си.\r\n• Наслаждавайте се на грешките си.   • Съжалението е загуба на енергия.    Сто правила за един по-щастлив и пълноценен живот. Те,разбира се, не са задължителни, но какво пречи поне да ги прочетете? Ще опознаете себе си и съвсем скоро ще усетите промяната в собствения си начин на мислене.    ", "date": "2019.09.12", "title": "Кои са правилата на мисленето"}
{"url": "https://www.actualno.com/health/koi-bolesti-naj-chesto-poluchavat-greshna-diagnoza-news_1374818.html", "text": "      Неправилната е най-честата и опасна грешка в медицината. Само в САЩ проблемът засяга 12 милиона американци годишно. Поне един от всеки 20 възрастни, който търси медицинска помощ в спешно отделение или здравна клиника в страната, е пострадал от подобна грешка.      Според последните статистики, от тези грешки при неправилна диагноза около 6 милиона потенциално биха могли да причинят вреда, а между 40 и 80 000 са смъртните случаи всяка година в американските болници.\r\nСтатистиката е накарала учени да търсят кои са състоянията, които трудно се диагностицират и евентуално грешно лечение може да доведе дори до фатален край. Резултатите от анализира на над 11 000 съобщени случая на  неправилно лечение публикува списание \"Diagnosis\".\r\n\"Има около 10 000 , всяка от които се проявява чрез различни симптоми, така че може да бъде малко обезсърчително като се замислим как да се справим с неправилна диагноза\", казва д-р Дейвид Нюман Тъкър, директор на Института за успешна диагностика.      Изследователският екип е заключил, че броят на здравословните състояния, свързани с най-често срещаните диагностични грешки, е изненадващо малък. Три различни заболявания са отговорни за най-сериозните грешки: ракови заболявания, сърдечно-съдови проблеми и инфекции.     Повече от 1/3 от грешките, които са причинили смърт или сериозни щети, са свързани с тумори. Неправилна диагностика при сърдечно-съдовите проблеми се среща в 22% от случаите, а 13,5% при инфекциите.\r\nУчените са разделили \"голямата тройка\" на 15 специфични състояния. С най-тежки последици за пациентите са грешките при заболяванията:  рак на белите дробове, инсулт и сепсис. В списъка влизат също инфаркт, меланом, рак на простатата и гърдата.\r\nРезултатите от изследването би трябвало да алармират специалистите, които са големите проблеми за решаване при диагностицирането в медицината, заключава д-р Тъкър.    Пациентите с вариращи състояния  като сърдечна  недостатъчност, пневмония, анемия и рак на белия дроб,  също могат да имат  сериозни проблеми, които трудно да се открият от  специалист. Данните публикува списанието \"BMJ Quality and Safety\".   Сложността при диагностиката на болестите от \"голямата тройка\" е свързана с няколко фактора. Пациентите, които не винаги описват коректно симптомите си или са склонни да се самодиагностицират и самолекуват. Лекарите, които не винаги извършват всички необходими изследвания и не проследяват внимателно развитието на състоянието на пациентите. Здравната система, която е превърнала пациента в портфейл. ", "date": "2019.09.12", "title": "Кои болести най-често получават грешна диагноза? "}
{"url": "https://www.actualno.com/crime/specsydyt-otnovo-gleda-iskane-na-sobstvenika-na-tad-group-da-izleze-ot-aresta-news_1374773.html", "text": "      Специализираният наказателен съд ще гледа днес, 12 септември, мярката на собственика на TAD Group Иван Тодоров, предаде БГНЕС.      На 3 септември собственикът на TAD Group остана в ареста по обвинения в подбудителство за кибертероризъм заради теча на данни от НАП. Съдът реши Тодоров да остане в ареста, като прие аргументите на прокуратурата, че деянието е с висока степен на опасност. Според прокуратурата Иван Тодоров може да се укрие, за да затрудни разследването, а може и да окаже влияние на свидетелите да променят показанията си, част от които не са били дадени пред съдия, каза тогава наблюдаващият прокурор Калин Близнаков.   На миналото заседание по делото от прокуратурата цитираха свидетел, който обяснил, че когато Тодоров го нямало, обвиненият за пряк извършител Кристиян Бойков е поемал задълженията му, защото между тях имало по-високо доверие. Прокуратурата цитира и разпити на представители на външни компании - клиенти, според които TAD Group имала некоректни отношения.\r\nСамият Иван Тодоров каза пред съдията на миналото заседание, че фирмата му не правела нищо нерегламентирано към НАП или към частни фирми.  Тодоров първоначално беше пуснат на свобода срещу 100 000 лева гаранция, но Апелативният спецсъд го върна в ареста, след като прокуратурата представи 4 тома нови доказателства. За решението тогава надделя доказателство – , в който Кристиян Бойков най-общо съобщава за хакването на архива на НАП, а Иван Тодоров го насърчава да продължи и с други фирми, като обещава и бонуси за всяка една от тях. Публикуването на данните от НАП от страна на Бойков чрез медиите е целяло всяване на страх и паника, прие още съдът. Тодоров беше арестуван още в съдебната зала. ", "date": "2019.09.12", "title": "Спецсъдът отново гледа искане на собственика на TAD Group да излезе от ареста"}
{"url": "https://www.actualno.com/politics/tyrsi-li-prokuraturata-koj-e-daval-na-malinov-zashtitena-ot-zakona-informacija-za-shpionaja-news_1374776.html", "text": "      Разследването на шпионския скандал продължава с издирване на контакти на Николай Малинов с представители на българските служби за сигурност. Това твърди в. \" \", като се позовава на два независими източника.      Официално потвърждение или отрицание засега няма. Все още няма и новини за повдигане на обвинение на други хора.   По време на обиските на 9 септември са намерени документи с информация, която Малинов е давал на две организации в Русия - Руският институт за стратегически изследвания (РИСИ), когато директор там е бил Леонид Решетников (до 4 януари, 2017 година), и на \"Двуглав орел\", основана и управлявана от Константин Малофеев.\r\nРазследващите обявиха още във вторник, че Малинов е споделял с руснаците защитена от закона информация. Той няма как да има такава, защото последният му работен ден като депутат е на 5 август 2014 година, а повечето от справките му към РИСИ и \"Двуглав орел\" са след тази дата. В 41-ото народно събрание Николай Малинов е член на комисиите по енергетика и външна политика, както и председател на групата за приятелство с Русия.  В движение \"Русофили\", Николай Малинов има шестима заместници. Сред тях са кметицата на ГЕРБ в Казанлък Галина Стоянова и депутатът от \"Атака\" проф. Станислав Станилов. Член на Изпълнителното бюро е народният представител от БСП Александър Симов. Сред членовете на националния съвет личат имената на колегата му в червената парламентарна група Петър Кънев, кмета на Плевен Георг Спартански, избран с подкрепата на Реформаторския блок, както и много други бивши и настоящи политици от различни политически партии. За съборите на русофилите приветствия всяка година изпращат премиерът Бойко Борисов, президентът Румен Радев и патриарх Неофит. Приятел на организацията и чест гост на културните събития, организирани от \"Русофили\", е зам.-председателят на парламентарната група на ГЕРБ Красимир Велчев. Руските връзки След като , че се познава с Константин Малофеев и Леонид Решетников - и двамата с 10-годишна забрана да влизат в България, Малинов уточни, че се запознал с тях през 2014 година, когато дневният ред на България беше доминиран от , макар че говореше как още баща му познавал Решетников. Малинов отрича да има общ бизнес с Малофеев, но признава, че руснакът бил първият, който му звъннал след излизането му от ареста: \"Първият, с когото се чух, е Костя. Бяха заедно с Александър Дугин. Състоя се един много радушен, много човешки разговор. Даже Александър Дугин (бел. ред. - ) се пошегува, каза: \"Тия не знаят ли, че ти си молитвеник човек? Как смеят да тръгват срещу тебе?\"       Руският милиардер Константин Малофеев стана известен в България през 2014 г., когато името му беше замесено с конфликта в Източна Украйна. 40-годишният тогава богаташ получи забрана да влиза в ЕС и активите му в Европа бяха запорирани, защото е уличен, че помага на сепаратистите, които са на страната на Русия в конфликта за Крим. Малко след това се запознава с председателя на Национално движение \"Русофили\" Николай Малинов. Според прокуратурата двамата заедно с Решетников и Цветан Василев са направили схема, по която активи на КТБ да минат под контрола на Малофеев. Става дума за \"Виваком\", военните заводи \"Дунарит\", \"Авионамс\" и ТВ 7. По публични признания на Малофеев Николай Малинов го е запознал с Цветан Василев. А името на Малофеев се набърка и в опита на белгиеца Пиер Луврие въпросните активи, както и мултиплекса НУРТС.\r\nПрез 2012 година Малофеев се кандидатира за депутат в Смоленска област. Политическата му кариера започва със скандал. В прокуратурата е получен сигнал, че купува гласове. В офисите му нахлуват следователи. Той става депутат, а обвиненията за купуване на гласове са свалени през 2016 година.\r\nИначе другата фигура в скандала - пенсионираният руски генерал Леонид Решетников, продължи да говори през Facebook. Той пак иронизира забраната да влиза в България за 10 години в стил \"българите явно смятат, че ще доживея до 83-годишна възраст\" и разказа колко щастливо си изкарвал в България досега, как семейството му било \"българофили\". \"Малкият Миша още не е българофил. Може и да стане, въпреки че днес започвам да се съмнявам”, пише Решетников, а в коментарите получава подкрепа и от руснаци, и от българи.\r\nРешетников учи в България до 1974 година, след това става разузнавач в КГБ Той е свързан с България още от 1971 г. Тогава той пристига у нас, за да учи аспирантура в Софийския университет. Дисертацията му е на тема \"Участието на българските политически емигранти в строителството на социализма в Съветския съюз от 1921 до 1941 година\" Иначе е роден в Източна Германия. След като защитава докторантурата си в България, Решетников се връща в СССР и 2 години работи в Академията на науките. Става разузнавач в КГБ през 1976 година. Продължава да идва у нас, където има много приятели. В КГБ гради кариера до 2009 година, когато се пенсионира като генерал-лейтенант в аналитичното звено на службата. Веднага след това е назначен от руския президент Владимир Путин за директор на Руския институт за стратегически изследвания (РИСИ).\r\nРешетников е освободен от поста на 2 ноември 2016 г. и на негово място идва шефът на външното разузнаване Михаил Фрадков. Няколко месеца по-рано, през юни, Решетников участва във форум на управляващата \"Единна Русия\", на който гости са ръководителят на движение \"Русофили\" Николай Малинов, който вече е напуснал БСП, и соцлидерката Корнелия Нинова. Две седмици по-късно Малинов от името на РИСИ с директор Решетников възлага социологическо изследване на българската агенция \"Джи Консултинг\" на Живко Георгиев. Резултатите от него сочат увеличаваща се подкрепа за Русия, а 67% заявяват, че България и Руската федерация трябва да имат приятелски отношения. В изследването е очертан и профилът на бъдещия президент, който съвпада с този на Румен Радев. Малко по-късно той напуска армията и става независим кандидат за държавен глава с подкрепата на БСП.      Преди това обаче Решетников отново е в България и се . Самият Решетников разказа за това по-късно и оттогава с Нинова не си говорят. Оказа се, че срещата е организирана от президента на “Славия\" Венцислав Стефанов, а на нея Нинова е информирала Решетников за кандидата на БСП за президентските избори Румен Радев.\r\nСлед като напуска РИСИ, Леонид Решетников оглавява движението \"Двуглав орел\", финансирано от бизнесмена Константин Малофеев. Малофеев има и телевизия \"Царьград\", където генералът от резерва и негов приятел е в Надзорния съвет. ", "date": "2019.09.12", "title": "Търси ли прокуратурата кой е давал на Малинов защитена от закона информация за шпионажа?"}
{"url": "https://www.actualno.com/curious/smyrt-sled-seks-v-komandirovka-frenski-syd-otsydi-che-e-slujebna-zlopoluka-news_1374836.html", "text": "      Невероятен казус се случи във Франция. Апелативният съд в Париж призна мъж, починал в командировка, за нещастен случай по време на работа, съобщи BFMTV. През 2013 година строителната компания TSO изпратила свой инспектор по безопасността в командировка. В нощта на 21 февруари той се отдал на любовна страст и починал от инфаркт.      Фондът за медицинско застраховане класифицирал нещастния случай, като инцидент по време на работа, тъй като половият акт е такова действия от всекидневието, като \"вземането на душ или храненето.\"Работодателят настоявал, че инспекторът съзнателно избегнал служебните си задължения \"поради дълбоко лични интереси, които не са свързани с работата\", следователно той не се намирал в командировка. Още повече - смъртта му не е свързана с изпълнение на служебните му задължения, а със \"сексуален акт, извършен с неизвестно лице\", при това в стая, наета от работодателя.   Съдът не приел тези мотиви и напомнил, че работодателят отговаря за работника през цялото време на командировката, дори и в часовете извън фактическата работа. В крайна сметка семейството на починалият ще получи обезщетение за смъртта му, като не се уточнява дали мъжът е бил женен. ", "date": "2019.09.12", "title": "Смърт след секс в командировка - френски съд отсъди, че е служебна злополука"}
{"url": "https://www.actualno.com/chronicles/richard-niksyn-zapovjadva-da-bydat-prekrateni-bombardirovkite-nad-severen-vietnam-news_1374541.html", "text": "      Виетнамската война или Втората Индокитайска война (наричана в САЩ „мръсната война“) и известна във Виетнам като Американска война, се води от 1955 г. до 1975 г. между САЩ и Южен Виетнам (Република Виетнам) от една страна, и Северен Виетнам (Демократична Република Виетнам) и Народния фронт за освобождение на Виетнам (Виет Конг) от друга.      Равновесното положение, в което навлиза войната, става ясно на Вашингтон в началото на 1968 г. след офанзивата „Тет“ (виетнамската нова година), когато изключително дръзко и предизвикателно комунистическите партизани завладяват по-голямата част от провинциалните столици на страната и оперират в района на американското посолство в Сайгон. Стратези на тази операция е северовиетнамския генерал Во Нгуен Зиап и генерала от Виет Конг – Тран Ван Тра. Генерал Зиап се отличава като блестящ военен пълководец по време на Първата и Втората Индокитайски войни. Въпреки че американците успяват да си върнат частичния контрол върху загубените територии от чисто психологическа гледна точка става ясно, че трябва да се върви към преговори. Американската стратегия за измъкване от конфликта се реализира от новия американски президент Ричард Никсън. Американското командване решава като последно средство да засили въздушните операции, като в същото време предприеме масирано изтегляне на сухопътните войски. За три години Никсън намалява американските сили от 550 000 на 20 000 души и с това успява да намали загубите, които наброяват 150 американски войници на седмица.   През 1969 г. започват преговори с южновиетнамската левица за окончателно споразумение. През 1973 г. в разговорите се включва и Северен Виетнам. На мирната конференция в Париж от 26 февруари до 2 март 1973 г. южновиетнамското население получава правото на самоопределение, като американците се задължават да напуснат Южен Виетнам. След мощна офанзива на комунистическата партизанска армия през пролетта на 1975 г. сайгонския режим е свален със падането на Сайгон на 30 април 1975 г., след което се установява Временно революционно правителство. През 1976 г. Северен и Южен Виетнам се обединяват в една държава под комунистическо управление. След общи избори за страната управлението е поето от Комунистическата партия на Виетнам. Ляво-радикални режими се установяват в Лаос и Камбоджа. ", "date": "2019.09.12", "title": "Ричард Никсън заповядва да бъдат прекратени бомбардировките над Северен Виетнам"}
{"url": "https://www.actualno.com/crime/v-specsyda-prodyljava-deloto-sarafovo-news_1374772.html", "text": "      Специализираният съд ще заседава на 12 септември по делото за атентата на летище \"Сарафово\", предаде БГНЕС.      Подсъдими по него са Мелиад Фарах и Хасан Ел Хадж Хасан. Двамата обвиняеми са обявени за международно издирване в ШИС по канала на Интерпол с червена бюлетина.   Делото започна по същество в началото на 2018 година. Преди това то не успяваше да тръгне на няколко пъти. Първото заседание по него беше насрочено още през септември 2016 година, а още през юли 2016 година обвинителният акт за терористичния атентат беше внесен в Специализирания съд. Материалите по делото бяха 80 тома, свидетелите са не по-малко от 170, има 100 експертизи.\r\nНа 18 юли 2012 година автобус с израелски туристи, които току що бяха кацнали на летище \"Сарафово\" в Бургас, стана мишена на терористична атака. В него избухна бомба - загинаха петима израелски граждани, шофьорът на автобуса, български гражданин, и извършителят на атентата. При атентата бяха ранени над 30 души.   ", "date": "2019.09.12", "title": "В Спецсъда продължава делото \"Сарафово\" "}
{"url": "https://www.actualno.com/europe/frenskoto-pravosydie-pak-podgoni-predsedatelja-na-frenskija-parlament-news_1374765.html", "text": "      Председателят на френския парламент и близък съюзник на френския президент Еманюел Макрон е разследван за финансови злоупотреби.      Преди от парламента да обявят официално за започналото разследване, Ришар Феран беше разпитван четири часа в град Лил, пише местния вестник \"Ла Воа дю Норд\".   Според пресата, нарушенията са направени, когато Ришар Феран е бил директор на компания за медицински застраховки. През 2011 година той помогнал на партньорката си да се облагодетелства финансово, като компанията наела имот от нея.\r\nСътрудник на Феран твърди, че обвиненията са същите, които бяха отправени срещу него през 2017 година, но сега обвинителите ги внесли в друга регионална прокуратура. Случаят с наема за партньорката на Ришар Феран беше открит и даден за разследване от борещата се с корупцията група \"Антикор\".  \"Същите факти, без нови елементи и от същия тъжител\", каза сътрудникът на председателя на Националното събрание.\r\nМиналата седмица френското списание \"Льо Канар Ошене\" написа, че през 2014 година Феран е наел сина си като помощник в парламента. Политикът каза, че става дума за незначителна работа, която е продължила съвсем кратко.   По френските закони, започването на официално разследване значи, че има \"сериозни или последователни доказателства\", които сочат към вероятно участие в престъпление. Това е една от стъпките преди съдебно дело, но много такива разследвания не завършват с дела и биват спирани, преди да стигнат до съда.    Ришар Феран написа в обръщение, че ще използва съответните процедури да се защити, че не е извършил нищо нередно и вярва, че разследването ще бъде спряно. ", "date": "2019.09.12", "title": "Френското правосъдие пак подгони председателя на френския парламент"}
{"url": "https://www.actualno.com/europe/lipsa-na-prjasna-hrana-i-lekarstva-naj-goljamata-opasnost-ot-tvyrd-brexit-news_1374754.html", "text": "      Стана ясно от какво се опасява правителството във Великобритания, при излизането на страната от ЕС без сделка, коментира агенция Reuters, цитирана от БГНЕС.      Беше публикуван списък (т.нар. \"Жълт чук\") на най-лошите варианти, при евентуален \"твърд\" Brexit, след като парламентът изиска от правителството да направи информацията публична.   В сценария с най-лошите възможни варианти присъстват трафикът през Ламанша да спадне между 40 и 60 процента още в първия ден след излизането. Нарушаването на стокообмена можело да продължи 3 месеца, пише в прогнозата на експертите. Това можело да доведе до недостиг на прясна храна. Освен това, ако не се вземат предварителни мерки, може да има и недостиг на лекарства.\r\nДруга опасност от \"твърд\" Brexit е избухването на масови протести и контрапротести. Това би довело до голям преразход на полицейските ресурси за справянето с безредиците, пише в доклада.  Излизането от Европейския съюз без сделка по условията на раздялата, може да доведе и до нарушаване на финансовите услуги, особено тези, свързани с чужбина. Освен това можел да бъде нарушен обмена на информация между службите за сигурност на Великобритания и тези в европейските страни. ", "date": "2019.09.12", "title": "Липса на прясна храна и лекарства - най-голямата опасност от твърд Brexit"}
{"url": "https://www.actualno.com/society/novini-ili-novini-kartinata-na-pechata-za-12-septemvri-news_1374759.html", "text": "      Редакционният екип на представя кратък преглед на печата от днешния 12 септември.       Тол системата и плащането за изминато разстояние на тежките камиони все още са в бъдеще време, но управляващите вече разпределят очакваните приходи от нея. На две поредни заседания в рамките на седмица бяха \"наместени\" близо 1 милиард лева. Миналата сряда министрите определиха крупната сума от около 550 млн. лв. за ремонт на шосета и за изграждане на нови отсечки. 7 дни по-късно правителството реши да отпусне нови близо 420 млн. лв. за изграждане на пътища в Северозападна България. Става въпрос за отдавна планирания и обещаван скоростен път от Мездра до Ботевград.\r\nОчаква се средствата отново да дойдат от бъдещи приходи от тол системата, с която тировете ще плащат за изминато разстояние по част от пътищата. Парадоксът е, че конкретният обхват на трасетата, за които ще се плащат такси, все още не е определен. Първоначално се говореше за над 60% от републиканската пътна мрежа - магистрали, първокласни и второкласни шосета, както и дори за част от третокласната мрежа. Последните анонси са, че платена ще е само около една трета от шосетата - около 6000 км, като в обхвата на тола ще се включат най-натоварените транзитни трасета. Но и това не е окончателно определено. Не са разписани и таксите, които превозните средства ще плащат. Те ще зависят и от екологичната категория на камиона, както и от неговото натоварване.   Разследването на шпионския скандал продължава с издирване на контакти на Николай Малинов с представители на българските служби за сигурност, твърдят източници на в. “24 часа”. Засега обвиняем по делото е само председателят на Националното движение “Русофили”, но не е изключено по-късно да бъдат привлечени към наказателна отговорност и други лица. Малинов е споделял с руснаците Леонид Решетников и Констанин Малофеев класифицирана информация. И двамата са със забрана за влизане в България за 10 години, а Решетников дори се сбогува със страната ни на профила си във Facebook.     Mинистърът на отбраната и лидер на ВМРО Красимир Каракачанов е сред обсъжданите варианти в патриотичната партия за кандидат за кмет на София. Това разкри общинският съветник от ВМРО Карлос Контрера. ВМРО обсъжда общо три имена за кмет на София - освен Каракачанов, другите варианти са самият Контрера и евродепутата Ангел Джамбазки. Според Контрера е важна не толкова личността на кандидата, а програмата, с която ще излезе. Българите са изяли над 88 000 тона вносни домати през миналата година. За 2019 г. прогнозата е количеството да стигне 78 000 тона. С 18% расте вносът на домати у нас годишно за последните 5 години, показва анализ на Центъра за икономически изследвания в селското стопанство.\r\nВ същото време въпреки ниската цена на зеленчука в чужбина, у нас те се продават в пъти по-скъпо. В Турция, откъдето идват основните количества, в последните седмици на август цените на доматите са паднали до около 0,20 – 0,25 долара за килограм (около 0,44 лв. за кг). В Холандия и Испания, които са сред най-големите производители в Европа, цените на едро за месец август са около 0,80 евро/кг (1,60 лв. за кг). У нас обаче вносните домати вървят по 1,28 лв. за килограм, показват последните данни на Държавната комисия по стоковите борси и тържищата. ", "date": "2019.09.12", "title": "Новини или Novini – картината на печата за 12 септември"}
{"url": "https://www.actualno.com/analysis/shte-uspee-li-trymp-da-kapitalizira-razdjalata-s-djon-boltyn-news_1374758.html", "text": "      Независимо дали го обичате или мразите, Доналд Тръмп знае точно какво иска за американската външна политика, пише Джон Соломон в мнение, публикувано от американския вестник The Hill.      Тръмп твърдоглаво поддържа мнението, че във външната политика Съединените щати трябва ясно да дефинират стратегическите си интереси и да прибягват до войната само в най-краен случай. За тези позиции, той е определян като националист и страхуващ се от намеса от своите критици.\r\nНо тези от нас, които са достатъчно възрастни, за да си спомнят, знаят, че това бяха основите на американската външна политика десетилетия наред, докато Бил Клинтън и Барак Обама не налапаха стръвта за помирение с Иран и Джордж Буш-младши не превърна Америка в безмилостно, готово да стреля глобално ченге.\r\nМътната външна политика на САЩ в последните 20 години отдалечи Америка от дефинирането на стратегическите ѝ интереси в глобалните конфликти и доведоха до по-популистки подход и готовност за дърпане на спусъка, като резултатите бяха фалшивите твърдения на Буш за иракските оръжия за масово поразяване и безпомощността на Обама и неговата \"червена линия\" в Сирия.     След от поста на съветник на президента по националната сигурност, американският държавен глава Доналд Тръмп има рядката възможност да възстанови американските стратегически интереси във външната политика и да създаде глобална доктрина за управление за години напред. Но това изисква нещо, което той досега не направи - изборът на правилните хора .\r\nПонякога не е необходима буйната пред медиите, неоконсервативна персона, която рискуваше Болтън. Нито пък бляскавите униформи на генералите Кели, Макмастър и Матис. Не е необходима и консенсусна фигура като Дан Коутс, който беше за успокоение на ръководството на партията. Вместо това, трябва да се намерят стратегическите изпълнители, които споделят визията на президента или най-малкото са способни да подчинят собственото си его, за да изпълнят плана на президента с решимост, яснота и компетентност.\r\nПървият е Ричард Гренел, посланикът на САЩ в Германия, пише Джон Соломон. Гренел показа забележителна компетентност в смаляването на международната сцена на някогашния гигант в Европейския съюз, лъвицата Ангела Меркел, както и в постигането на няколко стратегически победи за Америка в Берлин.    Веднага след пристигането си, Гренел започна да удря като играч тежка категория, като накара Германия с нежелание да екстрадира 95-годишен надзирател в нацистките концлагери, който от десетилетия беше намерил удобно убежище в Ню Йорк. Няколко американски администрации се бяха заканили, че ще свършат това - направиха го Тръмп и Гренел.\r\nГренел също така:   - прикани европейците да вдигнат залозите в анемичните им разходи за НАТО, една от ключовите стратегически цели на Тръмп;\r\n- убеди германците да отворят съоръжения за приемането на втечнен газ от САЩ;\r\n- неуморно да се съпротивляват на новия газопровод от Русия, познат като \"Северен поток 2\";   - успешно принуди германците да блокират иранските авиолинии в опитите им да обслужват самолетите си в страната;\r\nСамо преди дни Гренел показа способностите си на биткаджия, като смекчи германската съпротива срещу забраната на Хизбула в страната.   Списъкът от постижения показва, че Ричард Гренел може да свърши това, което Тръмп иска да бъде свършено, като използва твърд подход, за да побеждава. Освен това Гренел обича Twitter почти толкова, колкото президента, което спомага за естествени симпатии.\r\nСъщо като Гренел, друг посланик в Европа, бившият конгресмен Питър Хукстра, който е водещият американски дипломат в Холандия, може да запълни празнината на поста директор на националното разузнаване (DNI), пише Соломон. Дан Коутс така и не влезе в ритъм с Доналд Тръмп и пропусна възможности да осветли проблеми с разследването на руската намеса, включително декласифицирането като секретни на важни изслушвания пред Конгреса.\r\nХукстра са ползваше с уважението и на двете партии, докато беше председател на Комисията по разузнаване на Камарата на представителите. Той разбира добре как работи разузнавателната общност и се ползва с доверието на президента. Хукстра носи типичния за Средния Запад здрав разум, като се опитва да свърши работа, без да търси лична слава.\r\nС Иран, Венецуела, Северна Корея, Русия, Сирия и много други предизвикателства, Доналд Тръмп се нуждае от обединен, компетентен екип по националната сигурност, способен да дърпа каруцата в една посока. Ако направи правилния избор за тези две позиции, той може да циментира \"Доктрината Тръмп\" и да определи американските интереси ясно пред всяка една държава, като остави мощта на американската армия като последен вариант. Така той би изпълнил още едно обещание, което направи като кандидат-президент. Превод:   ", "date": "2019.09.12", "title": "Ще успее ли Тръмп да капитализира раздялата с Джон Болтън?"}
{"url": "https://www.actualno.com/europe/separatistite-predizvikaha-bezredici-v-barselona-news_1374756.html", "text": "      Част от участниците в митинг на каталунските сепаратисти опитаха да разкъсат полицейския кордон пред местния парламент в Барселона, предаде БГНЕС.      Протестиращите срещу властта в Мадрид демонстранти запалиха испански знамена и се опитаха да прескочат оградите пред сградата на народното събрание. Полицията ги отблъсна и след това ги изведе от парка, в който се намира парламента.   По-рано през деня, около 600 хиляди души участваха в марша на искащите независимост от Испания, организиран на националния празник на Каталуния Ла Диада. Броят на участниците беше значително по-малък, отколкото по време на миналогодишната проява. Причина за това е разцеплението между сепаратистите, които спорят с какви методи да се продължи борбата за независимост.\r\nГодишният митинг дойде в период, в който както на национално ниво, така и в региона, цари политически безпорядък. В същото време остава около месец, преди да стане ясна съдбата на каталунските политици, които са съдени в Мадрид за опита им да проведат неразрешен от централната испанска власт референдум за независимост.   ", "date": "2019.09.12", "title": "Сепаратистите предизвикаха безредици в Барселона  "}
{"url": "https://www.actualno.com/asenovgrad/vyzstanovjavat-nerabotesht-ot-30-g-vodoem-kojto-moje-da-reshi-problema-s-vodnija-rejim-na-s-topolovo-news_1374785.html", "text": "       Намаленият дебит на водоизточниците наложи въвеждане на воден режим в асеновградското село Тополово. Той продължава вече около месец и не е ясно кога ще бъде отменен. \"Основният водоизточник на селото е речното водохващане и отделно са на разположение още няколко каптажа. Когато нивото на е ниско в самия извор няма друг начин за справяне с проблема, освен въвеждането на режим, за да може водоподаване да има до всички домакинства. В случая се правят две спирания - едно централно от 20:00 ч. до 06:00 ч. и после зонирано в ниската зона от 12:00 ч. до 18:00 ч., за да може вода да има във високата зона на селото\" , обясни за шефът на клона на ВиК в Асеновград - инженер Димитър Кавалджиев.      Той допълни, че за справяне с проблема от водното дружество са планирали мерки, които вече се изпълняват. Възстановява се водоем с вместимост от 150 кубика, който не е функционирал близо 30 години. Той е разположен при речното водохващане, където обичайно водата е с най-голям дебит. На този етап му е направен основен ремонт с хидроизолация. Чрез помпена станция, която в момента също се възстановява и й предстои смяна на дограма и помпа, скоро ще се подава вода в изградената водопроводна инсталация. Чакат се екипи на \"ЕВН-България\", които трябва да открият нова партида, за да има прекарано електричество.   Целта е и този водоем да бъде въведен към останалата водоразпределителна мрежа. \"Предполагам, че до месец съоръжението ще бъде напълни възстановено. Може би, дотогава режимът ще отпадне, но за в бъдеще допълнителният водоем ще е от полза. Вероятната причина за изоставянето му преди години е, че броят на жителите в Тополово е бил понижен и не е имало толкова голяма нужда от водоподаване. Сега обаче населението в селото отново е нараснало и потреблението е по-голямо\", коментира Кавалджиев. Чрез новото съоръжение се цели прихващане на водата, която не е могло да бъде обхваната до момента. С него на това място 150-кубиковите водоеми ще станат два. Разходите по изпълнение на планирания проект са от бюджета на ВиК. Очаква се до около месец възстановеният водоем да влезе в експлоатация. ", "date": "2019.09.12", "title": "Възстановяват неработещ от 30 г. водоем, който може да реши проблема с водния режим на с. Тополово"}
{"url": "https://www.actualno.com/balkani/direktoryt-na-pechalno-izvestnija-bejanski-lager-morija-podade-ostavka-news_1374755.html", "text": "      Управителят на сдобилия се с лоша слава бежански лагер \"Мория\" в Гърция, напусна поста, предаде БГНЕС.      Янис Балпакакис каза пред местни медии: \"Напускам с високо вдигната глава. Направих това, което трябваше да се направи, при трудни обстоятелства. Уморих се.\"   Бившият генерал от армията беше назначен за директор на лагера през 2017 година. В продължение на години, Мория се превърна в символ на страдание и мизерия.\r\nМиналият месец, в лагера, проектиран за 3000 души, живееха около 11 000, казват от \"Лекари без граница\".  В началото на септември около 600 афганистанци бяха преместени от \"Мория\" на континента, но продължават да идват още и положението не се подобрява. Жителите на лагера често се оплакват от лошите условия в него и постоянните сбивания.\r\nПравозащитни организации критикуваха реакцията на новото, консервативно правителство, което затегна контрола по границите и отне правото на поискалите политическо убежище, чиято молба е отхвърлена, да обжалват.    ", "date": "2019.09.12", "title": "Директорът на печално известния бежански лагер \"Мория\" подаде оставка"}
{"url": "https://www.actualno.com/america/vse-oshte-hiljadi-sa-v-neizvestnost-na-bahamite-sled-preminavaneto-na-dorian-news_1374750.html", "text": "      На Бахамските острови има 2500 души в неизвестност, след преминаването на урагана от 5-та степен \"Дориан\", предаде БГНЕС.      Въпреки че потвърдените засега смъртни случаи са 50, все още хиляди от жителите на карибската страна, особено на най-тежко засегнатия остров Абако, са в неизвестност.   Вчера бяха възстановени полетите до Абако, което помага за оказването на помощ на жителите му и търсенето на изчезналите.\r\nОбщо 5000 души от острова са били евакуирани, след като са помолили за това.  \"Дориан\" беше един от най-мощните урагани, удряли Бахамските острови. С ветрове достигащи 300 км/ч, стихията разруши хиляди къщи, пътища, търговски сгради и нанесе щети на пристанища и летища. ", "date": "2019.09.12", "title": "Все още хиляди са в неизвестност на Бахамите след преминаването на \"Дориан\""}
{"url": "https://www.actualno.com/america/trymp-objavi-kratko-otlagane-na-novite-mita-sreshtu-kitaj-news_1374771.html", "text": "      Президентът на САЩ Доналд Тръмп обяви в Twitter, че митата върху внос от Китай на стойност 250 милиарда долара няма да влязат в сила на 1 октомври, а две седмици по-късно, предаде БГНЕС.      \"Съгласихме се, като жест на добра воля, да преместим увеличаването на митата...\", написа Тръмп и добави, че вицепремиерът на Китай Лиу Хе поискал отсрочката, защото Народната република ще празнува 70-та си годишнина, пише АФП.   Новината дойде малко след като Китай обяви, че няма да наложи наказателни мита на някои от американските вносни стоки, които досега бяха в списъка. Решението на Пекин се разчита като ход за помирение, преди началото на новия кръг търговски преговори на високо равнище, предвидени за октомври.\r\nОтстъпките на Пекин не включват земеделската продукция, която е ключ към евентуалния успех на преговорите.  Китайските облекчения влизат в сила на 17 септември и ще действат една година. Списъкът на американски внос, който няма да се обмитява включва най-разнообразни продукти - от морска храна до лекарства срещу рак. ", "date": "2019.09.12", "title": "Тръмп обяви кратко отлагане на новите мита срещу Китай"}
{"url": "https://www.actualno.com/society/prognoza-za-vremeto-12-septemri-chetvyrtyk-news_1374742.html", "text": "      Днес ще радваме на слънчево време. Ще има и временни увеличения на облачността, но ще остане почти без валеж.Ще духа слаб до умерен североизточен вятър. Максимални температури между 25° и 30°, в София около 25°. Атмосферното налягане ще бъде по-високо от средното за месеца. През деня ще се задържи почти без промяна. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ).      Над Черноморието ще бъде предимно слънчево с временни увеличения на облачността. Почти без валеж. Ще духа до умерен североизточен вятър. Максимални температури на въздуха 26-27°, температурата на морската вода е 24-26°. Вълнението на морето ще бъде 3 бала.   Над планините ще преобладава слънчево време, главно в следобедни часове с временни увеличения на облачността. Почти без валеж. Ще духа умерен североизточен вятър. Максимална температура на височина 1200 метра – около 19°, на 2000 метра – около 12°.\r\nПрез следващите дни ще преобладава слънчево време, с временни увеличения на облачността и високи за периода температури. В петък все още ще духа слаб, в източната половина от страната до умерен североизточен вятър. В събота отначало в западната част от Дунавската равнина, после и в по-голямата част от страната, с изключение на югоизточните райони, вятърът ще се ориентира от север-северозапад. През нощта срещу неделя за кратко ще нахлуе сравнително студен въздух и в неделя дневните температури ще са по-ниски в сравнение с предходните дни. Облачността ще се увеличи, но вероятността за валежи е малка.   ", "date": "2019.09.12", "title": "Прогноза за времето - 12 септемри (четвъртък)"}
{"url": "https://www.actualno.com/pernik/dyrjavata-pusna-otnovo-na-rabota-edin-ot-sprenite-tec-ove-na-kovachki-news_1374777.html", "text": "      Спрените заради неправомерно използване на биомаса котли на \"Топлофикация Перник\" вече могат да работят отново, става ясно от .      Пред bTV ръководителят на \"Топлофикация Перник\" Любомир Спасов обяви, че перничани ще усетят топла вода към 20:00 часа днес, 12 септември, защото трябва технологично време да тръгнат котлите.   Забраната за работа е вдигната от местното звено на РИОСВ, а причината е следната - да се възстанови топлоподаването за жителите на Перник. Спирането стана факт на 5 септември.\r\nНа 9 септември РИОСВ Перник издаде предписания на оператора в срок до 13 септември да бъдат отстранени от площадката на предприятието всички налични горива, които не са разрешени в действащото комплексно разрешително. Предписанието беше издадено, след като проверка на РИОСВ-Перник установи наличието на бали слама на площадката на ТЕЦ-а в количество над 90 тона. След уведомление от дружеството, че предписанията са изпълнени, експерти на РИОСВ-Перник извършиха проверка, която установи, че площадката е изчистена и на нея не се съхранява слама.  Интересен факт е, че Спасов обяви, че ТЕЦ-ът е подал заявление да гори биомаса, но още не е получил отговор от над година и е почнал да гори .  \"Вие какво ще направите, ако не получавате толкова време отговор\",  попита той. От РИОСВ контрираха, че процедурата за разрешение още не е  завършена, защото имало много възражения на граждани и неправителствени  организации.\r\nДнес, 12 септември, в 8:00 часа сутринта експерти на РИОСВ ще премахнат поставените пломби към генераторите, за да може да бъде възстановено подаването на гориво. За да се гарантира, че няма да бъде използван неразрешен вид гориво, в предприятието ще бъдат изпратени служители на РИОСВ за 24-часово наблюдение на подаваното на гориво към парогенераторите, посочват от МОСВ. ", "date": "2019.09.12", "title": "Държавата пусна отново на работа един от спрените ТЕЦ-ове на Ковачки"}
{"url": "https://www.actualno.com/america/osydiha-kitajka-proniknala-s-lyja-v-imenieto-na-donald-trymp-vyv-florida-news_1374761.html", "text": "      Съд във Флорида намери за виновна китайката, която беше арестувана в имението на Доналд Тръмп в Слънчевия щат през март, предаде БГНЕС, позовавайки се на BBC.      Престъплението ѝ е лъжлива информация, предоставена на федерален агент. За това може да ѝ бъде дадена присъда до 6 години затвор, като размера на наказанието ще бъде определен през ноември.\r\n33-годишната Юцзин Чжан беше задържана в лобито на луксозния комплекс Мар-а-Лаго, след като излъгала, че идва за среща на ООН. Служители я пуснали да влезе, но след това един от тях, който знаел, че срещата е отложена, алармирал охраната на президента и Чжан била арестувана.   Когато я задържали се оказало, че китайката носи два паспорта, компютър, четири мобилни телефона и други електронни устройства. Информацията, че на един от телефоните е имало зловреден софтуер беше опровергана от служителите, задържали китайката.  По време на съдебното заседание имаше необичайни моменти. Въпреки препоръките на съдията, Чжан уволни служебния си защитник и се защитаваше сама в съда. Тя видимо се затрудняваше да говори английски, а прокуратурата я обвини, че симулира.\r\n\"Отидох в Мар-а-Лаго на посещение. Не съм направила нищо незаконно, благодаря за вниманието\", каза китайката пред съда.\r\nКогато я задържали на 30 март, служителите чули поне няколко версии от Чжан защо е дошла и какво иска. Тя дори казала, че просто е отивала да поплува в басейна, въпреки че не били открити бански или други плувни принадлежности сред вещите ѝ.       Прокуратурата изтъкна, че срещата на ООН също не е правдоподобно оправдание, защото на един от телефоните на Чжан имало SMS-и от организаторите, които ѝ казвали, че срещата се отменя. Тя получила тези съобщения още преди да тръгне от Китай за САЩ. \"Лъгала е наред, за да влезе в имението\", каза прокурора Роланд Гарсия.\r\nВъпреки осъдителната присъда, остава неясно каква е била целта на Юцзин Чжан.\r\nПрез този уикенд Доналд Тръмп е бил отседнал в Мар-а-Лаго, но по време на ареста е бил на друго място.\r\nКитай почти не коментира случая, като говорителят на китайското външно министерство веднъж отговори на журналистически въпрос и нарече свързването на Юцзин Чжан с правителството в Китай \"смехотворно\".\"Съединените щати са много подозрителни напоследък. Някои американци могат да станат писатели на фантастика\", каза говорителят Хуа. ", "date": "2019.09.12", "title": "Осъдиха китайка, проникнала с лъжа в имението на Доналд Тръмп във Флорида"}
{"url": "https://www.actualno.com/america/istorichesko-amerikanski-shtat-za-pryv-pyt-vyvede-granica-za-vdiganeto-na-jilishtni-naemi-news_1374767.html", "text": "      Парламентът на американския щат Калифорния одобри мерки за борба с неконтролируемо растящите наеми, предаде БГНЕС.      Въвежда се таван на годишното увеличение на наемите, което е първата подобна мярка в американски щат. На собствениците на имоти няма да се позволява да увеличават с повече от 5 процента годишно наема, след като се вземе предвид инфлацията.   За начало на действието на мярката се счита месец март 2019 година.\r\nНовият губернатор на щата Гавин Нюман определи осигуряването на достъпни жилища като един от основните приоритети на своето управление. Нюман беше в основата на преговорите между заинтересованите страни, за да се стигне до въвеждането на тавана на наемите.   ", "date": "2019.09.12", "title": "Историческо: Американски щат за пръв път въведе граница за вдигането на жилищни наеми "}
{"url": "https://www.actualno.com/celebrate/sv-sveshtenomychenik-kornut-episkop-nikomidijski-news_632630.html", "text": "      Свети свещеномъченик Корнут живял в околностите на Никомидия, в селището Сатали (Сарсала, Сурсана). Той бил ревностен изповедник на Христовото име. По време на гоненията на християните в страната бил изпратен Иконийският управител Перений. Когато много християни побягнали от преследването му в тайни места, свети Корнут, достигнал вече преклонни години, сам застанал пред него. На въпроса на управителя кой е, престарелият светител смело отвърнал: “Аз съм християнин”. Той започнал открито да изповядва, че Христос е истинският Бог, Творецът на всичко, и да изобличава идолското прелъстяване. Вързали краката му с тънки върви и го повлекли по градските улици, а от нозете му, разрязани от въжетата, бликала кръв. В мъките си свещеномъченикът благодарил на Бога. После, след много други мъчения, той бил посечен с меч.           ", "date": "2019.09.12", "title": "Св. свещеномъченик Корнут, епископ Никомидийски"}
{"url": "https://www.actualno.com/europe/eto-koi-sa-naj-dobrite-universiteti-v-sveta-ot-bylgarskite-samo-su-e-v-klasacijata-news_1374763.html", "text": "      Мащабно изследване, което публикува годишни класации на висшите , показа последното подреждане на най-добрите университети в света, пише BBC.      Класацията взима предвид характеристики като качеството на преподаване,  обемът и репутацията на направените изследвания, честотата на цитирания  на изследванията в научни трудове и международните връзки на  университетите, предаде БГНЕС.   На първо място за четвърта поредна година е класиран британския университет Оксфорд. Но в класацията отново доминират университетите от САЩ, като 7 от първите 10 висши училища се намират там.\r\nНа второ място след Оксфорд е класиран Калифорнийският технологичен институт, а на трето е друга вековна, британска институция - университета на Кеймбридж.  Като тенденция се отбелязва, че университетите в Азия се изкачват в класацията, особено висшите училища в Япония и Китай.\r\nЕдни от най-прогресиращите в подреждането университети са тези в Иран.   Класацията се прави между 1300 висши училища в 92 държави. От българските, единствено Софийският университет е в списъка. Той не е класиран на точно определено място, защото на всеки университет след 1000-та позиция, на сайта на организацията, която изготвя подреждането, е отбелязано само 1001+, с което се индикира класиране извън първите хиляда.     ", "date": "2019.09.12", "title": "Ето кои са най-добрите университети в света - от българските само СУ е в класацията"}
{"url": "https://www.actualno.com/politics/emilijan-gebrev-geshev-na-praktika-kaza-che-rusija-e-iskala-da-me-ubie-zaradi-dunarit-news_1374797.html", "text": "      Когато има наличие на държава, винаги остава следа. Това е тезата на собственика на \"Емко\" Емилиян Гебрев, който беше набъркан в шпионския скандал с бившия издател на в. \"Дума\" и председател на движение \"Русофили\" Николай Малинов от прокуратурата – в смисъл, че е бил оръжие на банкера Цветан Василев да вземе военния завод \"Дунарит\" и след това той да премине в руски ръце.      Гебрев заяви, че от всъщност става ясно кой се е опитал да го убие преди 4 години. Той посочи, че става въпрос за думите как било договорено в докладната записка на Николай Малинов по никакъв начин \"Дунарит\" да не попадне в български ръце – през януари 2015 година. Този период е времето, когато законно обявих намерението си да купя \"Дунарит\" и в края на 2015 година беше извършено покушението срещу мен, моят син и директора на \"Емко\", заяви оръжейният търговец. \"Това го констатира прокуратурата, аз не го казвам\", бързо добави Гебрев пред bTV, който припомни и как самата , че руски граждани са стояли до него и сина му по времето, когато се смята, че е направено покушението. Припомнете си в скандалната версия защо случаят още не е разплетен!   Защо се казва \"да не попада в български ръце\" – аз какъв съм, да не съм от Луната, от Марс, продължи Гебрев и подчерта, че в продължение на 4 години 2 чужди фирми водят всякакви дела против от „една българска фирма”. Надявам се новите факти и обстоятелства да ускорят разследването за покушението срещу мен, добави оръжейният търговец.\r\nВ Търговския регистър пише, че собственик на \"Дунарит\" съм аз чрез „Емко”. Преди 20 дни съдът каза на Търговския регистър да впише увеличението на капитала – изтекоха всички законови срокове, това не се е случило. Кой може да го разпореди – Търговският регистър да е над съда, попита риторично Гебрев. \"Определена група хора и определени фирми, които не съществуват в правния мир, могат да го направят\", подчерта оръжейният търговец, без да споменава имена. Припомняме обаче, че става въпрос за , която е свързвана с депутата от ДПС . Той увери и, че е изкупил всички акции на оръжейния търговец. Гебрев разказа и за свързаната с Цветан Василев фирма \"Кемира\", без отново да я уточнява по име, която участвала пред Агенцията по приватизация за придобиването на \"Дунарит\" още по времето, когато Цветан Василев беше силният човек в КТБ – през 2005 година. Заради нея имам обвинение, че трябвало да знам, че \"Кемира\" т.е. КТБ е купила \"Дунарит\" с \"мръсни пари\" – защо, попита той. И заяви, че Държавната консолидационна компания още не е признала, че си е получила 50-те милиона лева преди 2 години и затова още има запор върху \"Дунарит\". Въпреки това заводът работел.  Относно обвинението към Гебрев за пране на пари, той заяви, че 2 години никой нищо не го е питал. \"Нищо не се е променило, само натискът и репресиите са по-фини\", добави оръжейният търговец.\r\n\"Надявам се държавата най-после да се защити – когато защити сама себе си, ще защити и нас\", категоричен беше Гебрев. И отрече някога да е виждал Николай Малинов, Леонид Решетников и Константин Малофеев. \"С г-н Цветан Василев нямам никакви взаимоотношения – това го обяснявам, но никой не иска да го разбере и повярва\", заяви Гебрев и подчерта, че се е виждал 4-5 пъти с Василев, най-вече заради спора кой да вземе ВМЗ Сопот.   Ако бях на мястото на Борисов, щях да се интересувам от хора, които плащат заплатите на 2000 работници - той какво ще направи, е негова работа, завърши собственикът на \"Емко\".     ", "date": "2019.09.12", "title": "Емилиян Гебрев: Гешев на практика каза, че Русия е искала да ме убие заради \"Дунарит\""}
{"url": "https://www.actualno.com/europe/italija-vleze-v-britanskija-proekt-za-nov-evropejski-iztrebitel-news_1374775.html", "text": "      Италия се присъедини към Великобритания и Швеция в проекта за нов, модерен боен самолет, ръководен от Лондон, пише турският вестник \"Сабах\", цитиран от БГНЕС.      Трите държави се надяват да придадат тежест на проекта \"Темпест\", който ще се бори с френско-германските разработки за замяна на изтребителя \"Юрофайтър\" в армиите на държавите от Западна Европа.   Споразумението между Великобритания и Италия включва и по-тесни връзки в общото патрулиране и бойна готовност на авиацията.\r\nВеликобритания обяви миналата година създаването на \"Темпест\", който включва разработката на изтребител от следващо поколение и цял набор от дронове. През лятото Швеция каза, че ще се включи, а сега това направи и Италия. Целта на проекта е да бъде произведен боен самолет, койот да замени напълно \"Юрофайтър\" през 2040 година.  Великобритания смята, че може да привлече като партньори в \"Темпест\" и  други държави, проявяващи интерес, сред които Южна Корея, Япония и  Турция.\r\nАнализатори се съмняват, че Европа има потенциала да си позволи повече от една програма за нов изтребител. В момента на Стария континент има три - френските \"Рафал\", шведските \"Грипен\" и мултинационалния \"Юрофайтър\". ", "date": "2019.09.12", "title": "Италия влезе в британския проект за нов европейски изтребител "}
{"url": "https://www.actualno.com/america/kuba-strada-vse-poveche-ot-lipsata-na-goriva-news_1374774.html", "text": "      Куба трябва да приложи извънредни мерки, за да се бори с голям недостиг на гориво през септември, обяви президентът Мигел Диас-Канел.      Липсата на суровината е резултат от опитите на САЩ да блокират доставките на петрол за Куба, посочва БГНЕС. В момента в страната има малки наличности и се чака пристигането на кораб със суров петрол. Той ще е един от само двата търговски кораба, които ще доставят гориво в Куба до края на месеца.   Мигел Диас-Канел каза, че властите се опитват да избегнат нуждата от режим на тока. \"Дори да се наложи да въведем режим, той няма да е толкова тежък, колкото по времето на Специалния период\", заяви Диас-Канел, имайки предвид тежката икономическа криза през 90-те години на XX век, след разпадането на СССР.\r\nПлановата икономика на Куба изпитва недостиг на валута от 2015 година, когато започнаха да намаляват доставките на петрол от съюзническата Венецуела. Откакто дойде на власт, Доналд Тръмп затегна още повече петролното ембарго, като каза, че целта му е да накара правителството в Хавана да направи реформи и да спре да подкрепя режима във Венецуела.  Освен това Тръмп иска да се хареса на традиционно зле настроените към комунистическата власт в Хавана кубински имигранти във важния за президентските избори щат Флорида.\r\n\"Мога да ви уверя, че имаме стратегия за успех и няма да позволим на администрацията на янките да постигне целта си и да обезкуражи кубинския народ, а още по-малко да го изтреби\", подчерта Мигел Диас-Канел.    ", "date": "2019.09.12", "title": "Куба страда все повече от липсата на горива"}
{"url": "https://www.actualno.com/politics/naj-dobrijat-prijatel-na-reshetnikov-v-bylgarija-ne-vidja-geopolitika-v-stremeja-na-ruski-oligarh-da-kupuva-kluchovi-bylgarski-aktivi-news_1374791.html", "text": "      Руското влияние е достатъчно голямо – социологическите изследвания показват, че 75% от българите имат симпатии към Русия . Това заяви депутатът от \"Атака\" проф. Станислав Станилов, който е член на ръководството на движение \"Русофили\", чийто председател Николай Малинов беше обвинен в шпионаж в полза на Русия. , а думите му бяха в смисъл, че е абсурд Малинов да е руски шпионин, защото искал да усили руското влияние в България.      Някой иска да клати властта – Бойко Борисов води една балансирана политика, която в новата история на България водил само цар Борис III, убеден е проф. Станилов. И веднага попита – сега ли разбраха, че Малофеев иска да купи \"Дунарит\", ТВ7? Руската държава не може да бъде обвинена в нищо , каза депутатът пред БНТ.   Според народния представител, става въпрос за търговия с влияние, а не за шпионаж . Той попита защо не бъде извадено колко западни фондации наливат пари в България. Въпросът е, че по Конституция престъпление е нещо, което променя политиката на България по насилствен начин – тук такова нещо не се вижда, подчерта Станилов.\r\nПрофесорът разказа, че е запознал Николай Малинов с Леонид Решетников, който определи за \"най-големия българофил в Русия\" и за свой близък приятел още от студентските си години. От думите на Станилов излезе, че Малинов проявил инициатива да се запознае с генерала, след като бившият издател на вестник \"Дума\" , че баща му познавал генерала.  Леонид Решетников ми е казвал, че като идва в България, се е срещал с политици от всички спектри и разговаря за положението у нас. На въпрос защо го прави, като е пенсиониран, Станилов отговори, че Решетников сега работи в телевизията на Константин Малофеев \"Цариград\" и се занимава с анализи.\r\nСтанилов е убеден, че този скандал ще доведе до неприязън от руското общество към България. Проверка на на 11 септември обаче показа, че в нито една от големите руски новинарски агенции – ТАСС и РИА Новости, всъщност няма големи анализи за скандала, само конкретни новини, с предаване на факти и думи.   За финал Станилов обяви, че \"Атака\" ще подкрепя управлението, \"за да изкара Борисов един мандат\". \"Смятаме, че България може да се развива само в спокойна обстановка. Избирателите ще преценят дали този мандат е успешен или не\", подчерта депутатът и обвини Валери Симеонов, че е организирал разпадането на малката управленска коалиция – \"Обединени патриоти\". \"Смятам, че Валери Симеонов не е политик, а бизнесмен и управлява парламентарна група както се управлява фирма\", завърши Станилов.     ", "date": "2019.09.12", "title": "Най-добрият приятел на Решетников в България не видя геополитика в стремежа на руски олигарх да купува ключови български активи"}
{"url": "https://www.actualno.com/pernik/jitelite-na-divotino-protestirat-njamat-voda-news_1374807.html", "text": "      Жителите на пернишкото село Дивотино излязоха на протест заради поредното спиране на водата. В части на селото налягане няма, а аварии се случват постоянно, оплакаха се те пред репортер на BTV.      По думите на потърпевшите проблемът продължава с месеци, а кметът бездейства.   \"Шест  дни не сме имали абсолютно никаква вода. След това се пускаше на части,  след това започна пак да се спира. Плащаме си водата само. Този месец  ние е дошла сметка 34 лв. – откъде?”, каза една от пострадалите Лорета  Димитрова.\r\nВодоподаването в селото идва от Перник. В момента има голяма авария в довеждащия водопровод, което допълнително усложнява ситуацията, съобщи служителят на ВИК - Перник Антоан  Йорданов.  Кметът на Дивотино Румен Сергиев призна, че има проблем с налягането във високите части на Дивотино.\r\n\"Дивотино няма проблем с доставката на вода, има проблем с вътрешната мрежа. Високите части са на резервоар, който при всяка една авария не може да се напълни. Проблемът трябва да се реши с цялостна подмяна на водопровода\", обясни Сергиев.   По думите му в момента общината чака одобрение за реконструкция на мрежата. Преди това обаче ще се реконструира водния цикъл в Перник, което според кмета, трябва да стане до края на годината.    Нерешени проблеми с има и в няколко села край Жителите им многократно излизат на протест, решение на проблема им все още няма. ", "date": "2019.09.12", "title": "Жителите на Дивотино протестират, нямат вода "}
{"url": "https://www.actualno.com/society/grajdanska-iniciativa-kandidat-kmetove-da-prekarat-edin-den-v-invalidna-kolichka-news_1374784.html", "text": "       Идеята е политиците да се поставят на мястото на хората с двигателни затруднения и да преценят сами дали инфраструктурата в съответното населено място е подходяща за трудно подвижни граждани. Инициативата е на Сдружение “Общност Мостове” и Национална граждански инициатива „Системата ни убива ВСИЧКИ“.      \"Градската среда е недостъпна за много от нас, поради което оставаме извън социалния живот. От съществено значение е това, че не можем да упражняваме много от конституционните си права или го правим с цената на свръхусилия\", посочват инициаторите. Те предизвикват кандидат-кметовете да опита да се придвижат по предварително определен от организаторите маршрут, но в инвалидна количка. \"За целта изберете Ваш съмишленик, съратник, приятел, на когото се доверявате и, който ще ви придвижва с количката. Идеята ни не е да Ви караме да се чувствате неловко, не е и PR събитие от Вашата кампания. \", приканват от инициативния комитет.   Предизвикателството ще се осъществи с обикновени рингови колички, предоставяни на хора с увреждания от Агенцията за социално подпомагане (АСП). Организаторите предоставят и кратка статистика. Те посочват, че 1/7 от населението на България са хора с увреждания и хронични заболявания и поне половината от тях изпитват затруднения в придвижването си в населените места. Ключовите препятствия са свързани с достъпа до домовете и в домовете, до улиците, прекрачвайки прага на дома си, достъпа по тротоарите – ... и т.н.\r\n\"Тази 1/7 от населението вероятно има множество проблеми, които е трудно да се проумеят, но за малко Ви каним да се поставите в техните обувки и да усетите от първо лице от какво значение за тях е достъпността на средата\", обръщат се от сдружението към кандидат-кметовете в цялата страна. Засега желание да се включи в кампанията са изявили Борислав Игнатов, Борис Бонев, Мая Манолова, Десислва Иванчева и Биляна Петрова. \"Правим опити за контакт с Йорданка Фандъкова - за сега неуспешни\", обясниха за организаторите. Събитието в София ще се проведе на 17.09.19 г. от 16.30 ч., като мястото ще бъде обявено няколко дни преди датата. Във Враца инициативата ще се състои на 01.10.19 г., а за Стара Загора и Пазарджик все още няма насрочена дата.   ", "date": "2019.09.12", "title": "Гражданска инициатива: Кандидат-кметове да прекарат един ден в инвалидна количка"}
{"url": "https://www.actualno.com/politics/deputatite-promeniha-zakon-zaradi-afrikanskata-chuma-po-svinete-news_1374820.html", "text": "      Парламентът окончателно прие промените в Закона за лова и опазване на дивеча.      Част от промените бяха внесени заради епидемията от африканска чума по свинете. Целта на нововъведенията е да може държавата да реагира адекватно на епидемии и болести по животните.   Така министърът на земеделието, храните и горите еднолично със своя заповед ще може да променя сроковете за ловуване на някои видове дивеч според конкретната обстановка след съгласуване с министъра на околната среда и водите като част от мерки по профилактика за ограничаване и ликвидиране на болестите по животните.\r\nПромените бяха внесени от ПГ на „Обединени патриоти“ и са въз основа на мерки за увеличаване на запасите на дивеча и усложняването на епизоотичната обстановка, свързана с разпространение на африканската чума по свинете, която води след себе си икономически загуби.   ", "date": "2019.09.12", "title": "Депутатите промениха закон заради африканската чума по свинете"}
{"url": "https://www.actualno.com/politics/cveta-karajancheva-ne-moje-da-se-pravi-kampanija-s-obshti-prikazki-news_1374819.html", "text": "      Кампанията за се очертава още от първите дни като общи приказки без конкретика по проблемите. Това каза председателят на Народното събрание Цвета Караянчева в интервю за БНТ.      „Кандидатите за кметове на ГЕРБ за местните избори в големите градове са кметове, които са от няколко мандата и са направили много за градовете си. Те са утвърдени като личности. Пожелавам им успех. Не се съмнявам в успеха им, защото това, което са направили за градовете си, е видимо и се надявам хората да го оценят“, посочи тя.   На въпрос ще работи ли парламентът нормално заради изборите, Караянчева посочи, че предстои да се види колко депутати ще бъдат кандидат-кметове и ще се направи анализ с колегите ѝ от другите парламентарни групи на председателски съвет. „За сега сме говорили евентуално една или две седмици преди изборите парламентът да не работи, но все още предстои да се обсъжда“ каза още Караянчева.\r\nПо повод критиките на Мая Манолова към работата на Народното събрание Караянчева посочи, че ще видим кампания на критики. „Аз отговорих на критиките на Мая Манолова, защото винаги сме съдействали. Количеството на законите не отговаря на качеството, защото дори народни представители от опозицията не припознаха нейните закони, но това, което е добро, сме го внесли в Народното събрание. Това сътрудничество между парламента и Манолова беше много динамично и аз се учудвам на нейната реакция. Не ѝ прави чест да говори по този начин, но тя вече влезе в предизборна кампания и виждаме каква кампания се очертава още от първите дни – общи приказки без конкретика по проблемите на София, защото тя няма представа какво се случва през последните години. Тя се изправя срещу един кандидат като г-жа Йорданка Фандъкова, която има изключителен опит и много ясна представа за бъдещето на София, защото това, което е направено за града, не е никак малко“, добави тя. По думите й не може да се прави кампания с общи приказки и това ще се види в хода на кампанията.  „Участвала съм в много кампании и съм видяла как се водят – без аргументи и с общи приказки. За евроизборите през цялата кампания и много преди нея имаше много нападки, черен ПР и скандали, които приключиха веднага след изборите. Интересът спадна. Всичко е , за да се фокусира общественото внимание и да се вдигне нивото на лошото отношение към кандидата“, каза още Караянчева.\r\n„Властта изморява, но през всички тези години, в които управляваме, сигурно сме допускали грешки. Но на много места аз казвам, че ние сме близо до хората и знаем какви са техните проблеми. Така дори да се допусне грешка, може да бъде коригирана. Няма по-добър коректив от хората. Те знаят какво искат и ти можеш да им обясниш какво може да стане.   Явяването на избори и търсенето на доверие от хората, което винаги сме получавали, е важно. Надявам се да получим доверието им, защото сме били винаги честни към тях. Никога не сме поемали ангажименти, които не може да изпълним“, допълни тя. По думите ѝ местните избори са мажоритарни и кметовете са най-близо до своите избиратели и трябва да знаят какво те искат. „Аргументите са основното нещо, защото, обещанията не винаги могат да се изпълнят. Когато имат ясни аргументи и ясно изграден план докъде можеш да стигнеш и какво можеш да направиш без да лъжеш и да влизаш в популистки обяснения, нещата се получават“, каза още тя. =    „Не бива да свързваме кметските избори с управлението в страната. Сигурна съм че г-жа Фандъкова ще покаже добър резултат и ГЕРБ спечели София. Управлението е стабилно. То е във възходяща позиция и икономическият ръст, инвестициите и дори заплатите се променят Всяко тримесечие имаме увеличение на средните работни заплати. Безработицата също е ниска. Не бива да се свързва с местните избори управлението“ посочи Караянчева. ", "date": "2019.09.12", "title": "Цвета Караянчева: Не може да се прави кампания с общи приказки"}
{"url": "https://www.actualno.com/politics/ns-prie-novi-sankcii-pri-narushenija-na-pravilata-za-cenite-na-rouming-v-es-news_1374849.html", "text": "      Парламентът въведе санкции за нарушения на правилата за цените на роуминг услугите в Европейския съюз. Депутатите приеха на второ четене промени в Закона за електронните съобщения.      С измененията се въвеждат мерки по прилагане на европейски регламенти относно достъпа до отворен интернет и роуминга в обществени мобилни съобщителни мрежи в рамките на Европейския съюз.   От 15 май 2019 г. са в сила нови правила, ограничаващи цените, които доставчиците на съобщителни услуги с номера могат да налагат на потребителите за мобилни и фиксирани гласови и текстови съобщителни услуги в рамките на ЕС.\r\nС промените в Закона за електронните съобщения се цели своевременно да се въведе система от ефективни, пропорционални и възпиращи санкции за нарушение на тези правила.  Предвидени са санкционни разпоредби за нарушение на изискването доставчиците да не прилагат цени на дребно (без данък върху добавената стойност) за потребители на регулирани съобщения в рамките на ЕС, надвишаващи 0,19 евро цента на минута за повиквания и 0,06 евро цента за текстови съобщения. За такива нарушения ще се налага имуществена санкция от 20 000 до 400 000 лева.\r\nСъщо така са предвидени санкции за доставчиците за непредоставяне на информация от значение за националния регулаторен орган за упражняване на регулаторните правомощия по отношение на цените на дребно на регулирани съобщения в рамките на ЕС, както и за непредоставяне на преддоговорна информация на крайните потребители. За нарушаване на разпоредбите за предоставяне на информация на потребителите за тарифите е предвидена санкция от 500 до 5 000 лева.   Минималните размери на предвидените в законопроекта санкции са съобразени с факта, че адресати на задълженията са не само действащите големи оператори в България, но и такива със значително по-малък обем приходи и пазарен дял.    Предвидените максимални размери са съобразени с възможността на големите предприятия да заплатят санкциите и с ефекта, който биха имали тези санкции върху печалбите им, като този ефект следва да мотивира предприятията да спазват предвидените изисквания, се посочва в мотивите на вносителя - Министерския съвет. ", "date": "2019.09.12", "title": "НС прие нови санкции при нарушения на правилата за цените на роуминг в ЕС"}
{"url": "https://www.actualno.com/politics/parlamentyt-prie-promeni-v-zakona-za-chistotata-na-atmosfernija-vyzduh-na-pyrvo-chetene-news_1374840.html", "text": "      Парламентът прие промени в Закона за чистотата на атмосферния въздух на първо четене.      Измененията са внесени от Министерски съвет. \"За\" тях гласуваха 90 народни представители, \"против\" - 0 и \"въздържали се\" -28, с което те бяха приети.   Целта на законопроекта е изпълнение на одобрените мерки за трасформация на модела на административно обслужване в България в законодателството по опазване на чистотата на амтосферния въздух.\r\nЧрез законопроекта се въвеждат мерки за опростяване и привеждане на услугите за бизнеса в съответствие със Закона за ограничаване на административното регулиране и административния контрол върху стопанската дейност.  Регламентират се изискванията и особените правила за издаването на Решение за освобождаване от задължение за спазване на норми за неорганизирани емисии (ННЕ) за летливи органични съединения и определяне на нови ННЕ, които в момента са установени в подзаконов нормативен акт – Наредба № 7 от 2003 г.\r\nС текстовете се урежда по-дълъг срок за оправомощаване от Българския институт по метрология (БИМ) на лица за проверка на ефективността на улавяне на бензиновите пари (УБП) на бензиностанциите.    ", "date": "2019.09.12", "title": "Парламентът прие промени в Закона за чистотата на атмосферния въздух на първо четене"}
{"url": "https://www.actualno.com/bgfootball/igraem-s-anglija-pred-prazni-tribuni-news_1374845.html", "text": "             Според \"24 часа\", става въпрос за 60-годишен мъж, който се изправил в последната минута и на чист английски изревал “Стърлинг, ти си маймуна”. За него се знае, че е пристигнал от София в деня на мача. За инцидента е бил информиран дежурния делегат на двубоя Петер Лундстрьом от Финландия, който го е описал в доклада си.   В момента е с две наказания за поведението на публиката. Едното от тях - затворени 3000 места за двубоя с англичаните е заради расизъм по време на мача с Косово, когато се чу “Убий шиптъра”. Последният ни двубой срещу Чехия пък трябва да бъде пред 5000 зрители по-малко заради националистически символ, издигнат по време на гостуването ни в Прага.\r\nСега всичко зависи от УЕФА - дали ще предприеме светкавично наказание, или пък ще го отложи, което означава, че стадионът може да бъде затворен за второто издание на Лигата на нациите. По-вероятно е обаче да се действа още за двубоя срещу англичаните, които реагираха много остро и предизвикаха сериозен отзвук.  Британците вече издействаха наказание за Черна гора в началото на квалификациите, когато част от футболистите на Гарет Саутгейт бяха обиждани в Подгорица.  ", "date": "2019.09.12", "title": "Играем с Англия пред празни трибуни?"}
{"url": "https://www.actualno.com/viewpoint/shte-osvetjat-li-vsichki-tymni-nishki-svyrzvashti-rusija-s-bylgarija-news_1374848.html", "text": "      На 9 септември - дата, която продължава дълбоко да разделя българското общество, гръмна новината за в полза на Русия. В него са замесени имената на ключови фигури в Национално движение \"Русофили\" (НДР). Председателят Николай Малинов е обвинен в шпионаж по чл. 105(1) от НК (\"поставяне в услуга на чужда държава\"). Леонид Решетников, генерал-лейтенант от руското разузнаване, бивш директор на Руски институт за стратегически изследвания (РИСИ), получи забрана да влиза в България в продължение на 10 години. За него отдавна се твърди, че е повлиял върху \"подбора\" на подкрепения от БСП кандидат за президент ген. Румен Радев.       Възможно е разследването да е поредният лов на вещици, замислен от прокуратурата с пиар цел. Тази хипотеза се защитава, напълно очаквано, от леви хора като Светлана Шаренкова и журналистката Велислава Дърева. Но неин поддръжник е и лидерът на ДСБ ген. Атанас Атанасов и бивш директор на Национална служба \"Сигурност\", който едва ли може да бъде заподозрян в симпатии към Путинова Русия. Г-н Атанасов смята, че пред очите ни се разиграва \"предизборна пушилка\" в интерес на Бойко Борисов и Иван Гешев - единствения кандидат за поста главен прокурор.\r\nЛюбопитно е, че повече от 24 часа след избухването на \"шпионския трилър\" от ръководството на БСП нямаше официална реакция. Може би от \"Позитано\" 20 мълчаха, защото нямат аргументи, с които да защитят своите. В крайна сметка Нинова нарече разследването \"провокация\", но добави, че \"не се месят\" в работата на обвинението, което \"сигурно има основания\".  Тезата за прокурорска пиар акция не е безпочвена. Но досегашните нескопосани опити на Иван Гешев да \"трупа\" актив не означават, че \"крушката си няма опашка\". По-вероятно става дума за друго: прокуратурата и службите ни са били спешени от НАТО, чиито отношения с Русия са в най-ниската си точка от години. \"Спешени\", защото българската и руската прокуратури иначе са в прекрасни отношения; през 2017 година г-н Чайка, генералният прокурор на РФ, и г-н Цацаров дори подписаха Програма за сътрудничество.\r\nНали не си представяме чуждите агенти непременно като \"копия\" на Щирлиц? В наши дни класическият шпионаж все повече отстъпва на \"по-фини\" методи. Един от тях е използването на т.нар. \"агенти за влияние\": политици, интелектуалци, хора с ключови позиции в бизнеса, медиите, неправителствени организации и др., които дирижират общественото мнение и/или реализират стратегически проекти в интерес на чужди интереси. Неволно това се признава и от самия Решетников. По повод на скандала той заяви, че Малинов  е оказвал \"силно влияние на настроението на хората, които биха искали сътрудничество с Русия\".\r\nИменно на такава основа стъпват и обвиненията срещу г-н Малинов. Прокуратурата твърди, че има доказателства, че той е приел \"срещу заплащане да изпълнява задачи от РИСИ и Общество \"Двуглав орел\", сред които били \"развитие на политическа партия\", изграждане на \"влиятелна телевизия\" и др. с цел промяна на \"геополитическата ориентация\" на страната. Малинов се е срещал многократно с Решетников и руския олигарх Константин Малофеев (лидерът на \"Двуглав орел\"), за когото се смята, че спонсорира руските сепаратисти в Украйна.    Според прокуратурата, г-н Малинов в \"докладна записка\" е заявил: \"ние сме предприели действия за безвъзмездно прехвърляне на половин милиард от Цветан Василев (мажоритарен собственик на КТБ)  към руския бизнесмен Малофеев\". От държавното обвинение посочват още, че завод \"Дунарит\" е трябвало да остане под контрола на Цветан Василев и сегашния собственик Емилиян Гебрев.\r\nУбеден съм, че има доказателства за това, че определени лица са получавали и получават средства от Кремъл, за да \"отместят\" България от нейната геополитическа ос: НАТО и ЕС. Естествено, че тези лица ще твърдят, че дейността им не е противозаконна - както г-н Малинов тези дни по bTV.\r\nДали обаче прокуратурата е готова да освети всички тъмни нишки, свързващи Русия с България? Например, дали \"Атака\" - коалиционен партньор на ГЕРБ - извършва платени услуги в интерес на Кремъл? Лидерът на партията, г-н Сидеров, носител на висши руски отличия, открито поддържа анексирането на Крим, обявява се категорично против базите на НАТО у нас и \"еврогейските ценности\". А КТБ? Крахът на банката е свързван с прекратяването на българското участие в проекта \"Южен поток\". Цената на проекта нараства главоломно: през 2008 тя е 1 млрд. евро, а през ноември 2016 вече е 4.1 млрд. Експерти обясняват увеличението с негласното споразумение между София и Кремъл в проекта да бъдат включени български подизпълнители с политически протекции (Bechev, D. 2017. Rival Power: Russia in Southeast Europe. New Haven and London: Yale University Press, p. 106).   Твърди се, че магнатът и депутат от ДПС Делян Пеевски е теглил значителни кредити от КТБ с намерението да участва в строежа на \"Южен поток\" (Bechev 2017, p. 107). Една от интерпретациите е, че, след като проектът се проваля, г-н Пеевски и други лица фалират банката.   Строителството на \"Южен поток\" е замразено през юни 2014 от министър-председателя Орешарски под натиск от Брюксел в контекста на украинската криза. Скоро след това идват предсрочните избори (есента на 2014), които връщат на власт ГЕРБ. През лятото на 2016 премиерът Борисов дава знак, че гледа благосклонно на възобновяването на проектите \"Южен поток\" и АЕЦ \"Белене\".\r\nПоказателна е и липсата на прокурорски коментар за апетитите на Делян Пеевски към \"Дунарит\". И тук, според мен, \"интерпретацията\" на държавното обвинение е, меко казано, \"неточна\".\r\nОставам скептичен, че прокуратурата е готова да нанесе удар върху цялата агентурна мрежа на Русия. В противен случай тя рискува да засегне интереси, представени на най-високо ниво във властта.     ", "date": "2019.09.12", "title": "Ще осветят ли всички тъмни нишки, свързващи Русия с България?"}
{"url": "https://www.actualno.com/interest/stavat-li-po-glupavi-mladite-v-razviti-strani-news_1374783.html", "text": "      Новото поколение има по-нисък интелект от своите родители, сочи проучване на норвежки учени, пише хърватският вестник \"Ютарни лист\", цитиран от БГНЕС. За проучването още преди над една година, но сега има по-подробни заключения.      В продължение на десетилетия се наблюдаваше устойчив ръст на коефициента на интелигентност на всяко следващо поколение, като например средните показатели на хората през 50-те години са били значително по-ниски от тези на хората през 80-те години . Явлението е познато като Ефектът на Флин и е кръстено на новозеландския изследовател, който систематизирал данните за интелекта на поколенията.   През 90-те години на XX век, обаче, тенденцията се е обърнала и новите поколения в развитите страни започнали да \"оглупяват\". Тенденцията била открита за първи път от учени в Норвегия, които изследвали резултатите от тестовете за интелигентност на постъпилите в армията между 1950 и 2002 година. Данните от ХХ век съвпадали с Ефекта на Флин, но от средата на 90-те настъпила промяна и коефициентът на интелигентност започнал да спада.\r\nУчените потърсили още информация и видели, че \"оглупяването\" е налице и при постъпилите в армията в Дания и Великобритания . Според изследване на феномена, средният коефициент на интелигентност при 14-годишните британци е спаднал с 2 процента от 1980 до 2008 година.  Едно от радикалните обяснения за причините е, че идващите в Европа имигранти са с по-нисък коефициент на интелигентност и свалят общото ниво, твърди ученият Ричард Лин, известен с противоречивите си теории. Изследването на данните от Брент Братсберг и Оле Рогеберг не потвърдило \"мигрантската теория\" . Дори деца от едно и също семейство, при които има поне 10 години разлика, показвали новата тенденция, като по-малкото дете имало по-нисък коефициент на интелигентност.\r\nИнтелектът на младите спадал с по два пункта всеки 10 години, като имиграцията и генетиката не давали отражение.   Учените изследвали и отхвърлили всички варианти, като възможността повече деца да се раждат в семейства с по-ниско интелигентни родители. Те заключават, че средата, в която живее човек, е в най-голяма степен определяща за изграждането на интелекта му, а в днешното общество има нещо, което пречи на децата да се развиват. Все още не открито какво е то конкретно.     ", "date": "2019.09.12", "title": "Стават ли по-глупави младите в развити страни?"}
{"url": "https://www.actualno.com/politics/cherven-deputat-dyrjavata-se-upravljava-taka-che-vseki-edin-problem-se-prevryshta-v-kriza-news_1374853.html", "text": "      За пореден път гледаме законопроект, който не е внесен от Министерски съвет. За пореден път Министерски съвет прехвърля топката към парламента, който няма никаква вина за разразилата се африканска чума . Това заяви зам.-председателят на ПГ на „БСП за България” Драгомир Стойнев от парламентарната трибуна по време на дебатите за .      Той добави, че всичко, което се е случило, е изцяло по вина на Министерството на земеделието и ГЕРБ, защото по думите му държавата се управлява така, че всеки един проблем се превръща в криза.   „Преди няколко години министерството проспа момента за превенция. В продължение на четири години се знае, че африканската чума настъпва към България, но не бяха предприети никакви мерки, освен да се построи една телена ограда. Не бяха предупредени стопаните в Северна България, не им бе забранено да отглеждат свине, не бяха предприети и никакви мерки за изграждане на нужните екарисажи”, коментира народният представител.\r\nТой добави, че когато се е създал хаосът, правителството както винаги е дотичало в парламента, за да иска от народните представители да решат проблема. „Отново се прави законодателство набързо, когато кризата вече е факт и това се превръща в практика”, каза още Драгомир Стойнев.  „Създава се усещането за бърза реакция, за опасност, за да влезе законът в сила“, заяви от своя страна секретарят на ПГ на левицата Филип Попов.\r\nПо думите му дори не могат да се спазят трите дни по Закона за нормативните актове, за да се запознае обществото със закона и той да влезе в сила нормално. „Защо се прави това бързане ? Защо след като НС прие закон, с който възложи на министъра удобни правомощия той се отказа от тях, влезе африканската чума у нас и сега постфактум бързаме с този закон?“, попита социалистът.   Той подчерта, че ПГ на „БСП за България“ принципно подкрепя закона, но не е навременен. „Не се знае дали министърът и този път ще издаде заповед за удължаване на ловния сезон на дива свиня. Дори и да бъде издадена тази заповед, всичко вече е след дъжд качулка“, заключи Филип Попов.     ", "date": "2019.09.12", "title": "Червен депутат: Държавата се управлява така, че всеки един проблем се превръща в криза"}
{"url": "https://www.actualno.com/plovdiv/plovdivskijat-hudojnik-dimityr-dobrev-dari-kolekcijata-si-ot-utii-na-starija-plovdiv-news_1374802.html", "text": "      Когато преди една година  , който ей така, на шега, събираше стари ютии, в дома му - в сърцето на града, те наброяваха 250. Историята се разнесе, а понеже мнозина си казаха - ето на кого ще дам това желязо - тя започна да расте с неподозиран устрем.      Днес колекцията наброява 680 ютии - от най-старите, работещи с въглени, през парните, до електрическите, големи, малки, ювелирно украсени, войнишки опростени, истински и умалени модели за играчки. Всички те пристигаха в дома му, съпроводени с приятното вълнение да допринесеш с нещо за симпатичната цел, която този човек си е поставил. Днес целта вече е ясна, а всички, които участваха в това 45 годишно възстановяване на една житейска памет, са хем изненадани, хем не.\r\nДимитър Добрев дари колекцията си на Общински институт \"Старинен Пловдив\" и ютиите вече намират своето място в различни къщи в Трихълмието. Те могат да се разгледат още другата седмица, когато започват Празниците на Стария град и то в специален тур, наречен \"По гънките на времето\". Засега ютиите ще бъдат разделени, но идеята е цялата колекция да бъде събрана на едно място и да се прибави към атракциите на резервата.   Много други прояви предстоят в идните седем дни. 60 майстори на стари занаяти ще покажат и уменията си и творбите си в Есенния панаир на занаятите, сред тях тази година гостуват десет майстори от Украйна. Традиционният пленер, провеждан по време на всеки подобен панаир, този път ще бъде на тема сувенири от царевична шума. От 16 до 19 септември тесните калдъръмени улички на Стария град ще бъдат населени и с готвачи, сладкари и производители на национална кухня, фермерски щандове и пчелари - всички те обединени под мотото \" Вкусът на Пловдив Заедно\". \r\nВ Балабановата и в Данчовата къща продължават честванията на 100 годишнината от рождението на Николай Хайтов. Две изложби, прожекция на филм, награждаване на победителите в конкурса \"Планината може и да не повдигнеш, но си струва да опиташ\", представяне на нова книга на дъщеря му Елена Хайтова \"Заветът на Козия рог\" и други тематични прояви са включени в честванията на родопския разказвач.  \r\nРимският стадион ще стане кинозала още на 17 септември, когато ще се състои премиерата на наградения в САЩ филм \"Вино от глухарчета\" на Петя Ангелова- той се върна с награда от фестивала North Beach American FilmFestival в Мериленд.     Концерти ще има на 20 и 21 септември вечерта на Небет тепе. Седмицата ще остане завинаги и в историята на седем двойки, които ще си кажат \"да\" съвсем наистина на две красиви и емблематични места в Стария Пловдив - на Хисар капия и на фонтана до къщата-музей \"Златю Бояджиев\". Подаръкът, който ще получат от Стария град, са безплатните фотосесии. \r\nВ дните, когато Старинен Пловдив е особено оживен, пловдивчанката от Франция Ани Пилибосян ще представи своята книга за баща си - Овагим Овагимян, дърворезбар, мебелист, декоратор и архитектурен дизайнер, който дълги години работи и оставя следи от творчеството си в резервата. \r\nОфициалното откриване на Празниците на Стария град са на 16 септември от 20:30 часа с концерта на група Б.Т.Р в Античния театър. Входът както за него, така и за всички събития, които ще се случат, е безплатен.    ", "date": "2019.09.12", "title": "Пловдивският художник Димитър Добрев дари колекцията си от ютии на Стария Пловдив"}
{"url": "https://www.actualno.com/asenovgrad/zaplata-900-lv-i-do-48-dni-platen-godishen-otpusk-za-uchilishtnite-medicinski-sestri-v-asenovgrad-news_1374787.html", "text": "       Колективен трудов договор в сферата на здравеопазването подписаха кметът доктор Емил Караиванов и представители на синдикатите към детското и училищно здравеопазване към КНСБ и КТ „Подкрепа” в града.      Чрез документа са договорени по-благоприятни условия на труд, професионално развитие и квалификация на медицинските специалисти, които се грижат за здравето и безопасността на децата в детските градини и училищата. В договора е разписано, че за работещите по трудово правоотношение . Медиците ще имат право и на полагащ се .   Освен това, индивидуалният размер на основната месечна заплата на медицински сестри, работещи по трудово правоотношение при пълно работно време, не може да бъде по-нисък от договорения минимален размер на основна месечна заплата на браншово ниво, а именно - . Страните се споразумяха, че при финансова възможност работниците и служителите ще бъдат стимулирани с финанси за коледните, великденските и професионалните си празници, като ще имат право и на допълнително материално стимулиране. ", "date": "2019.09.12", "title": "Заплата 900 лв. и до 48 дни платен годишен отпуск за училищните медицински сестри в Асеновград"}
{"url": "https://www.actualno.com/business/14-bylgarski-predprijatija-iznasjat-mlechni-produkti-za-kitaj-news_1374832.html", "text": "      14 български предприятия изнасят млечни продукти за Китай, съобщиха от министерството на земеделието. Първите четири от тях бяха одобрени от Генералната митническа администрация на Китайската Народна Република (КНР) през месец юли 2019 г. В началото на месец септември тази година одобрение за износ получиха още 10 български предприятия.      През месец септември 2016 г., по време на първи мандат на Десислава Танева като министър на земеделието и храните бе подписан Протокол между Министерството на земеделието и храните на Република България и Генералната администрация за надзор на качеството, инспекция и карантина на КНР за ветеринарните и здравни изисквания за износ на млечни продукти.  По това време Генералната администрация за надзор на качеството, инспекция и карантина на КНР беше китайският национален компетентен орган.  От 20 април 2018 г. това е Генералната митническа администрация на КНР. След подписването на документа 21 български фирми изявиха желание да изнасят своите млечни продукти за Китай.   През последните три години Българската агенция по безопасност на храните (БАБХ)  изпращаше попълнени изискваните от китайската страна въпросници и допълнителна информация за тези български предприятия.  МЗХГ и БАБХ полагат всички усилия за възможно най-скорошно одобряване от страна на Генералната митническа администрация на КНР и на останалите 7 български предприятия. ", "date": "2019.09.12", "title": "14 български предприятия изнасят млечни продукти за Китай  "}
{"url": "https://www.actualno.com/society/otkriha-opasni-kapachki-za-burkani-na-pazara-news_1374882.html", "text": "      В сезона на затварянето на зимнина откриха опасни капачки за буркани на пазара. Тестове в лаборатории установиха, че в тях има вещества, които са вредни в големи количества. В някои от пробите дори са открити забранени вещества със силно канцерогенен ефект.      Лабораторните тестове са направени на седем вида капачки на различни производители, закупени от пазарите в София. Пробите показват надвишаване на позволените от ЕС граници на преминаване на вещества и към съдържанието в бурканите при всички изследвани капачки.   В някои от пробите дори е открито наличие на фталати – вещества, забранени от Брюксел за влагане в опаковки за храни.\r\n„Установихме, че общата миграция е надвишена при всичките 7 вида капачки, които сме взели от пазарите”, заяви авторът на изследването инж. Майя Стойчева пред Нова телевизия.  Поглед към капачките е важен, защото стерилизирането на зимнината става при висока температура, а тя засилва преминаването на вещества от буркана към всичко, което е вътре.\r\nУплътнителите от вътрешната страна на капачките са изградени от т.нар. пластификатори. Именно оттук, според лабораторните тестове, проникват най-много опасни вещества към буркана със зимнината.    ", "date": "2019.09.12", "title": "Откриха опасни капачки за буркани на пазара"}
{"url": "https://www.actualno.com/actualno/jurnalistika-18-news_1374907.html", "text": "      Журналистиката, професия, свързана с агресивни разследващи функции, има нов ресурс на база данни, порно сайтовете. Разбираемо, сложната проверка на обръчи от фирми, търговски регистри, роднинска обвързаност изисква твърде много време, консумира много калории. Новият метод е вече от ПИK и е по-простичък. Влизаш в петте най-популярни порно сайтове, после находчиво цъкаш категорията \"Bulgarian\", автоматично  съществуваща, за да създаде допълнителна локална стимулация, понеже като чуеш реплики от рода на \"Ти напрао ма разби ва Митко\" изпадаш във фонетична възбуда, каквато и най-реномираните актриси не могат да предложат, от съображения за световна универсалност.      И ето теб, разследващият журналист, почваш да разследваш. Сядаш зад компютъра, чака те тежка работа, набираш сайта (той гугъл ти го и съджества, ти по принцип често си си там, знае се къде и кога влизаш). Но ето, че сега е друго - ще съчетаеш професионализма с удоволствието, кой кат тебе. Разследването се изразява в това да преглеждаш клипчета и да четеш отдолу коментарите (да, има хора, които коментират порно видеа, особена анализаторска страст). Там, в категорията на българо-аматьорски клипове, винаги има един човек, който е написал: Taa ia znam we, twa e Nadia ot Peto, golqm kurwolqk! На теб Надя от Пето обаче не ти върши работа, имам предвид политически не ти върши работа - тя в момента работи на морето и продава сувенири. Но продължаваме напред.\r\nНяколко часа по-късно вече си добавил няколко неща в колекцията. Ето, че си открил манекенка, станала подгласничка на мис Карлово през 2004-та година и била гадже на футболист, който общо взето по същото време е вкарал гол на Локо Пловдив. Вече виждаш как започва да се мержелее и готовото заглавие: \"Мълния в ЦИП - манекенка и футболист в брутални сцени\". Слагаш разбира се и на края на заглавието (+18), понеже в потребителските навици е пълно с хора, които като прочетат (+18) никога не цъкват, тъй като или нямат въпросните години и се угрижени за правилно протичащия им пубертет, или пък възрастни хора, които по дефиниция губят любопитство към всичко, което е предназначено за възрастни хора, понеже пазят зрялото си око от екстремни неща, страхувайки се да не видят нещо твърде непочтително. \r\nЕдното заглавие готово. Но основната работа още не е свършена. На теб ти трябва жена, свързана с политик. Тази връзка не е задължително да бъде прекалено сигурна - ти това ще го регламентираш в заглавието, там ще е \"близка до кандидат-кмет\", пък колко точно ще е близка, няма значение. Достатъчно би било тя да се е снимала преди 14 години с мъж, който се е оказал шести братовчед на въпросния политик, като ти дори за удобство на текста (журналистиката е умението да съкращаваш) би моглo да се изпусне, че е шести и да се задоволиш с братовчед - не си излъгал, братовчед е човекът.  С червени жилки в очите се облягаш назад и си готов. Остана още малко работа. Компютърните ти умения са на достатъчно високо ниво, за да нацелиш там някъде горе вдясно бутона принтскрийн, а после да отвориш пейнта. Пействаш там изображението и майсторски замъгляваш туй онуй, че да изглежда по оня начин, при който става хептен мръсно. А така, пращай на главния редактор, ако все пак ти не си самия главен редактор, който, за да даде пример на всички, се е захванал с най-тежката и сложна работа. Утре на планьорка нещата ще се обсъдят и ще приключат с окончателното решение \"Давай да я изтипосаме\" - след като половин час преди това се е уточнило и как точно да я изтипосаме. \r\nВечерта се прибираш вкъщи, доволен от добре свършената работа. И влизаш на същото място - тоя път вече за забавление. Ти направо ги разби ва Митко.       ", "date": "2019.09.12", "title": "Журналистика +18"}
{"url": "https://www.actualno.com/balkani/mashtabna-policejska-akcija-se-provejda-v-bosna-i-hercegovina-news_1374873.html", "text": "      Мащабна полицейска акция се провежда в Босна и Херцеговина от тази сутрин. Отряди на Федералната полицейска администрация правят обиски и арести в Мостар, Читлук, Купрес, Ябланица и Сараево.      Акцията е под името \"Орка\" и до момента са арестувани 14 души след претърсвания, информира МИА, цитирана от БГНЕС.   Разследват се поредица от престъпления в последните 5 години, съобщават властите. Те са свързани с грабежи на банкомати, пране на пари, обир на бензиностанции, нападения на търговски центрове и наркотрафик в Босна и Херцеговина. ", "date": "2019.09.12", "title": "Мащабна полицейска акция се провежда в Босна и Херцеговина"}
{"url": "https://www.actualno.com/cosmos/otkrita-e-voda-na-potencialno-obitaema-planeta-news_1374760.html", "text": "      Астрономи обявиха значително откритие в слънчева система на 111 светлинни години от нас. За пръв път беше засечено наличието на вода в атмосферата на планета, която обикаля в обитаемата зона около своето слънце, информира BBC.      Планетата се казва К2-18б и дава надежди, че на нея може да има , подобни на тези на Земята, предаде БГНЕС.   \"За пръв път откриваме вода на планета, където температурите вероятно са съвместими с наличието на живот\", каза професор Джована Тинети от Юнивърсити колидж Лондон (UCL). Според нея откритието е \"сензационно\", като детайлите от него са публикувани в списание \"Нейчър Астрономи\".\r\nОбитаема зона се нарича района около една звезда, в който температурите позволяват водата да бъде в течна форма на повърхността на планета.  К2-18б е толкова далеч от Земята, че изпращането на сонда е невъзможно. Единственият шанс да разберем повече е да чакаме следващото поколение космически телескопи, които би трябвало да са налични в до едно десетилетие. Потенциално, те биха могли да търсят газове в атмосферата на планета, които може да са произведени само от живи организми, казва доктор Инго Валдман от UCL.\r\n\"Това е един от най-големите въпроси в науката и винаги сме се чудили, дали сме сами във Вселената. В рамките на 10 години ще знаем, дали в атмосферата там има химически вещества, произведени от живи същества\", казва Валдман.    ", "date": "2019.09.12", "title": "Открита е вода на потенциално обитаема планета "}
{"url": "https://www.actualno.com/ruse/protest-zatvori-pytja-ruse-dve-mogili-news_1374917.html", "text": "      Протест заради състоянието на пътя Русе - Две могили блокира движението в отсечката, предаде BTV.      Над 30 автомобила преградиха и двете ленти на пътното платно заради лоша поддръжка. Той е категоризиран като третокласен, но трафикът по трасето е натоварен заради минаващи камиони и работещите в областния град жители на околните села в маршрута Русе - Бяла.  Поддръжката, разбира се, осигурява АПИ.   Освен всичко друго, храстите покрай платното стесняват участъка и допълнително създават предпоставки за катастрофи. Пътят се ползва и от чужденци, които посещават известни туристически обекти района, подчертават протестиращите.\r\nСпоред Пътното управление в Русе с приоритет са първокласните пътища, а въпреки че направлението се поддържа, парите не стигат.  \"Там, където се направи цяла отсечка, средствата след това остават за третокласните пътища. Навсякъде продължават да работят”, обясни Ростислав Стефанов, директор на ОПУ-Русе.    ", "date": "2019.09.12", "title": "Протест затвори пътя Русе - Две могили "}
{"url": "https://www.actualno.com/society/seriozni-promeni-v-horizont-smeniha-direktora-svaliha-ot-efir-silvija-velikova-news_1374975.html", "text": "      Резки рокади в Програма \"Хоризонт\" на БНР предприе новото ръководство на радиото. Само за ден програмата осъмна с нов директор - Николай Кръстев, който свали журналистът Силвия Великова от ефира на медията.      Великова е един от знаковите журналисти на БНР. Тя води предаването \"Преди всички\" и покриваше ресор \"съдебен\". В момента Великова е и с отнет ресор, и вече няма да задава неудобните си въпроси на магистратите и на представителите на изпълнителната власт.\r\nВеликова коментира като \"нелепа\" ситуацията пред По думите ѝ тя не е била запозната с причините за отстраняването ѝ. Новият директор Николай Кръстев извикал екипа на предаването и просто разпределил задачите за утре сутрин и ресора ѝ между колегите ѝ.\r\nВ. \"Сега\" пише, че журналистката вече е била предупреждавана неофициално от ръководството на радиото, че има натиск да бъде свалена от ефир, защото много критикува кандидатът за главен прокурор Иван Гешев . Предложено ѝ било да обучава кореспонденти на журналистика в Стара Загора.  \"Аз няма доброволно да изляза в отпуск. Преживяла съм го веднъж с президентския ресор през 2004 година. Тогава ми беше сменен ресорът, защото това беше поискано от пресцентъра на Първанов. Минаха 15 години, явно времената не са се променили\", казва Великова пред \"Има ново ръководство на програмата, което решава как тя ще звучи по-добре. Никой никого не е свалял. Г-жа Великова по длъжностна характеристика е старши редактор в програма \"Хоризонт\" на БНР и тя ще продължи да изпълнява функциите си на старши редактор. Няма длъжностна характеристика на водеща или репортер. Тя има длъжностна характеристика на старши редактор\", е заявил Николай Костов в кратко интервю по телефона за .\r\nВ момента колегите на Великова от БНР организират протест в нейна защита и подготвят подписка за връщането ѝ в ефира на националното радио.    Николай Кръстев е временно на поста директор на Програма \"Хоризонт\". Длъжността той пое в четвъртък след решение на УС на БНР. Кръстев до момента беше главен редактор в програмата. Той  замести  пенсионирания досегашен ръководител на \"Хоризонт\" Ивайло Савов.   Директорът на програмата Ивайло Савов беше пенсиониран от УС на медията, с мотив, че е придобил право на пенсия. Смяната не е неочаквана. За нея новият генерален директор на БНР Светослав Костов обяви, че се очаква, но не сега, а след изборите - около Нова година. Не се посочва защо решението е взето по-рано.\r\nРъководството на БНР изказва благодарност на Ивайло Савов за дългогодишния му труд в националната медия.\r\nСавов е започнал журналистическата си кариера през 1981 г. като новинар, репортер и водещ на младежки предавания в Радио Шумен. Между 1985 и 1992 е кореспондент на БНР, а от 1992 до 2011 г. е директор на Регионалната радиостанция в Шумен. Близо 20 години Савов заема длъжности в управителните органи на БНР. Той е бил член на Дирекционния съвет и член на Програмния съвет на БНР, работил е и в Българската национална телевизия.\r\nТова е поредната смяна на хора на ключови позиции в радиото след идването на Костов.   Новините на \"Хоризонт\" са тези с най-високо доверие сред аудиторията, показват редовно социологическите сондажи. Затова управлението на програмата се смята за лакмус за журналистическата независимост в радиото. ", "date": "2019.09.12", "title": "Сериозни промени в 'Хоризонт' - смениха директора, свалиха от ефир Силвия Великова"}
{"url": "https://www.actualno.com/curious/koi-sa-godishninite-ot-svatbite-i-kakvo-simvolizirat-te-news_1374942.html", "text": "                       Има много годишнини от сватбата. Първата от тях е наречена „Памучна сватба“. Тя е една от най-нестабилните, но и сладки и пухкави, също като памук;     Бракът, продължил 2 години, се нарича хартиена сватба. Този съюз не е така траен съюз, подлежи на промяна и може да се развали така бързо, колкото и хартията. В брачния живот вече са направени няколко стъпки, връзката е станала силна. Такива изводи могат да се направят по повод годишнината от три години брак, чието име е „кожена сватба“. Тя отбелязва 3 години брачен живот. Що се отнася до името, то говори само за себе си. Кожата е издръжлив материал. Това означава, че връзката вече е повече или по-малко силна.       Дървена сватба или петата годишнина от брака е първата малка, но важна годишнина за съпрузите. Можем да кажем, че това е първата годишнина от живота в брака, която трябва да се чества. Ако предишните, преди дървената сватба бяха първите стъпки в съвместния живот, то това е надеждно доказателство за силата на семейните връзки. За това, дори говори името на годишнината. Наричана още калаена сватба е тази на десетилетие от брачния живот. Символът на годишнината е калай, който от своя страна е символ на гъвкавост. Това предполага, че двойката се е „разраствала“ един към друг и се е приспособила към особеностите си, сякаш се огъват една под друга. Така, можем да кажем, че бракът им е станал гъвкав. Също така тази годишнина се нарича още розова сватба.    Кристална сватба се чества на 15-тата година от брака. Кристалът, символизиращ този повод е много силен материал, а в допълнение все още е звучен и чист. Същото може да се отбележи и за брачния живот през 15-ата година: отношенията на съпрузите са силни и чисти, изпитани във времето. Порцелановата сватба е 20-годишнината от брака. Символът й е порцелан, който е тънък, лек и елегантен материал. Друга характеристика на порцелана е неговата крехкост. Затова двадесетгодишният брак трябва да се приема сериозно, защото ако съпрузите не внимават, той може да се счупи. Перлите са символ на целомъдрие, любов, чистота и плодородие. Затова се приема, че за 30 години брак, съпрузите вече трябва да имат внуци.   Ленена (коралова) сватба - 35 години\r\nЛенена сватба е тридесет и петата годишнина от сватбата. Тази годишнина се нарича още коралова сватба. Платното символизира силата. Що се отнася до коралите, това е растение, което има способността да расте бързо и да образува коралови рифове. Следователно, за коралова сватба, младоженците вече трябва да имат огромно семейство, с много внуци. 40 години брак се считат за рубинена сватба. Символът тук е рубин. Това е камък на любовта, огъня и вечно изгарящото чувство, което никога няма да избледнее, защото е тестван от времето. Друго обяснение на този символ на юбилея е, че рубинът има цвят на кръв.    Сапфирената сватба отбелязва четиридесет и петата годишнина от брачния живот. Съпрузите са доказали своята любов и преданост. Символът на тази годишнина е сапфирът, който е камък на любовта. Той предпазва от злото. Подобно на този камък, съпрузите трябва да се защитават взаимно. Сапфирът също е камък на обновлението и добротата. Отношенията с него ще станат нови и свежи. Златната сватба е петдесетата годишнина от брака. Символът на тази годишнина е един от най-ценните и скъпи метали - златото. Златото представлява нещо, постигнато с упорит труд. Петдесет години брак е голяма ценност, която се формира през годините, чрез упоритост и целомъдрие. Хората, които живеят заедно от половин век, са доказали взаимна любов, уважение, доверие и лоялност. Най-невъзможната и нереална дата за сватба е 100 години. И, все пак, тя съществува. Това означава, че има хора, които с право могат да бъдат наречени ветерани в брачния живот. На червена сватба деца, деца на деца и дори правнуци подаряват на възрастни съпрузи цветя и червени неща, а също така правят празнична трапеза. Разбира се, тук най-важното е вниманието и гордостта за такива почетни родители. ", "date": "2019.09.12", "title": "Кои са годишнините от сватбите и какво символизират те"}
{"url": "https://www.actualno.com/analysis/sasht-se-nasochva-sreshtu-kompanii-kontaktuvashti-s-kitajskata-armija-news_1374964.html", "text": "      Американското министерство на отбраната съставя списък с китайски компании, за които смята, че имат военни връзки, за да предотврати отклоняването на стратегически важни технологии към Китай, съобщава \"Файненшъл таймс\", цитиран от ТАСС.      Пентагонът се опитва да \"идентифицира китайски компании и организации, които имат преки или косвени отношения с Народоосвободителната армия на Китай, за да намали шансовете за вреди на националната система за снабдяване на отбраната\".   Подобен списък ще помогне на правителството да намали потенциалните заплахи от Китай, като използва правилата за контрол на износа и правилата за федерални поръчки, за да забрани на правителствените агенции да купуват технологии от определени компании.\r\nМерки за сигурност на американската система за снабдяване с оръжие (от крилати ракети до изтребители) се предприемат във връзка с усилията на Китай да получи технологии с двойна употреба, според \"Файненшъл таймс\".  Тази ситуация отново подчертава необходимостта, правителството на САЩ и частният сектор да бъдат бдителни по отношение на компании, чиито връзки с Народоосвободителната армия на Китай са много трудни за установяване. ", "date": "2019.09.12", "title": "САЩ се насочва срещу компании контактуващи с китайската армия"}
{"url": "https://www.actualno.com/balkani/pet-jeni-sys-svidetelski-pokazanija-sreshtu-zapodozrjan-za-ubijstvo-na-amerikanka-na-krit-news_1374782.html", "text": "      Пет жени дадоха показания, че убиеца от остров Крит се е опитал да ги нападне. Делото е срещу 27-годишния Янис Параскакис, който призна, че е изнасилил и убил американския биолог Сюзън Итън на 2 юли, посочва БГНЕС.      Петте жени разпознали Параскакис по снимка, която била публикувана от полицията с искане за информация от гражданите. Четири от жените разказали една и съща история - Параскакис заплашил да ги блъсне с колата си, като в последния момент се отказвал. Петата жена разказала, че Параскакис се приближил до нея докато карала  колело и започнал да прави цинични и провокативни коментари. Тя подала  сигнал в полицията на 31 май, само няколко дни преди убийството на Итън.   Полицията твърди, че заподозреният е признал, че е блъснал Сюзън Итън с колата си, докато тя правела джогинг недалеч от хотела си. Според версията на обвинението, след като зашеметил американката с колата си, извършителят я натъпкал в багажника. Той я откарал на отдалечено място, където я изнасилил и убил, а тялото изхвърлил в изоставен бункер от Втората световна война. ", "date": "2019.09.12", "title": "Пет жени със свидетелски показания срещу заподозрян за убийство на американка на Крит "}
{"url": "https://www.actualno.com/pleven/inovativnite-uchilishte-v-plevensko-sa-14-dvojno-poveche-ot-minalata-godina-news_1374839.html", "text": "      За новата учебна година 14 училища в Плевенска област са одобрени за иновативни. Те са двойно повече, отколкото през отминалата 2018/2019 година. В списъка на иновативните са 4 професионални и 2 профилирани гимназии, едно средно, 5 основни и две начални училища, съобщи днес Регионалното управление на образованието (РУО) в Плевен.      Общо 190 образователни институции в областта ще започнат новата учебна година в понеделник. Ремонтни работи все още се извършват в 8 училища. Повечето от тях трябва да приключат до 14 септември, но в две от училищата ще продължат и след тази дата. Навсякъде са извършени проверки за обезопасеност на учебните сгради и дворните площадки, съобщиха още от РУО.\r\nВ подготвителните групи за тази учебна година са записани 3329 деца. От тях 1698 деца са 5-годишни и 1631 деца – на 6 години.\r\nЗаписаните деца в задължителна предучилищна възраст са с 23 по-малко от изминалата учебна година.  Записаните първокласници са 1966. Те са разпределени в 114 паралелки и са с 44 ученици повече от миналата учебна година. ", "date": "2019.09.12", "title": "Иновативните училище в Плевенско са 14, двойно повече от миналата година"}
{"url": "https://www.actualno.com/europe/ecb-svali-lihvite-puska-oshte-evtini-pari-news_1374981.html", "text": "       Европейската централна банка намали лихвите по депозитите с 0.1 процентни пункта и реши да започне да вкарва по 20 млрд. евро месечно в еврозоната, като възобнови покупките на активи от началото на ноември.      Така основната лихва в еврозоната става минус 0.5%, а лихвите по операциите по рефинансиране и по заемите остават непроменени при нива съответно от 0% и 0,25%.\r\nРъководството на ЕЦБ очаква основните лихви да останат на сегашните или по-ниски нива, докато инфлацията в еврозоната се доближи до желаните 2% и се задържи устойчиво около тази цифра.   Целта на паричните стимули е да подкрепят растежа на икономиките във валутния съюз, който се забавя на фона на глобалната икономическа несигурност и намаляващите поръчки.  Паричната институция обеща \"да запази благоприятните условия за банково кредитиране\".\r\nEЦБ въвeждa двycтeпeннa cиcтeмa зa oблaгaнe нa paзмepa нa дeпoзититe в бaнĸитe, нaдвишaвaщ минимaлнитe peзepви, ĸaтo чacт oт тяx щe бъдaт ocвoбoдeни oт oтpицaтeлнитe лиxвeни нива.\r\nПазарите бързо реагираха и акциите на най-големите европейски банки се повишиха. Ценните книжа на UniCredit поскъпнаха с 1.5%, тези на Deutsche Bank - с 1.2%, а на Santander с 0.9%.    Президентът на САЩ Доналд Тръмп, който от месеци призовава Федералния резерв да свали основната лихва, също реагира на действията на ЕЦБ.     По думите му ЕЦБ \"се опитва и успява да обезцени еврото срещу много силния долар, като навреди на американския износ\".\r\nАмериканският президент не пропусна за пореден път да разкритикува централната банка на страната му. \"А Фед просто си стои ли, стои. На тях (потребителите и фирмите в еврозоната) им плащат, за да вземат пари назаем, докато ние плащаме лихва!\", написа гневният Тръмп в профила си в Twitter.\r\nПресконференцията на управителя на ЕЦБ Марио Драги, може да гледате тук:    ", "date": "2019.09.12", "title": "ЕЦБ свали лихвите, пуска още евтини пари"}
{"url": "https://www.actualno.com/politics/gerb-objavi-kandidatite-si-za-kmetove-i-njama-da-polzva-pari-za-kampaniite-osven-ot-partijnija-budjet-news_1374781.html", "text": "      Изпълнителната комисия на ГЕРБ стартира процедурата по утвърждаване на кандидатите за кметове на общини и кметства и листите за общински съветници. Кандидатурите за областните градове са следните:      1.\tБлагоевград – Атанас Камбитов\r\n2.\tБургас – Димитър Николов\r\n3.\tВарна – Иван Портних  4.\tВелико Търново – Даниел Панов\r\n5.\tВидин – Огнян Ценков\r\n6.\tВраца – Калин Каменов    7.\tГаброво – Таня Христова\r\n8.\tДобрич – Надежда Петкова\r\n9.\tКърджали – Никола Чанев\r\n10.\t Кюстендил – Петър Паунов\r\n11.\t Ловеч – Корнелия Маринова   12.\t Монтана – Златко Живков\r\n13.\t Пазарджик – Иван Панайотов\r\n14.\t Перник – Вяра Церовска\r\n15.\t Плевен – Мирослав Петров\r\n16.\t Пловдив – Здравко Димитров\r\n17.\t Разград – Валентин Василев\r\n18.\t Русе – Диана Иванова\r\n19.\t Силистра – Юлиян Найденов\r\n20.\t Сливен – Стефан Радев\r\n21.\t Смолян – Николай Мелемов\r\n22.\t София – Йорданка Фандъкова\r\n23.\t Стара Загора – Живко Тодоров\r\n24.\t Търговище – Дарин Димитров\r\n25.\t Хасково – Станислав Дечев\r\n26.\t Шумен – Любомир Христов\r\n27.\t Ямбол – Димитър Иванов\r\nИК на ГЕРБ реши още, че ще финансира предизборната си кампания със средства от партийната субсидия. По време на кампанията няма да се приемат дарения, доброволни вноски от членове на партията, както и участие с лични средства на кандидатите за местна власт.\r\nПрипомняме, че снощи стана ясно, че софийското звено на БСП подкрепи Мая Манолова за кандидат за кмет на София. Председателят на БСП София Калоян Паргов обаче не коментира пред bTV дали Столетницата държи Манолова на каишка, макар да я определя като надпартийна кандидатура - с общинските съветници, защото Манолова няма своя листа за такива и въпросът как ще управлява остава отворен! ", "date": "2019.09.12", "title": "ГЕРБ обяви кандидатите си за кметове и няма да ползва пари за кампаниите, освен от партийния бюджет"}
{"url": "https://www.actualno.com/politics/borisov-asfaltyt-ne-se-jade-no-syzdava-investicii-i-rabota-news_1374902.html", "text": "      „Тръгнахме да правим път през Божурище, но той няма да свърши никаква работа. Няколко огромни инвеститори искат да влязат тук, но не мога да си го позволя, защото трафикът ще се блокира. Затова ще се направи околовръстен път от бул. „Царица Йоана\", който да минава оттук и да свързва магистралата със Сърбия. Това струва над 50 млн. лв. Проектът го имаме вече. На министрите съм дал в най-кратки срокове да започнат процедурата, трябва да се отчуждават и земи”. Това каза министър-председателят Бойко Борисов на откриването на дистрибуционен център на мебелна компания в Божурище, който ще отговаря за целия Балкански полуостров.      „Заради бавните отчуждителни процедури искахме да променим закона, който беше спрян от Радев. Ние не сме го правили, за да правим на инат на някого, точно обратното - на нас ни правеха. Строим, а съдът, ако има недоволни от оценените имоти, оценява и ние даваме пари, но през това време строим. Това е чист прагматизъм, но обещавам да направя всичко възможно да ускорим максимално процедурите и в следващите дни да осигурим и парите, за да има смисъл нашето идване тук и благодарностите към нас да не са напразни. Поемаме този ангажимент\",  добави още Борисов.   Той припомни, че на откриването на завода на друга компания в Костинброд преди около 10 дни също са обещали да отпуснат пари за нов път. „Асфалтът дали се яде или не, той създава милиарди инвестиции и хиляди работни места\", допълни премиерът.\r\nТой разказа, че когато са правели индустриалната зона, не е имало никакви инвеститори, но изведнъж те станали толкова много, че се е наложило и да ги спират.  По-рано през деня в Министерския съвет от Федерална провинция Долна Австрия Йоханна Микл-Лайтнер.\r\n„С Йоханна сме приятели от много години, била е на нашата граница. България е държавата, която има нула миграция благодарение на всички взети мерки, спазвайки всички европейски правила“, изтъкна Борисов.   Той акцентира върху интереса на страната ни от увеличаване на инвестициите от Долна Австрия, особено в проекти с висока производствена и високотехнологична стойност. Според българския министър-председател конкретни резултати може да даде сътрудничеството в областта на цифровизацията на икономиката, внедряването на иновации и информационните технологии.    Друга сфера с потенциал за взаимодействие е производството на резервни части и компоненти за водещи световни производители на автомобили и предприятия в сферата на услугите със значителна добавена стойност. Борисов посочи също предимствата на индустриалните зони и технологичните паркове в България, съобщиха от правителствената информационна служба. ", "date": "2019.09.12", "title": "Борисов: Асфалтът не се яде, но създава инвестиции и работа"}
{"url": "https://www.actualno.com/society/eskalacija-na-naprejenieto-na-protest-na-boec-sreshtu-geshev-zaradi-provokatori-video-news_1374999.html", "text": "       Протест, организиран от движение \"БОЕЦ\" и насочен против това Иван Гешев да е единствен кандидат в процедурата по избор на главен прокурор, доведе до напрежение пред Съдебната палата.       Протестиращи коментираха на място, че по 50 лева са давани на роми от Сливен, за да ги докарат на протеста срещу Гешев днес, с цел да провокират демонстрантите.      Налице са и малки групички, по 4-5 здрави момчета, облечени в черно, които показват неприлични знаци и обиждат гражданите, организирали се в социалните мрежи да дойдат пред Съдебната палата и да изразят недоволството си. Междувременно представители на \"БОЕЦ\" и журналисти призоваха полицията да направи кордон между протестиращите и провокаторите, но реакция от страна на служителите на реда не последва.        Впоследствие обстановката се успокои и протестът протича с възгласи \"Гешев е позор!\" и \"Оставка!\". Това не е първият случай с , насочен срещу Иван Гешев, организиран от движение \"БОЕЦ\". Припомняме, че опити за дискредитация на гражданското недоволство имаше и по време на протестите, организирани от Инициатива \"Правосъдие за всеки\". ", "date": "2019.09.12", "title": "Ескалация на напрежението на протест на \"БОЕЦ\" срещу Гешев заради провокатори (ВИДЕО) "}
{"url": "https://www.actualno.com/europe/unker-trjabva-novo-ime-za-bivshija-resor-migracija-news_1374899.html", "text": "              Защита на европейския ни начин на живот Жан - Клод Юнкер заяви, че не е съгласен с името на ресора, озаглавен . Това всъщност е бившият ресор \"Миграция\" в Комисията Юнкер. Новият председател Урсула фон дер Лайен даде ресора на Гърция. Ще го управлява Маргаритис Схинас, бивш член на Европейския парламент и дългогодишен служител в Комисията. Веднага след това към нея заваляха критики за начина на формулиране и реализиране на този европейски приоритет.\r\n\"Не ми харесва идеята, че европейският начин на живот е противопоставен на миграцията. Приемането на тези, които идват от далеч, е част от европейския начин на живот\", каза той и добави, че портфолиото трябва да бъде прецизирано.  Юнкер каза, че за него \"европейският начин на живот\" означава обединяване на основните таланти и енергии и уважение към другите.   На въпрос дали е загубил контрол над миграцията, Юнкер каза, че не той в лично качество, а държавите-членки са загубили контрола над миграцията. За номинацията на Урсула фон дер Лайен и шпицкандидатите     Що се отнася до назначаването на Урсула фон дер Лейен, Юнкер коментира за пръв път, че начинът, по който е била въведена като кандидат за председателство на Европейската комисия, не е „силно прозрачен“.\r\nСпоред него при тези избори Европейският парламент не е изпълнил своята роля, оставяйки други да направляват изборите.\r\n\"Те твърдяха, че само шпицкандидат може и трябва да бъде президент. Но ЕП не изигра до край своята роля и прие Съветът да назначи двама заместник-председатели на Комисията. Това не е работа на Европейския  съвет.\"    припомня, че след безпрецедентно дълги преговори и консултации между лидерите от 28-те страни-членки, в крайна сметка германката Урсула фон дер Лайен беше предложена като компромисен кандидат от френския президент Еманюел Макрон. Тогава германският канцлер защитаваше тезата, че един от шпицкандидатите трябва да бъде новият председател на ЕК. Сега двама от шпицкандидатите са заместник-председатели на - Франс Тимерманс и Маргрете Вестагер. Британците никога не са били европейци на пълно работно време    Юнкер не смята дългият преговорен процес по за провал за мандата си, но заяви, че според него е \"грешка\" поставянето на въпроса на референдум.\r\nТой отказа да коментира вота през 2016 г., когато британците изненадващо за мнозина решиха да напуснат ЕС. По думите му тогава \"му казали да не се намесва\".\r\n\"На британците се казваше повече от 40 години, че са част от ЕС, но не искаха да споделят всички политики, които са били решени\", заяви той.   \"Британците от самото начало бяха европейци на непълно работно време. Това, от което се нуждаем, са европейци на пълен работен ден\", обяви Юнкер.\r\nНастоящият председател на Европейската комсия все още вярва, че Обединеното кралство желае да напусне ЕС въпреки целия политически хаос на Острова в момента. Той обаче добави, че Brexit е всъщност е неизгоден и за двете страни - той ще бъде загуба както за Обединеното кралство, рака и за ЕС.\r\nНа въпрос дали вярва, че има \"специално място в ада за тези, които популяризират Brexit\", като президентът на Европейския съвет Доналд Туск каза по-рано тази година, Юнкер отговори, че не вярва в ада.\r\n\"Не бих сложил някого в ада, защото те направиха всичко възможно, главно Тереза ​​Мей\", каза той и добави, че всъщност при преговорите с бившия премиер на Великобритания се е договаряла не \"сделка\", а нов \"договор\".\r\nЮнкер каза, че би искал британският парламент да приеме постигнатото Споразумение за оттегляне, и добави, че \"това би трябвало да бъде по-лесно\" сега. ", "date": "2019.09.12", "title": "Юнкер: Трябва ново име за бившия ресор \"Миграция\" "}
{"url": "https://www.actualno.com/society/zabraniha-na-ivancheva-da-uchastva-v-protest-sreshtu-geshev-news_1375034.html", "text": "      Забрана от прокуратурата за участие в протест, насочен срещу това Иван Гешев да бъде единствен кандидат в процедурата по избор на главен прокурор, е получила отстранената кметица на \"Младост\" Десислава Иванчева.      Това съобщи самата тя пред На провелия се протест пред сградата на Съдебната палата се стигна до напрежение между протестиращи и провокатори.   Демонстрацията беше организирана от движение \"БОЕЦ\", а самата Иванчева по-рано днес се оплака от Проблемът е възпрепятствал Десислава Иванчева да се яви на днешния медиен брифинг, който самата тя обяви във връзка с предстоящите местни избори и политическата битка за София.   ", "date": "2019.09.12", "title": "Забраниха на Иванчева да участва в протест срещу Гешев"}
{"url": "https://www.actualno.com/politics/poslanikyt-na-turcija-u-nas-zaminava-za-bruksel-koj-e-zamestnikyt-mu-news_1375023.html", "text": "      Досегашният турски посланик в страната ни Хасан Улусой заминава за Брюксел. Върху неговите плещи ще падне нелеката задача да поддържа добрите отношения между Турция и Белгия.      У нас ще го замести съпругата на посланика на Турция в Скопие - Айлин Секизкьок. Тя ще бъде новият посланик на съседката ни в България.   Решението за назначаване на група турски посланици и постоянни  представители към международни организации беше съобщено в четвъртък  следобед от външното министерство в Анкара, пише БГНЕС.\r\nАйлин Сикизкьок е била генерален консул на Турция в Милано и заместник-ръководител на главната дирекция по сигурност и разузнаване към турското министерство на външните работи. Нейният съпруг Хасан Секизкьок пък оглавява турската дипломатическа мисия в Скопие.   ", "date": "2019.09.12", "title": "Посланикът на Турция у нас заминава за Брюксел. Кой е заместникът му? "}
{"url": "https://www.actualno.com/curious/petyk-13-stava-cheren-petyk-news_1374976.html", "text": "      Застрахователната компания ДЗИ обяви необичайна кампания за застраховане на суеверните. Този петък 13. септември става Черен петък за КАСКО+, имуществена застраховка „Комфорт за дома“и застраховка „Помощ при пътуване в чужбина“.      Само на 13 септември избраните застраховки на ДЗИ ще се предлагат с -35% отстъпка от редовната им цена. Отстъпката ще важи за сключване на полици за автомобили и жилища, които нямат застраховка в ДЗИ.    От компанията обясняват мотивацията на промоцията с вярването си, че най-добрата застраховка срещу лошия късмет е самата застраховка. Именно затова в деня, който мнозина смятат за фатален, компанията ще предложи извънредно големи отстъпки.  Кампанията на ДЗИ стартира с шеговития уебсайт , на който потребителите мошеха да следят местоположението на всички черни котки в града като мярка за предпазване от лош късмет. Любопитството на онлайн потребителите доведе на промо страницата на ДЗИ над 35 пъти повече посетители от обичайното само за ден. ", "date": "2019.09.12", "title": "Петък 13. става Черен петък"}
{"url": "https://www.actualno.com/europe/sasoli-ep-e-gotov-za-otsrochka-na-brexit-za-da-izbegne-tvyrd-izhod-ot-es-news_1375039.html", "text": "      Европейският парламент не е против нова отсрочка по Brexit, особено, ако с нея се избегне „твърд” изход на страната от ЕС. Това заяви председателят на ЕП Давид Сасоли пред журналисти, съобщи Нова тв.      По думите му тази позиция ще залегне в резолюция, която ще гласуват следващата седмица европейските депутати. Тя била предложена от пет от седемте партии, включително най-големите ЕНП, Прогресивния алианс на социалисти и демократи, Renew Europe, както партията на „Зелените” и Европейската обединена левица.   Решение за отсрочка на Обединеното кралство за Brexit може да вземе  окончателно Съвета на Европейския съюз. Такава отсрочка вече беше дадена  един път - от 29 март до 31 октомври.\r\nВеликобритания трябва да напусне ЕС на 31 октомври. Парламентът прие закон за предотвратяване на Brexit без сделка, освен ако условията на споразумението с ЕС са съгласувани и одобрени преди 19 октомври. В този случай Лондон ще бъде принуден да иска удължаване на Brexit.   ", "date": "2019.09.12", "title": "Сасоли: ЕП е готов за отсрочка на Brexit, за да избегне \"твърд изход\" от ЕС"}
{"url": "https://www.actualno.com/politics/najden-zelengorski-si-trygna-ot-dbg-zaradi-podkrepata-za-manolova-news_1375049.html", "text": "      Едно от знаковите лица на създаденото от Меглена Кунева Движение \"България на гражданите\" (ДБГ) - Найден Зеленогорски, реши да си тръгне от партията. Причината е прозаична - това, че водената в момента от Димитър Делчев (син на директора на петролната и газовата асоциация Андрей Делчев) ДБГ подкрепи Мая Манолова за кмет на София.      Зеленогорски обяви решението си на нарочна пресконференция, като заяви, че \"олевяването\" е възмутило много доста членове на ДБГ, като още трима си тръгват - Виолета Донева, Пеню Пенев и Филип Симеонов. Освен това, подкрепата за Манолова дошла без да се спазва устава на партията. А самият Зеленогорски обяви, че с напускащите ще работи за успех на кандидата за София на \"Демократична България\" архитект Борислав Игнатов.   От ДБГ реагираха светкавично на новината и пуснаха следната официална позиция:\r\n\"     \". ", "date": "2019.09.12", "title": "Найден Зеленгорски си тръгна от ДБГ заради подкрепата за Манолова"}
{"url": "https://www.actualno.com/vraza/filialyt-na-medicinskija-universitet-vyv-vraca-otkri-novata-akademichna-godina-news_1374918.html", "text": "      С тържествена церемония беше открита новата академична година във филиал „Проф. д-р Иван Митев“ към Медицински университет – София.      Официален гост на тържеството беше кметът Калин Каменов.  „Трупайте знания, защото те ще ви помагат в трудните моменти, когато трябва да направите избор.“ – каза кметът и посочи, че само преди година филиалът се помещаваше в компрометирана сграда, която не предоставяше адекватна среда за обучение на студентите.  Благодарение на общите  усилия на Общината и ръководството на висшето учебно заведение, днес студентите ще изучават медицинската наука в една от най-модерните и съвременни сгради в страната.\r\n„Знам, че всеки от вас се питат какво ще се случи с МБАЛ „Христо Ботев“ и дали това ще е здравното заведение, в което ще се развивате като специалисти. Истината е, че заради не толкова доброто управление в последните 20 години, болницата е в тежко финансово състояние. Вярвам, че с предприетите мерки от страна на новия изпълнителен директор – д-р Петър Керемедчиев, здравното заведение ще бъде възстановено и ще функционира по адекватен начин. Бъдете здрави, никога не се задоволявайте с постигнатото и помнете, че преподавателите тук са ви не само приятели, но и хората, които ще направят от вас много добри специалисти. На добър час!“ – допълни още кметът Калин Каменов в словото си по повод откриването на новата академична година във филиала на Медицински университет София във Враца.   Директорът на МБАЛ „Христо Ботев“ – д-р Петър Керемедчиев посочи в приветствието си, че държавната болница е една институция с традиции и изключителни професионалисти. „С общи усилия ще успеем да оздравим лечебното заведение и да го превърнем в една болница със съвременна техника, мотивиран персонал и пациенти, които имат доверие в своите лекуващи лекари. Подкрепяйте се и никога не се отказвайте пред трудностите! Бъдете здрави“ – каза още д-р Керемедчиев.\r\nСтудентите, преподавателите и гостите бяха приветствани и от доц. Павлинка Добрилова – директор на филиала „Проф. д-р Иван Митев“ и д-р Антонио Георгиев – управител на Нов медицински център-Враца.\r\nПрограмата продължи с водосвет за здраве и благополучие, отслужен от отец Аспарух.    На тържествената церемония присъстваха още: заместник областният управител на област Враца – Робертино Маринов, директорът на Териториално поделение на НОИ – Иван Грозданов,  представители на лечебни заведения от Враца и Монтана, преподаватели, студенти и граждани.\r\nПрез новата академична година, във филиала ще се обучават над 400 студенти, като 105 от тях са първокурсници. Във висшето учебно заведение се изучават в бакалавърски програми, специалности – „Медицинска сестра“, „Акушерка“, „Лекарски асистент“ и „Трудотерапия“. ", "date": "2019.09.12", "title": "Филиалът на Медицинския университет във Враца откри новата академична година"}
{"url": "https://www.actualno.com/analysis/maae-bez-poveche-atomna-energija-trudno-shte-se-protivodejstva-na-izmenenijata-v-klimata-news_1375043.html", "text": "      Без сериозно увеличение на дела на атомната енергия в световен мащаб ще е трудно да се осигури достатъчно електроенергия, за да се постигне устойчиво развитие и да се противодейства на изменението на климата.      Това обяви Михаил Чудаков, заместник генерален директор на Международната агенция за атомна енергия (МААЕ), който коментира най-новите прогнози на институцията за енергийните тенденции до 2050 г., предаде world-nuclear-news.   През 2018 г. атомната индустрия е произвела около 10% от електроенергията в света, което  представлява  около  една  трета  от  нисковъглеродната  електроенергия.\r\nКъм днешна дата 450-те действащи ядрени реактора имат рекордно ниво от над 399 гигавата обща нетна инсталирана мощност.  Според различните сценарии на МААЕ до 2030 г., производствените мощности в света може да намалеят с около 8% или да се увеличат с 25%.\r\nИнтересът към ядрената енергетика остава силен, особено в развиващия се свят, а ангажиментите, договорени съгласно Парижкото споразумение за климата и други инициативи, имат потенциал да подкрепят развитието на сектора.    ", "date": "2019.09.12", "title": "МААЕ: Без повече атомна енергия трудно ще се противодейства на измененията в климата"}
{"url": "https://www.actualno.com/burgas/da-nauchi-vajni-istoricheski-momenti-chrez-kino-predlaga-na-publikata-mejdunaroden-festival-news_1374892.html", "text": "      Международният фестивал на документалния исторически филм DOCK ще започне в Бургас на 17 септември. В продължение на шест дни зрителите дни ще имат възможност да опознаят световната история чрез киното.      Българският филм \"Дворците на народа\" е първият, с който ще бъде открит културният форум и е част от състезателната програма.\r\nКонкурсна програма включва десет филма, които ще се състезават за голямата награда на DOCK. Прожекциите ще бъдат на различни места в града, като някои от тях са Експозиционен център \"Флора\", КЦ \"Морско казино\" и други. Съвместната продукция на Италия и Германия \"Изгубените души на Мосул\", българският филм \"Рокендрол\", творбата на Швейцария и Ватикана \"Папа Франциск: Човек на думата си\", \"Случаят на Йохана Лангефелда \" на Полша и Германия, са част от творбите, които ще могат да видят киноманите.\r\nКраят на всяка прожекция ще бъде съпътстван от дискусия и беседа.  Висококвалифицирано международно жури с председател кинорежисьорът Иглика Трифонова и членове - операторът Георги Богданов, филмовият монтажист Александър Бернер, авторът на статии и европейски проекти Гюнтер Фурман от Германия и археологът Никос Мердзимекис от Гърция ще оценят документалните филми.\r\nНа 22 септември в Експоцентър \"Флора\" ще се проведе награждаването на отличените творби и закриването на II Международен фестивал за историческо документално кино DOCK.\r\nФестивалът е част от културната програма на Община Бургас . Художествен директор е Лъчезар Аврамов, а входът е свободен за всички филмови прожекции.     ", "date": "2019.09.12", "title": "Да научи важни исторически моменти чрез кино предлага на публиката международен фестивал"}
{"url": "https://www.actualno.com/society/vyrnaha-skorostrelno-silvija-velikova-v-efira-na-horizont-news_1375117.html", "text": "      Връщат скорострелно Силвия Великова в ефира на \"Хоризонт\" - за това съобщиха нейни колеги журналисти, сред които и Канна Рачева. Информацията по-късно бе потвърдена и от самата нея в профила й във Facebook.                написа Великова.        Припомняме, че днес Великова бе свалена от ефира на медията от новия директор Николай Кръстев. Тя е водещ на предаването \"Преди всички\" и покрива ресор \"съдебен\". По-рано през деня бе обявено, че Великова е и с отнет ресор, и вече няма да задава неудобните си въпроси на магистратите и на представителите на изпълнителната власт. Кръстев пък до края на август работи в телевизия Bloomberg, където е водещ на предаването \"Развитие\". При напускането във Facebook негов колега му пожелава успех в БНР, като казва, че знае какво го очаква в радиото.\r\nЗаради Великова от журналисти разпространиха позиция, в която твърдят, че откриват връзка между създалата се ситуация и критиките на Великова към кандидата за главен прокурор Иван Гешев:\r\n\"Отнемането на ресора и свалянето от ефир на дългогодишния правосъден журналист Силвия Великова в БНР е пореден случай на заглушаването на критичните гласове като част от пълзящата подмяна, която се извършва в българската медийна среда. Абсолютно изненадващо е отстраняването на Великова, когато в нейния ресор трябва да бъде избран следващият нов главен прокурор в края на октомври. АЕЖ пита: Отстранена ли е Силвия Великова заради обективното отразяване на темата правосъдие и отказа й да се включи в хвалебствения хор спрямо единствения кандидат за главен прокурор Иван Гешев?\", се посочва в позицията.\r\nМеждувременно на сайта на БНР тази вечер бе съобщено, че поради предварително планирана техническа профилактика, предавателите на програма \"Хоризонт\" на Българско национала радио спират излъчване на 13 септември 2019 година, петък, в часовата зона между 06:00 и 11:00 часа. По неофициална информация на обаче не става въпрос за това, а че всички колеги-водещи на Великова в радиото са отказали да заемат мястото ѝ на водещия стол на \"Преди всички\". ", "date": "2019.09.12", "title": "Върнаха скорострелно Силвия Великова в ефира на \"Хоризонт\""}
{"url": "https://www.actualno.com/sciencelogy/a1-provejda-finalite-na-a1-gaming-league-prez-5g-mreja-po-vreme-na-aniventure-comic-con-2019-news_1374973.html", "text": "              А1 ще проведе следващия тест на на и финалите на най-голямата гейминг лига у нас - , които ще се проведат в Inter Expo Center на 14 и 15 септември. Компанията ще покаже една от възможностите на 5G за ниско времезакъснение, като осигури 5G свързаност за финалите по League of Legends и Counter-Strike:GO. Също така по време на двудневното събитие влогърът Слави Панайотов от ще играе демонстрационни срещи на 5G смартфони с победителите от турнирите по Clash Royale и Brawl Stars.   Геймингът е още едно приложение на 5G мобилни мрежи, което има специфични изисквания като изключително ниска латентност на връзката и възможност за висока скорост на предаванe на данни. За да осигури добро преживяване на играчите – особено, когато те участват в професионален турнир с награден фонд от няколко хиляди лева, стабилността на свързаността е също важен фактор.  Игрите за теста са финалите на Counter-Strike:GO и League of Legends, които ще се проведат в неделя от 13:00 и 16:00 часа. За целта А1 ще свърже общо десет настолни компютъра през своята 5G мрежа – пет за единия отбор и пет за другия отбор. Победителите от Clash Royale и Brawl Stars ще имат шанса да играят демонстрационна среща на 5G смартфони с влогъра Слави Панайотов от The Clashers в събота и неделя. По време на Aniventure Comic Con 2019 ще бъде осигурено 5G покритие на територията на изложението с мрежово покритие на А1 в партньорство с NOKIA. , коментира Красимир Петров, директор „Конвергентна мрежа и услуги” в А1 България.\r\nИзпитанията на 5G мрежата ще се проведат на тестовите честоти, които Комисията за регулиране на съобщенията предостави на А1 на 1 юли 2019 г. А1 беше първата компания, която започна тестовете на 5G на своя 5G базова станция в България. Тя беше инсталирана на НДК и послужи за демонстрация на cyпepбъpз мoбилeн шиpoĸoлeнтoв дocтъп чрез пускане на 16 телевизионни канала в HD резолюция едновременно през мобилна мрежа. По този начин А1 изпробва възможностите на 5G за предоставяне на фиксирани услуги като телевизия и интернет през мобилна мрежа.       През 2018 г. A1 обяви развитието на електронните спортове за свой приоритет за България и стартира свой гейминг шампионат. Тогава беше обявена схемата на първенството, която включва онлайн турнири през уикендите, офлайн турнири през цялата година и голям финал по време на Aniventure Comic Con, което на практика превръща състезанието в първата състезателна гейминг лига в България.\r\nПървите Гранд финали на отборите и индивидуалните състезатели ще изправят един срещу друг най-добрите играчи по CS:GO, League of Legends, FIFA, Clash Royale, и Hearthstone. Посетителите на Aniventure Comic Con ще могат свободно да се включат в турнири по някои от най-нашумелите игри у нас - Fortnite, Brawl Stars, FIFA и 1v1 League of Legends, в които ще се борят за парични награди и професионална гейминг техника.   ", "date": "2019.09.12", "title": "А1 провежда финалите на A1 Gaming League през 5G мрежа по време на Aniventure Comic Con 2019"}
{"url": "https://www.actualno.com/crime/novo-obvinenie-poluchi-shefyt-na-tad-grup-news_1375026.html", "text": "      Ново обвинение получи шефът на \"ТАД груп\" Иван Тодоров, сочен от прокуратурата като подбудител на хакерската атака срещу НАП.      Днес той направи нов опит да излезе на свобода, магистратите обаче отложиха решението си за утре и му предявиха още едно обвинение - в организиране на престъпна група, създадена с користна цел, съобщава BTV.   Според прокуратурата той е карал подчинените си да търсят уязвимост  в различни сайтове, за да ги принуди да сключат договори с неговата  фирма.\r\nМеждувременно, \"24 часа\" написа, че фирмата \"ТАД груп\" имала списък с  големи български сайтове за хакване и изнудване. Той бил направен по  поръчка именно на Иван Тодоров. Информацията стана ясна именно при  гледане на мярката му от Спецсъда.  Служителите на фирмата е трябвало да докладват на собственика всеки  ден  какви опити да хакнат различни компании са правили. Лично Тодоров  пък  настоял камерите във фирмата му да наблюдават директно компютрите на  служителите му. Той следял всяко едно тяхно движение,  изтъкна прокурор  Николай Христов. Той посочи, че Тодоров вече има едно  обвинение - за  лидер на група за изнудвания.\r\nОт защитата на Тодоров контрират, че нито един от разпитаните свидетели не твърди, че е бил изнудван или принуждаван да плати.   До решението на съда утре Тодоров ще остане в ареста.     ", "date": "2019.09.12", "title": "Ново обвинение получи шефът на \"ТАД груп\""}
{"url": "https://www.actualno.com/burgas/sruti-se-jilishtna-sgrada-v-burgas-i-za-malko-ne-ubi-chovek-news_1375051.html", "text": "      Инцидент на улица „Кавала“ в Бургас за малко не отне човешки живот. Рухна сграда, собственост на община Бургас, която е за социално слаби хора. Основната причина е изкопът за нова кооперация. Съборена е част от общинската сградата, докато в нея се е намирал един мъж.       разговаря с Чанка Коралска, зам.-кмет по строителство, инвестиции и регионално развитие в Община Бургас: \"Информацията, която имам, е от РДНСК. Строителният обект е от трета категория и правомощията по извършване на проверките са в тяхната компетентност. Наши специалисти са били там, от предприятието „Общински имоти“, което отговаря за настаняването в тази сграда, тъй като има настанен мъж. Те са били на място, за да го изведат и да му предоставят друго място, на което да го настанят. Човекът, който е настанен там, мисля, че е добре. Разбира се, на никой не му е приятно, когато си е вкъщи да усети, че сградата започва да се срутва. Предполагам, че има някаква уплаха, но не мога да кажа нищо повече.   Утре ще имам по-голяма информация за това какви са нарушенията на изпълнителя, какви са санкциите и глобите, които ще му бъдат наложени и предписанията, които ще му бъдат дадени, защото в момента все още колегите от РДНСК работят и нямат оформен протокол. Доста са нещата, които трябва де се изследват. Пълната строителна документация, работата на място. Всички щети, които са нанесени на сградата трябва да бъдат възстановени за сметка на виновното лице, в случая строителя. И се надявам да бъде така добър и да възстанови щетите\".   ", "date": "2019.09.12", "title": "Срути се жилищна сграда в Бургас и за малко не уби човек"}
