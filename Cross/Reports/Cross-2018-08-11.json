{"url": "http://www.cross.bg/dzhipsi-pako-baliardo-1581318.html", "text": "/КРОСС/ \"Джипси кинг на Пако Балиардо\" мина с гръм и трясък през Банско, за да изнесат първия си концерт в рамките на международния джаз фестивал.Кралете на фламенкото и салсата вдигнаха на крак хилядите си фенове на площада с хитовете Bamboleo, Djobi Djoba, Baila Me и Un Amor, публиката чу и интерпретации на My Way на Франк Синатра, Ne me quitte pas на Жак Брел, Volare на Доменико Модуньо, както и немалко инструментални композиции с виртуозни китарни сола, разказва сайта Dnes.bg.Оказа се, че има и обяснение защо липсва буквата \"с\" след Кинг. Членовете на групата в момента водели съдебни дела за името \"Джипси кингс\", и междувременно Пако, който е от първоначалния състав и е най-възрастният от братята Балиардо, гастролира по света под името \"Джипси кинг на Пако Балиардо\". Това е причината участието в Банско да липсва в официалния сайт Gipsykings.com.\n\t\t\t\t\tПако, като част от оригиналната група, създадена в Южна Франция преди точно 40 години, има над 18 милиона продадени албума по света и множество престижни награди, между които и \"Грами\". И той, както и останалите му колеги, свири по слух, тъй като няма академично музикално образование. Това обаче не пречи да развиват стила и виртуозността си чрез непрестанното свирене на китарите и предаването на наследството от поколенията преди тях. Според критиката те самите допринасят с нови елементи към фламенко музиката.\n\t\t\t\t\t    ", "date": "2018.08.11", "title": "\"Джипси кинг\" минаха като фурии през Банско джаз феста"}
{"url": "http://www.cross.bg/byrgas-varna-putya-1581322.html", "text": "/КРОСС/ Починал е един от шофьорите, пострадали при по пътя Варна - Бургас в района на село Старо Оряхово. Това съобщиха от пресцентъра на болница \"Света Анна\" във Варна.Починалият мъж е български гражданин и е управлявал автомобила с бургаска регистрация.Водачът на автомобила с украинска регистрация, участвал в челния сблъсък на пътя Варна - Бургас, е настанен в Клиниката по ортопедия и травматология със счупено бедро и китка.Тежко е състоянието на пострадалото 7-годишно дете, което в момента все още е в операционната и лекарите се борят за живота му.В отделението по анестезиология, реанимация и интензивно лечение е настанена бременна жена, която също е сред пострадалите при тежката катастрофа, станала около обяд днес.При пътното произшествие има още един пострадал, който също е настанен в Клиниката по ортопедия и травматология. От болницата допълниха, че той е в добро общо състояние - контактен и в движение. ", "date": "2018.08.11", "title": " Почина пострадал шофьор от катастрофата по пътя Варна - Бургас"}
{"url": "http://www.cross.bg/bira-vreme-petima-1581315.html", "text": "/КРОСС/ Днес следобед малко преди 17 часа е идеалното време да си отворите студена бира, пише в. \"Дейли експрес\", позовавайки се на резултатите от проучване, направено във Великобритания по поръчка на пивоварите \"Хайд енд Уайлд\".Допитването показва, че когато часовникът покаже 16 часа и 48 минути, настъпва \"биреното време\". Тогава е най-вероятно любителите на пивото да са приключили с пазара за уикенда и да са готови да седнат на спокойствие с чаша студена бира в ръка, за да се да разтоварят от натрупания през работната седмица стрес.Един на всеки петима любители на бирата споделя, че предпочита да пие у дома, вместо в кръчмата, тъй като не е впечатлен от селекцията по заведенията. Проучването показва още, че британците намират родната крафт (занаятчийска) бира за по-блага от германската, белгийската и американската.И докато близо 60 на сто от поданиците на Нейно Величество се идентифицират като любители на крафт бирата, един на петима признава, че не знае какво означава терминът. Оказва се също, че един на 13 жители на Острова се свени да се осведоми за значението му.", "date": "2018.08.11", "title": "Съботният следобед е идеалното време за бира"}
{"url": "http://www.cross.bg/borisov-milion-detsko-yunosheskite-1581303.html", "text": "/КРОСС/ Премиерът Бойко Борисов призова футболните хора \"да идват един по един и да искат пари\". И намекна, че държавата може да дава по 1 милион лева за детско-юношеските школи на елитните клубове. Министър-председателят говори и за футбол пред журналисти във Варна, където направи инспекция на инфраструктурни проекти. \"Имаме идеи, но трябва да ни потърсите - заяви Борисов. - За клубовете от \"А\" група, за детско-юношеските школи можем да даваме по един милион лева годишно. Готови сме да водим този разговор. Финансовият министър ще го води, не само спортният. Даваме милиони за образование, но спортът също е част от образованието. Направихме терени, треви, осветление, седалки, но това не е правилният път. Като държава нямаме нито желание, нито право да се месим в деянията на футболния съюз и федерациите. Но един по един да идват и да искат пари. Футболните хора трябва да се хванете и да направите нещо.\"Борисов инспектира и детско-юношеския клуб \"Спартак\" на новото игрище в \"Аспарухово\". В началото на август Министерски съвет отпусна 1 398 000 лв. на Община Варна за стадион \"Спартак\".Със средствата ще бъде подменено тревното покритие, ще бъдат изградени съблекални, нова трибуна, поливна и противопожарна системи, ВиК и ел. инсталации. ", "date": "2018.08.11", "title": "Премиерът: Държавата може да дава по 1 милион и за детско-юношески футбол "}
{"url": "http://www.cross.bg/dyshi-rymuniya-politziyata-1581319.html", "text": "/КРОСС/ При снощните антиправителствени протести в Румъния са пострадали общо 455 души - както демонстранти, така и полицаи. В болници са настанени 70 души, сред които 11 униформени, събощи румънската полиция.Нейн говорител защити употребата на сила по време на протестите, които избухнаха заради провежданата от управляващите съдебна реформа. Според говорител на полицията държавата е упражнила, цитирам, \"легитимно насилие\", тъй като демонстрантите били предупредени няколко пъти да напуснат площада.Премиерът Виорика Дънчила смята, че организирани групи са използвали гражданския протест за свои цели.Обвинения са повдигнати на 8 души.От своя страна президентът на Румъния Клаус Йоханис осъди остро действията на полицията и ги определи като \"непропорционални\". ", "date": "2018.08.11", "title": "Румънската полиция оправда употребата на сила срещу демонстрантите"}
{"url": "http://www.cross.bg/galaktika-segue-mlechniya-1581317.html", "text": "/КРОСС/ Астрономи от САЩ и Испания обясниха произхода на астрономическия обект Segue 1, за който се смята, че е сфероидна галактика джудже или глобуларен клъстер, съобщи Сайънс алърт.По мнението на учените, по-вероятно е Segue 1 да е галактика, уловена от гравитацията на Млечния път.Обектът Segue 1 е слабосветещ спътник на нашата галактика. Светимостта му не е по-голяма от тази на 300 слънца, а това е характерно за глобуларен клъстер.Съставен е от стари звезди, съдържащи малко количество метали. Това навежда на мисълта за потенциална галактика, възникнала в ранната Вселена, когато първото или второто поколение звезди все още не се били превърнали в свръхнови, синтезирайки и разпространявайки тежки метали.Учените изследвали траекторията на Segue 1 и установили, че обектът кръжи около Млечния път с период 600 милиона години. Това е характерно за галактика джудже.Според най-вероятния сценарий, обектът е бил уловен от гравитацията на нашата галактика при възникването си преди около 8 милиарда години. Друга хипотеза гласи, че обектът е бил спътник на сблъскала се с Млечния път по-голяма галактика, но тази вероятност е едва 25-процентна. ", "date": "2018.08.11", "title": "Загадъчен обект край Млечния път "}
{"url": "http://www.cross.bg/predimno-ymeren-slunchevo-1581313.html", "text": "/КРОСС/ През деня утре ще бъде предимно слънчево. От запад на изток ще има временни увеличения на облачността. Ще духа слаб до умерен вятър от север-североизток. Максимални температури между 27 и 32 градуса.Атмосферното налягане е по-високо от средното за август - бавно ще се понижава. Над Черноморието ще бъде предимно слънчево, с временни увеличения на облачността. Ще духа до умерен вятър от север-североизток. Максимални температури на въздуха: 27-28 градуса. Температурата на морската вода е 27 градуса. Вълнението на морето ще е 3 бала.Над планините ще бъде предимно слънчево, след обяд с временни увеличения на облачността. Ще духа до умерен вятър от север-североизток. Максимална температура на височина 1200 метра около 20 градуса, на 2000 метра - около 12 градуса.В понеделник и вторник се очаква бъде предимно слънчево. Вятърът ще е слаб, в Дунавската равнина и източните райони до умерен, с източна компонента. Започва повишение на температурите и максималните във вторник ще са между 30 и 35 градуса, малко по-ниски по Черноморието.", "date": "2018.08.11", "title": "Слънчево със слаб вятър в неделя "}
{"url": "http://www.cross.bg/aheloii-posoka-byrgas-1581311.html", "text": "/КРОСС/  Заради катастрофа е ограничено е движението по пътя Ахелой - Поморие в посока Бургас, съобщиха от Агенция Пътна инфраструктура.Обходният маршрут в посока към областния град е по път Ахелой - Каблешково - Лъка - пътен възел \"Бургас - север\".Движението в посока София е без ограничение. ", "date": "2018.08.11", "title": "Ограничено е движението по пътя Ахелой - Поморие"}
{"url": "http://www.cross.bg/vanga-godini-pomaga-1581305.html", "text": "/КРОСС/ Пророчицата Ванга, помогнала на стотици, търсещи утеха, си отива от този свят на 11 август 1996г.Родена е на 31 януари 1911 година в Струмица в семейството на активиста на ВМОРО Пандо Сурчев. Пълното й име е Вангелия Пандева Гущерова. Майка й умира, докато тя е невръстно дете, а баща й е мобилизиран в българската армия през Първата световна война. През този период живее под надзора на съседите си. В детството си Ванга обичала да си играе на лечение и предписвала на приятелите си разни „лечебни\" треви. Бащата се жени повторно, а дъщерята помага в домакинската работа.Постепенно започват да й приписват пророчески способности. Твърди се, че помогнала на баща си да намери овца, открадната от стадото, което той пасял, като точно описва двора, в който била скрита. Ванга казала, че видяла всичко на сън. Става известна през годините на Втората световна война. Отчаяни хора, загубили връзка с близките си, отивали при Ванга с надеждата да ги успокои или да им каже къде се намират лобните им места.Приписваните ѝ необичайни способности Ванга обяснява с присъствието около нея на особени невидими същества, чийто произход не може да обясни. Споделя и за съществуването на извънземни раси, които били населявали и Земята.Сред най-популярните твърдения, приписвани на Ванга, са смъртта на цар Борис III, разпадането на Чехословакия и на Съветския съюз, връщането на Симеон Сакскобургготски, но не като цар, потъването на подводницата „Курск\" и атентатите от 11 септември 2001 г. Отделно от това тя помага на роднини на починали да се свържат с покойниците, обяснява им какво да направят, за да намерят мир, предупреждава за ввъзможни опасности в житейския им път и за начини за преодоляването им.През 1966 г. на Държавния научно-изследователски институт по сугестология (основан и ръководен от проф. Георги Лозанов) е възложено да изследва феномена Ванга. През следващите пет години в него са извършени анкетни проучвания на 7000 човека, които са посетили Ванга. Резултатите показват, че на 70% от хората Ванга познава миналото, настоящето и бъдещето.През последните години от живота си тя инвестира построяването на параклиса „Св. Петка Българска\" в местността Рупите,Петричко. Конкретният проект и изографисването (недовършено) са дело на художника  Светлин Русев. Поради неканоничност параклисът не е осветен от правславната ни църква. Това  обаче не спира хилядите вярващи в невероятните сили на Ванга да се стичат там и да молят Бога за помощ.На тържествената сесия на Общинския съвет в Петрич на 27 октомври 2012 година, проведена по повод 100-годишнината от освобождението на града от османска власт, на Ванга посмъртно е присъдено званието Почетен гражданин на Петрич.\n\t\t\t\t\t", "date": "2018.08.11", "title": "22 години от смъртта на Ванга (видео)"}
{"url": "http://www.cross.bg/sezon-bradur-vleze-1581307.html", "text": "/КРОСС/ Азис влиза в „Биг Брадър\", като е помолен да си замъкне и 4 куфара само с рокли и обувки на високи токчета. Освен това изпълнителят на „Напипай го\" и „Мотел\" ще може да си донесе много друг багаж и сигурно ще подобри рекорда на Енджи Касабие, която миналия сезон бе с 10 куфара. Слоганът на новия сезон, който най-вероятно ще започне на 17 септември, ще бъде „Женско царство\". Засега се крие в тайна ролята на Азис, но той отдавна скъса с артистичния си образ в женски дрехи и високи токчета, пише „Телеграф\". В шоуто се очакват и няколко силиконки, които да си мерят циците и успехите. Едно от имената, с които се спекулира, е това на Нора Недкова. Онзи ден нейна приятелка Аниела Милушева я обвини, че правела секс с китайци за пари. Легендарната фолк певица Глория също е ухажвана да влезе в Брадъра. Щяла да влезе с дъщеря си срещу около 80 000 лева хонорар.Има слухове и за Николета Лозанова, която щяла да участва срещу 350 000 лева. Припомняме, че тя и Азис имаха бурно приятелство, което завърши скандално. Най-големият враг на Лозанова - Алисия, също на клюки е изпратена там. От тях се очаква гарантирано шоу. И за Катя Близнакова се говори, че ще бъде в Къщата. Запознати разказват, че най-големият хонорар, който от шоуто давали за своите гости, не бил повече от 30 000 лева. Също така било част от рекламната стратегия на „ВИП Брадър\" да се пускат спекулации кой ще влезе наесен, а повечето били неверни. Целта била да се вдигне шум още през лятото за предстоящия сезон, за да може зрителите с нетърпение да очакват старта на риалитито, пише Блиц.", "date": "2018.08.11", "title": "В новия Биг Брадър ще летят екстеншъни и силикон"}
{"url": "http://www.cross.bg/raiiona-rabota-vreme-1581308.html", "text": "/КРОСС/ Водач на тролей почина по време на работа в района на Лъвов мост, съобщиха от пресцентъра на МВРСигналът е подаден към 11.24 часа. Тролеят се е движел по линия номер 7 в посока Сточна гара, управлявала го е жена на възраст около 50 години. Тя успяла да отбие превозното средство, след което е починала. Няма пострадали пътници. Движението в района се осъществява нормално.", "date": "2018.08.11", "title": "Шофьорка на тролей почина на \"Лъвов мост\" по време на работа"}
{"url": "http://www.cross.bg/byrgas-varna-bremenna-1581309.html", "text": "/КРОСС/ Петима души, сред които две деца и бременна жена, пострадаха при катастрофа на пътя Варна - Бургас, съобщиха от Областната дирекция на МВР във Варна.Сигналът за катастрофата е подаден малко след 12,30 часа днес. Инцидент е станал малко преди 12 часа в участъка след село Старо Оряхово, в посока Бургас.По първоначални данни в завой челно са се сблъскали лек автомобил \"Ситроен\" с бургаска регистрация и лек автомобил \"Рено\" с украинска регистрация. На място са изпратени специализирани екипи на Противопожарната служба, които са съдействали за разрязването на смачканите автомобили и изваждането на пострадалите от тях.На място са пристигнали и две линейки. В болница във видимо тежко състояние са транспортирани две деца, бременна жена и водачите на двата автомобила.В момента движението по пътя Варна - Бургас се извършва само в една лента. В платното в посока Бургас са се образували километрични колони от коли, чакащи на място. Призовават се водачите да шофират внимателно и със съобразена скорост, спазвайки указанията на полицейските служители.Полицаите извършват оглед на мястото на произшествието.", "date": "2018.08.11", "title": "Две деца и бременна жена са в болница след тежка катастрофа край Варна "}
{"url": "http://www.cross.bg/sluntzeto-slunchevata-koronata-1581301.html", "text": "/КРОСС/ Американската космическа агенция НАСА отложи за неделя изстрелването на своята сонда Parker Solar Probe (PSP), струваща 1,5 милиарда долара, която има за цел да навлезе в слънчевата атмосфера и да стане първата мисия за изследване на звездата, съобщава АФП.Причината - технически проблем, възникнал малко преди старта от космодрума Кейп Канаверал, щата Флорида. Инженерите трябва да установят защо се е включила алармата, отчитаща налягането на хелий в космическия апарат.Припомняме, че основната цел на сондата е да разкрие тайните на короната, необичайната атмосфера около Слънцето.Не само че короната е около 300 пъти по-гореща от повърхността на Слънцето, а също така изхвърля мощни плазмени и енергийни частици, които могат да предизвикат геомагнитни пространствени бури и да разрушат електрическата мрежа на Земята.Сондата има свръхмощен термозащитен екран с дебелина само 11,43 сантиметра.Щитът трябва да даде възможност на космическия кораб да оцелее при близостта му с центъра на нашата слънчева система, когато се приближи на 6,66 милиона километра от слънчевата повърхност. Очаква се слънчевата светлина да загрее щита до около 1371 градуса по Целзий.Сондата трябва да направи 24 преминавания през короната на Слънцето по време на своята мисия, която е планирано да продължи 7 години. ", "date": "2018.08.11", "title": "НАСА отложи за неделя изстрелването на космическата сонда „Паркър“ към Слънцето"}
{"url": "http://www.cross.bg/byrgas-yahti-regata-1581316.html", "text": "//КРОСС/ В Бургас започва годишната ветроходна регата „Кор Кароли\". За 18-ти път варненското състезание вдига платна и за втори път стартът е от Порт Бургас. Близо 50 килови яхти ще се състезават в петте състезателни дни на регатата. Познатите дестинации водят до Св. Влас, Сарафово и Варна.Димитър Новак- организатор: Тази година сме включили и остров \"Свети Иван\", което е новост за изданието на регатата.Иван Костадинов- Царево: Това е една от най-хубавите регати, може би най-хубавата бих казал, защото тя е офшорна регата, от пристанище до пристанище.Заявките за участие са от български и украински яхти.Хенрих Кокончев-главен съдия: Времето за ветроходство е много добро, силен вятър, типично бургаско вълнение, тук в този залив, понеже е дълбок, вълната става доста висока и понеже вече имаме в България здрави хубави яхти, с голяма доза спокойствие провеждаме тези състезания.Официалната състезателна програма започва на утре в 11.00 ч. със старт на първия етап от Бургас - о-в \"Св. Иван\" - Бургас. Таксата за участие е 10 лв. на човек, а такса за лодките, независимо от тяхната големина, няма да има. Средствата ще бъдат насочени за организиране и провеждане на самото състезание, както и за годишната церемония „Златен глобус\". ", "date": "2018.08.11", "title": "Започва ветроходната регата ,,Кор Кароли'' "}
{"url": "http://www.cross.bg/smolyan-pozhar-hlyab-1581312.html", "text": "/КРОСС/ Пожар горя в цех на фирма за хляб в Смолян. Огънят, който се е обхванал 50 квадратни метра от покривната конструкция, вече е локализиран. В гасенето са включени два противопожарни екипа. Все още не е ясна причината за възникването му, но се предролага, че е проблем във вентилацията.  ", "date": "2018.08.11", "title": "Пожар в цех на фирма за хляб в Смолян"}
{"url": "http://www.cross.bg/prirodniya-tzena-tzenata-1581310.html", "text": "/КРОСС/ Държавната компания \"Булгаргаз\" обяви на сайта си, че прогнозира цена на природния газ за четвъртото тримесечие на годината от 458.44 лв. за 1000 куб. м без цени за достъп, пренос, акциз и ДДС. В сравнение с действащата сега цена това представлява увеличение от 14.34%. \"Прогнозната цена на природния газ отчита влиянието на ценообразуващите фактори към 9 август 2018 г. и е неокончателна\", уточняват от дружеството, чието окончателно предложение ще бъде внесено в Комисията за енергийно и водно регулиране на 10 септември. Регулаторът ще вземе окончателното решение за новата цена на газа на 30 септември.Според изискванията на Закона за енергетиката месец преди да подаде заявление за промяна в тарифите \"Булгаргаз\" ЕАД трябва да обяви публично намеренията си. \"Увеличението се дължи на очакваните по-високи доставни цени на природния газ от внос, по-високия курс на щатския долар спрямо лева, както и в резултат на акумулирания ефект от утвърдената продажна цена за 3-то тримесечие на 2018 г., която е по-ниска от разходите за доставка\", обясняват от газовия доставчик.Ако искането за увеличение на цената бъде удовлетворено от КЕВР, то ще бъде четвъртото поредно. След поевтиняването на природния газ в края на 2017 г. от началото на тази годин цената му непрекъснато расте. Повишението от 1 януари беше 2.75% (\"Булгаргаз\" поиска 2.83%), от 1 април тя се покачи с още 2.6%, докато искането на държавната компания тогава беше за 4.82%, а на 1 юли поскъпването беше 10.81% при поискани над 15%.Ако сега КЕВР реши, че цената ще се повиши с повече от 5%, по закон ще се наложи и нова актуализация на тарифите за парно и високоефективната електрическа енергия, произвеждана по комбиниран способ от топлофикационните дружества, използващи природен газ. Такова например е \"Топлофикация София\". През юли заради поскъпването на природния газ цената на парното в страната беше повишена средно със 7.33%. ", "date": "2018.08.11", "title": "“Булгаргаз“ прогнозира скок на цените на горива с над 14% "}
{"url": "http://www.cross.bg/grada-kasa-chasa-1581306.html", "text": "/КРОСС/ Карловци се вдигат на протест срещу закриването на Акушеро-гинекологичното отделение на МБАЛ \"Д-р Киро Попов\". Недоволството си жителите на подбалканския град ще изразят в понеделник от 10:30 часа в двора на лечебното заведение.\"Призоваваме гражданите да изразят своята гражданска ангажираност и заедно да защитим правото в града на Левски да продължават да се раждат достойни българи\", апелират към обществеността от кметската управа на Карлово.Протестът на жителите на града е провокиран от решението на пловдивската Здравна каса да спре финансирането по клиничните пътеки на АГ отделението в болницата, припомня Дарик. В него работи един анестезиолог на пълен щат, а според изискванията на НЗОК трябва да има поне двама. За да изпълнят критериите за сключване на договори по клинични пътеки, в родилното отделение на болницата, която е общинска, на 4 часа работят още няколко анестезиолози, които пътуват от Казанлък.Според Здравната каса в Пловдив обаче, това не отговаря на нормативната база.Решението за закриване на АГ отделението е обжалвано от Община Карлово. От местната управа считат, че то е незаконно и зад него прозират интереси на големи частни болници в Пловдив.Очаква се по казуса да се произнесе Административният съд в града на тепетата. ", "date": "2018.08.11", "title": "Карловци се вдигат на протест срещу Здравната каса, затварят им Родилното"}
{"url": "http://www.cross.bg/gycha-grad-nedelya-1581280.html", "text": "/КРОСС/ Започна поредното издание на един от най-колоритните музикални фестивали в Европа. До неделя вечер в сръбския град Гуча среща си дават десетки духови оркестри от западната ни съседка.Фестивалът, известен като Драготинският събор, се провежда вече повече от половин век. Началото му е през 1961 година. Оттогава градчето с 2000 жители привлича стотици хиляди посетители за трите фестивални дни.Днес на различни сцени се изявяват всички участници. Надсвирването продължава в събота до късно през нощта, а в неделя ще се избере най-добрият духов оркестър.\n\t\t\t\t\t", "date": "2018.08.11", "title": "Десетки духови оркестри се надсвирват в сръбския град Гуча (видео)"}
{"url": "http://www.cross.bg/obshtinata-finansirane-selishta-1581292.html", "text": "/КРОСС/ В 36 селища в община Велико Търново започнаха инфраструктурни ремонти и облагородяване на обществените места. За десета година жителите на населените места се включват с доброволен труд, а чрез програмата „Местни инициативи\" общината осигурява 450 000  лева финансиране.Улиците са най-болният проблем и за това великотърновските кметствата обединяват проектите си по „Местни инициативи\" с полагащото им се финансиране от инвестиционната програма на общината. Тази година с общ бюджет от над 600 000 лева в 30 селища изкърпват улици и ремонтират тротоари.В Хотница и Дебелец се правят детски площадки, в Шемшево ще има нова зона за отдих, а в Ново село хората се обединиха и приключват с изграждането на обществена тоалетна. С целево финансиране от общината ще бъде направен ремонт на старческия дом в Балван.  ", "date": "2018.08.11", "title": "Започнаха инфраструктурни ремонти в 36 великотърновски селища"}
{"url": "http://www.cross.bg/registur-lireks-godina-1581290.html", "text": "/КРОСС/ Поради технически проблем вчера достъпът до информационната система на Търговския регистър и регистър на юридическите лица с нестопанска цел, бе преустановен. За това съобщиха от Агенцията по вписванията.Оттам посочват, че за проблема са ангажирани всички поддържащи фирми, както и IT експерти от самата агенция. По първоначални данни - проблемът трябваше да бъде отстранен в рамките на осем часа.Тази сутрин обаче търговският регистър продължава да не работи, а достъпът продължава да е преустановен. В ново съобщение от Агенцията заявяват:Поради дейностите, извършващи се по отстраняване на техническия проблем в Търговския регистър и регистър на юридическите лица с нестопанска цел, уведомяваме потребителите, че на 11.08.2018 г., събота, и 12.08.2018 г., неделя, няма да могат да се подават онлайн документи. Молим да ни извините за причиненото неудобство.ТОПНОВИНИ твърдят, че от 2012-а година Търговския регистър се подържа от ЛИРЕКС - една от популярните IT фирми у нас, приближена до бившия депутат и ковчежник на БСП Димитър Дъбов и лидера на АБВ Румен Петков.При опитите за отстраняване на проблема вчера са компрометирани дисковите масиви и е загубена цялата база данни на регистъра. Наличен е архив единствено от февруари тази година, но и за него не е сигурно, че ще бъдат извадени данни.До момента официално потвърждение за информацията ни няма. Ако критичната ситуация е факт - това означава огромен скандал сред голяма част от българския бизнес. Загубата на базата данни ще доведе до редица административни проблеми за много юридически субекти в страната.Това няма да бъде и първият скандал, свързан с компания от групата ЛИРЕКС. През 2017-а ЦИК взе решение да прекрати обществената поръчка за доставка на машини за гласуване за предсрочните парламентарни избори. Причината за това бе невъзможността техниката да бъде доставена навреме от доставчиците на \"Лирекс\"БГ.Отново през миналата година WikiLeaks качиха на своя сайт над 8000 секретни страници, използвани от ЦРУ във връзка с някои от най-популярните антивирусни продукти и технологии. В списъка има 150 IP адреса от България, а едно от IP-тата в списъка е именно на ЛИРЕКС. Тогава главният технологичен директор на фирмата Боян Янчев отрече публично това да е свързано с възможността фирмата да организира машинното гласуване.През 2014-а вестник БАНКЕРЪ отново разказа за скандал с фирмата. Любка Стоева, началник на отдел \"Компютърни мрежи и комуникации\" в дирекция \"Информационно и комуникационно осигуряване\" към Министерството на икономиката и енергетиката се оказа съпруга на търговския директор на ЛИРЕКС Владимир Стоев. Тогава проблемът бе, че Стоева одобрява и съгласува документи за участие в обществени поръчки, на които след това се явява фирма, свързана със съпруга й.", "date": "2018.08.11", "title": "Търговският регистър може да не тръгне скоро"}
{"url": "http://www.cross.bg/solar-sluntzeto-parkur-1581293.html", "text": " /КРОСС/ НАСА ще изстреля днес от от космодрума Кейп Канаверал във Флорида специалната сонда „Паркър Солар\". Главната ѝ цел е да разкрие тайните на необичайната атмосфера около Слънцето.  Апаратът струва 1,5 милиарда долара и има за цел да навлезе в слънчевата атмосфера, където ще изледва небесното тяло.Сондата не е особено голяма - тя е с размерите на автомобил, но е направена специално да издържи огромната горещина на разглеждания обект. Това ще е най-близкото изследване на Слънцето, правено някога в историята на човечеството.Мисията е планирана за 7 години и за това време сондата трябва да премине 24 пъти през короната. „Паркър Солар\" е обвита с термозатен щит и се предполага, че той ще я предпази от топлинното излъчване, тъй като издържа на температура до 1 300 градуса по Целзий.Учените се шегуват, че на този щит дори Капитан Америка би завидял.Веднага след изстрелването  започва поставянето на рекорди. Досегашният шампион, достигнал най-близо до слънцето е Helios 2, изминал 43 милиона километра през 1976 г. „Паркър Солар\" се очаква да подобри този рекорд, а по време на най-близките си слънчеви преходи, ще се спусне през короната със 690 км/ч и ще постави и скоростен рекорд.За първи път НАСА кръщава свой космически кораб на жив човек. Совалката носи името на астрофизика Юджийн Паркър, който на младини пръв допуска, че на Слънцето има ветрове. Мнозина са скептични, но уредът \"Маринър 2\" на НАСА доказва неговото твърдение години по-късно. Днес Паркър е на 91 години и заедно със семейството си ще присъства на изстрелването. ", "date": "2018.08.11", "title": "Сондата \"Паркър Солар\" ще се опита да разкрие загадки, свързани със Слънцето"}
{"url": "http://www.cross.bg/ikonomika-ryskata-rastezhut-1581285.html", "text": "/КРОСС/ Растежът на руската икономика се ускорява, независимо от санкционния натиск от Съединените щати, съобщава Франс прес.По предварителни данни на Федералната служба на държавната статистика, в периода от април до края на юни Брутният вътрешен продукт на Русия е нараснал с 1,8 на сто спрямо същия период от миналата година. Това е станало, въпреки че през април Съединените щати оповестиха икономически санкции срещу Москва, обвинявайки я в опит да манипулира президентските избори от 2016 година.По време на въпросните избори руската икономика беше все още в рецесия, но от 2 години вече расте, благодарение на поскъпването на петрола.Преди дни Вашингтон обяви, че ще ограничи продажбите на технологии за Русия в отговор на покушението над двойния агент Сергей Скрипал в Солзбъри. От Държавния департамент предупредиха, че след 3 месеца могат да последват нови, \"драконови\" мерки. ", "date": "2018.08.11", "title": "Растежът на руската икономика се ускорява, независимо от американските санкции"}
{"url": "http://www.cross.bg/helikopter-prefektyrata-prefektyra-1581299.html", "text": "/КРОСС/ Японските власти потвърдиха смъртта на девет души на борда на спасителен хеликоптер, разбил се вчера в централната част на страната, предадоха световните агенции.Радиовръзката с хеликоптер Бел 412 ЕП е прекъснала около час след излитането, след което машината катастрофира. На борда му е имало седем спасители от централната префектура Гума и двама пилоти. Представители на префектурата казаха, че днес е било открито деветото тяло.Хеликоптерът трябвало да извърши двучасов полет, за да наблюдава откриването на планински път. Поради катастрофата префектурата отмени събитието. Властите разследват причините за трагичния инцидент.Според очевидци машината е летяла ниско в условия на мъгла, съобщават японски медии, цитирани от Асошиейтед прес. По данни на властите хеликоптерът е бил на 20 години. От април до юни тази година двигателят му е бил на ремонт, но не са били открити дефекти, посочва ДПА, цитирайки агенция Киодо. През ноември в префектура Гума се разби друг хеликоптер на същата въздухоплавателна компания. И четиримата членове на екипажа загинаха.", "date": "2018.08.11", "title": "Девет души загинаха при катастрофа с хеликоптер "}
{"url": "http://www.cross.bg/ptitzi-stara-zagora-1581300.html", "text": "/КРОСС/ Десетки щъркели загинаха от високоволтова дъгa, след като са кацнали на необезопасен далекопровод в Елховско, съобщи БТВ. Въпреки спасителната операция оцеляват едва четири птици.Сигналът е подаден от гранични полицаи. На нощно дежурство до село Малко Кирилово те виждат как високото напрежение убива птиците.„Сигналите бяха за убити щъркели от високоволтова дъга. Веднага се обадихме на колегата, който е в района на град Елхово и се отзова на място\", обясни Иван Гагов от РИОСВ - Стара Загора.„За пръв път виждам такова нещо, под всеки един стълб имаше 4-5 до 6 мъртви щъркела. Гледката е потресаваща\", допълни и Димитър Тодоров от РИОСВ - Стара Загора.Оцеляват само четири птици. Откарани са в Спасителния център за диви животни в Стара Загора. Все още не е ясно дали ще могат отново да летят. „И четирите са с проблеми в крилете, основно луксирали стави. Това най-често се получава, когато птиците падат от голяма височина\", заяви лекар от Центъра.Всяка година има единични инциденти с ударени от волтова дъга птици, но подобен масов случай е прецедент, твърдят от Спасителния център.„Ако далекопроводите бъдат обезопасени, подобна трагедия би могла да бъде предотвратена. Имаме сътрудничество с електроразпределителното дружество, много стълбове са обезопасени, но на тези още не им е дошло времето\", коментира Иван Гагов.От EVN казаха пред bTV, че започват проверка по случая. ", "date": "2018.08.11", "title": "Десетки щъркели загинаха от високоволтова дъга в Елховско "}
{"url": "http://www.cross.bg/albanetz-godini-doma-1581302.html", "text": "/КРОСС/ 24-годишен албанец уби осем роднини с автоматична пушка. Инцидентът станал снощи около 20.00 часа (българско време) в село Ресулай, край Вльора. Задържан е Ридван Закай, който е заподозрян в убийството.Сред убитите има три жени и две деца. Други шест лица са ранени при стрелбата, уточниха от полицията. Убиецът първо нахлул в дома на брата на неговия дядо. Там е убил 75-годишния мъж и неговата 72-годишна съпруга. При стрелбата са ранени неговият син и снаха на 45 и 42 години. След това нахлул в дома на другия брат на дядо му, където избил 43-годишен мъж, неговата 42-годишна съпруга и децата им - на 8 и 15 години. След това убиецът избягал в близката гора.В селото пристигнаха вътрешният министър Фатмир Джафай и генералният директор на полицията Арди Велиу. Те лично следяха провеждането на операцията по издирването на убиеца. Тази сутрин 24-годишният албанец е задържан в района на село Ресулай, на 90 километра южно от Тирана, съобщава АФП.След бягството си убиецът публикувал заплашителни послания и обиди на страницата си във „Фейсбук\", които по всяка вероятност са помогнали за залавянето му. Полицията установява причините за деянието му, но една от версиите е имуществен спор с роднините му. ", "date": "2018.08.11", "title": "Млад албанец изби роднините си, сред които и две деца"}
{"url": "http://www.cross.bg/sredstvo-listovki-listovkite-1581295.html", "text": "/КРОСС/ От неделя по граничните контролно-пропускателни пунктове започва раздаването на листовки на влизащите у нас транзитно преминаващи чужди граждани и туристи. В тях се съдържа информация за най-важните и нови моменти от Закона за движението по пътищата, кои разпоредби в никакъв случай да не се пренебрегват и възможните санкции, ако бъдат нарушени.Листовките са отпечатани на 4 езика - български, английски, немски и турски. Те са предназначени основно към транзитно преминаващите през нашата територия чужди граждани (т. нар. гастербайтери) и туристи, чийто поток се активизира в този период на годината.В листовките е обърнато внимание на това, че за неплатена винетна такса, водачът рискува да му бъде спряно превозното средство за срок от 1 месец и глоба между 300 и 3000 лева, в зависимост от вида му. Напомня се на шофьорите, че на наша територия трябва да се движат и през деня с включени светлини. Специално внимание е обърнато и на това, че в аварийните ленти на магистралите е забранено движението или спирането, освен в случай на повреда на моторното превозно средство или по здравословни причини на водача. Отбелязани са и санкциите за управление на моторно превозно средство след употреба на алкохол.Създадена е организация и листовките ще се раздават още при паспортния контрол, като в документа на водача ще се поставя и изготвената брошура. Това ще се случва на почти всички гранични пунктове - Калотина, Капитан Андреево, Маказа, Лесово, Кулата и др.На ГКПП \"Калотина\" например са оставени 100 хиляди листовки, уточни началникът на граничния пункт Светослав Костадинов. Той обясни, че бройката е толкова голяма, защото само през неделния ден през пункта са преминали около 40 хиляди души.Акцията на полицията ще продължи до края на активното преминаване на шофьори през България в посока Западна Европа. ", "date": "2018.08.11", "title": "Обясняват с листовки на чужденците как да шофират у нас "}
{"url": "http://www.cross.bg/pilotite-raiiuneur-piloti-1581304.html", "text": "/КРОСС/ Днес си в Ню Йорк, утре - в Бангкок. Преспиваш в луксозни хотели, а приятна компания ти правят обикновено младички стюардеси. Това отколешно клише за професията на пилота все още не е съвсем отмряло. Реалностите обаче бързо го изпреварват.Днес вече наблюдаваме една почти пролетаризирана пилотска професия, където най-вече младите хора затъват в огромни дългове, преследвайки мечтите си за полет в небето. Те обикновено са принудени сами да си плащат обучението, а после трудно си намират постоянна работа в някоя авиокомпания. Проблемът им е голям, дълговете - още по-големи - често пъти над 150 хиляди евро.\"Плащай, за да летиш\"Млади пилоти, които вече са положили теоретическите изпити, а практическият им опит се изчерпва със симулатора и с управлението на някой малък спортен самолет, все по-често са принудени дори да си плащат, за да седнат на мястото на помощник-пилота в голяма пътническа машина редом с опитен колега. Само по този начин те могат да получат съответния лиценз за управление на Боинг- 737, което пък е предпоставка за кариера като пилот на пътнически самолет. Запознати със ситуацията в \"Райънеър\" твърдят, че и там все по-често се практикува моделът \"Плащай, за да летиш\". Младите пилоти не само че не получават пари за работата си като помощници, а и трябва сами да си плащат за подобна възможност.Пилотската професия е единствената, която начинаещите си \"купуват\" срещу много пари и после години наред живеят на ръба на фалита. Чудно ли е тогава, че тя вече изобщо не е тъй привлекателна, както беше - особено като се има предвид, че в сферата на комуникациите или на финансите младите хора могат да изкарват много повече пари.А пилотите на \"Райънеър\" - най-голямата авиокомпания в Европа, която миналата година обслужи 128 милиона пътници - са в особено тежко положение. Една от най-големите нискотарифни компании в света се смята от пилотите и за един от най-лошите работодатели. Тяхното огорчение се трупа вече от години, а днес най-после се изля в голяма пилотска стачка.Напоследък пилотите и без това масово напускат компанията. Твърди се, че само през миналата година фуражките са си взели 700 пилоти. \"Не съм изненадан\", казва Джеймс Аткинсън, който от 2006 до 2014 г. е пилотирал боинги на \"Райънеър\", а днес работи за една китайска авиокомпания и получава доста повече пари.Според германския синдикат на пилотите \"Кокпит\", началната пилотска заплата в \"Райънеър\" е около 25-30 хиляди евро годишно - преди данъци. След пет години стаж помощник пилотите могат да стигнат до 70 хиляди годишно, а опитните първи пилоти изкарват до 130 хиляди евро на година. Китайски авиокомпании плащат на опитните пилоти до 300 хиляди евро годишно, а и фирмените условия обикновено са значително по-добри. Защото на международния трудов пазар има излишък от млади помощник-пилоти - и недостиг на опитни капитани.Според фирмената стратегия на \"Райънеър\", в Европа персоналът е разпределен в около 80 бази - от Литва до Мароко и от Ирландия до Кипър. В почти всички страни заплащането се различава, при това много пилоти работят не на трудов договор, а формално като самонаети лица, тъй че плашат и двойни социални осигуровки. Тази разпокъсаност е преднамерена - и тъкмо в резултат от нея персоналът дълги години не можеше да се организира и да защити правата си.Трудови договори с повече праваЕто защо едно от най-важните искания на пилотите е да получат трудови договори при еднакви условия. Те са особено недоволни и от факта, че - за разлика от повечето други авиокомпании - \"Райънеър\" им заплаща единствено реалните часове в полет, но не и дългите престои поради обичайните закъснения. Дори когато закъсненията са особено продължителни, персоналът не получава нито допълнително заплащане, нито пък командировъчни за покриване на евентуално необходимите нощувки и допълнителни разходи.Джеймс Аткинсън разказва: \"В почивните ми дни редовно се случваше да ми се обадят с молба на собствени разноски да се добера до някоя от базите на \"Райънеър\", където в момента липсвал персонал. Така понякога съм имал тежки петдневни смени, след които на собствени разноски е трябвало да се прибирам обратно в собствената си база. Това направо те съсипва.\" Тъкмо този пинг-понг от непредсказуеми премествания между базите сега е в центъра на критиката, която огласяват пилотите. Да не говорим пък за абсурди като това, че на борда пилотите трябва да си плащат дори за минералната вода и за кафетата, които пият. \"Никой от екипажа не получава дори една бутилка минерална вода. Ако искаш вода - купувай си я\", казва Аткинсън.", "date": "2018.08.11", "title": "Онова, което не знаете за \"Райънеър\""}
{"url": "http://www.cross.bg/narysheniya-operatziyata-kontrol-1581289.html", "text": "/КРОСС/ Общо 614 нарушения са установени по време на първата част от проведената специализирана операция за контрол по основните пътища. От старта ѝ вчера сутринта (10 август) до 20:00 часа вечерта няма регистриран нито един тежък инцидент. Това съобщиха от пресцентъра на МВР.В рамките на операцията екипите са проверили 231 моторни превозни средства и 316 водачи и пътници. Констатирани са общо 614 нарушения, като най-голям е броят на тези за скорост - 512. Констатиран е един случай на управление на моторно превозно средство в аварийната лента на магистралата и случай, при който чуждeнец е пътувал без регистрационни табели.В хода на проведения контрол са издадени 67 фиша, съставени са 27 акта за установено административно нарушение и 8 заповеди за принудителни административни мерки. Освен това са връчени 31 електронни фиша на водачи за техни предишни нарушения, а на 3-ма са отнети свидетелствата за управление поради неплатени задължения по Закона за движение по пътищата.В проверката  се включи и вертолет на ГДГП, който следеше за спазването на правилата за движение от въздуха и агресивни шофьори.Паралелно са извършени и проверки за употреба на алкохол, наркотични вещества и правилно превозване на огнестрелно оръжие. В рамките на операцията служителите на реда са установили 15 лица от криминалния контингент.\n\t\t\t\t\t", "date": "2018.08.11", "title": "Хеликоптер следи за нарушители на пътя, хванаха 600 (видео)"}
{"url": "http://www.cross.bg/plodove-makedoniya-surbiya-1581261.html", "text": "/КРОСС/ От 15 август Русия временно ограничава вноса на костилкови плодове, включително праскови и кайсии, от Македония и Сърбия заради откриването в доставките на кафяво гниене (Monilinia fructicola).В съобщението на регулатора Росселхознадзор се посочва, че между 13 юли и 10 август от Сърбия са пристигнали 27 пратки с плодове с това подлежащо на карантина състояние, а от Македония - 3. Вносът е бил допуснат при фитосанитарни сертификати, удостояващи, че всичко е наред и плодовете не са опасни.Ограниченията ще са в сила, докато двете балкански страни не предприемат мерки срещу износа на заразена продукция и не разследват как се е стигнало до сертифицирането на пратките.Кафявото гниене може да се е появило заради дъждовното лято в района, казва Небойша Милославлевич, директор по растителна защита към Министерството на земеделието и защитата на околната среда в Белград. Monilinia fructicola поразява не само откъснатите плодове, но и наземните органи на растението като цветове и клони. При топло и влажно време един заразен плод може да порази цяла градина. ", "date": "2018.08.11", "title": " Русия ограничи вноса на плодове от Македония и Сърбия"}
{"url": "http://www.cross.bg/rysiya-zoni-ofshorni-1581278.html", "text": "/КРОСС/  Далечният изток и районът на Калининград ще се конкурират с юрисдикциите на екзотични места, за да привличат международни инвеститори.По най-западните брегове на Русия - на остров Октомврийски, в Калининградска област и на остров Руски в Далечния изток - скоро ще се появят неочаквани конкуренти на популярни офшорни зони като Кипър и Каймановите острови. Според официални лица те ще започнат да работят още през септември или октомври.Местоположението на тези \"специални административни райони (САР)\" не е случайно. Първо, и двата острова имат дейно участие във важни събития през последните шест години: през 2012 г. на остров Руски се проведе срещата на върха на Организацията за азиатско-тихоокеанско икономическо сътрудничество (АТИС), а Октомврийски беше домакин на четири мача от Световното по футбол тази година.На второ място, тези места са съобразени с нуждите на точно определена група потенциални инвеститори, отбелязва Роман Блинов, който ръководи отдела за анализи в Международния финансов център в Москва. \"Офшорната зона на остров Руски цели да привлече нашите съседи от Азия, а зоната на Октомврийски се надява да посрещне европейски бизнесмени и инвеститори\", обясни експертът.Новите офшорни зони първоначално са замислени като начин, по който руските фондове в чужбина, особено застрашените от санкции, да могат да се завърнат в родината си. За момента в специалните административни райони могат да се установят единствено юридически лица, регистрирани в чужбина, включително и чуждестранни компании.Фирмите, регистрирани в Русия, също ще имат възможност за регистрация в новите офшорни зони в бъдеще, но не и в момента. Властите се боят от масов наплив на местни компании.Специалните административни райони няма да приемат банки, некредитни финансови институции и разплащателни оператори. Там добре дошли ще бъдат единствено фирми, първоначално регистрирани или учредени в страна-членка на Работната група за финансово действие (срещу изпирането на пари) (FATF) или Moneyval (Комисията от експерти по оценка на мерките срещу прането на пари и финансовия тероризъм) към Съвета на Европа. До регистрация ще бъдат допускани само компании, създадени преди 1 януари 2018 година.Освен това от тях ще се изисква да инвестират 50 млн. рубли ($784 815) в Русия през първите шест месеца след регистрацията.Като във всяка офшорна зона фирмите, регистрирани в новите специални административни райони в Русия, ще могат да се възползват от благоприятни данъчни ставки (0% върху дивидентите и 5% върху продажбите на активи) и да се регистрират бързо, с минимални разходи и напълно защитени права и задължения.Властите направиха и поправки в Кодекса на търговското мореплаване, с които плавателните съдове, собственост на чуждестранни граждани и юридически лица, ще могат да се регистрират в Руския регистър на плавателните съдове и да плават под руски флаг.От друга страна руските власти решиха да не разрешават на фирмите да прехвърлят пари от офшорните зони в чуждестранни банкови сметки. Както писа \"Комерсант\", Централната банка е силно против тази мярка, тъй като тя противоречи на целите за репатриране на капитала.Според експертите повечето руски фондове са базирани в чужбина, така че новите офшорни зони ще им помогнат да репатрират свои активи от рискови райони (като Запада) към Русия.Много компании вече изпитват проблеми поради санкциите и е възможно в бъдещето те да пострадат още по-сериозно. Офшорните зони могат да им предложат спасение от тази ситуация, смята Наталия Кузнецова, вицепрезидент на корпоративния и правен отдел в O2 Consulting.\"Русия няма да получи данъчни приходи от тези активи, но ще получи средства за развитие през следващите две или три години\", допълва Денис Друшляк, анализатор от Консултанския център в Мичълдийн. \"Разбира се, за момента тези зони се създават с цел репатриране на родните фондове, но промените в Европа и Азия, както и икономическият растеж на Русия, ще привлекат известен брой чуждестранни инвеститори\".И все пак руските офшорни зони няма да отговорят на очакванията на чуждите фирми, които предпочитат да се преместят там, за да запазят бизнес информацията си в тайна.\"Русия от няколко години е член на международната конвенция  за обмен на информация\", посочва Кузнецова, като подчертава, че банките ще продължат да пазят цялата нужна информация и ще е трудно да се избегне известно ниво на разкриване на данни.Иван Капустянски, който е главен анализатор в онлайн брокера Forex Optimum, смята, че има шанс тези офшорни зони да успеят.\"Ако властите не се дискредитират, като не отговорят на доверието на бизнеса, проектът има шанс да постигне целите си и да се превърне в катализатор на икономически растеж в Русия\", казва той.Източник: ", "date": "2018.08.11", "title": "Русия отваря алтернативни офшорни зони?"}
{"url": "http://www.cross.bg/pedofili-trima-smurt-1581288.html", "text": "/КРОСС/ В Йемен наказаха трима педофили, изнасилили жестоко и убили 10-годишно момченце.Всичко това се разигра пред очите на огромна тълпа, жадуваща за мъст.  След публичния разстрел телата на престъпниците бяха овесени на подемен кран, пише The Sun. Наказанието бе изпълнено на централния площад в Сана.Осъдените на смърт педофили бяха облечени в сини роби. Преди разстрела офицерите ги заставили да легнат на земята по очи, след като пуснали по един куршум в областта на сърцето на всеки един от тях.Окървавените тела на наказаните бяха оставени за назидание няколко часа. ", "date": "2018.08.11", "title": "Разстреляха и провесиха трима педофили, изнасилили дете до смърт"}
{"url": "http://www.cross.bg/stefani-kiryakova-minsk-1581297.html", "text": "/КРОСС/ Българският ансамбъл по художествена гимнастика за жени ще участва на турнира \"Чалъндж къп\" в Минск (Беларус). Възпитаничките на Весела Димитрова продължават да играят с резервата Стефани Кирякова, след като Теодора Александрова все още не е възстановена от контузията си в крака. Така те ще са в състав Симона Дянкова, Елена Бинева, Мадлен Радуканова, Лаура Траатс и Стефани Кирякова. В индивидуалната надпревара България ще бъде представена от Катрин Тасева и Невяна Владинова, съобщават от БФХГ. Турнирът ще се проведе от 17 до 19 август.", "date": "2018.08.11", "title": "Гимнастичките ни ще се борят за медали в Минск"}
{"url": "http://www.cross.bg/kemring-oborydvane-suobshti-1581291.html", "text": "/КРОСС/ Един човек загина при експлозия в завод за военно оборудване близо до Солсбъри в Англия, съобщи британската фирма „Кемринг груп\", цитирана от Ройтерс.При експлозията в завода „Кемринг Каунтърмежърс\" има и един ранен, който е приет в болница, съобщи фирмата в „Туитър\".Обектът е евакуиран, а ситуацията е под контрол. Води се разследване на причината за експлозията.В завода се произвежда оборудване за защита на военни кораби и самолети от нападения. ", "date": "2018.08.11", "title": "Един загина при експлозия в британски военен завод до Солсбъри "}
{"url": "http://www.cross.bg/yseteno-zemetresenie-prefektyra-1581294.html", "text": "/КРОСС/ Земетресение с магнитуд 5,1 бе усетено по североизточното крайбрежие на основния японски остров Хоншу, съобщи японската национална метеорологична служба, цитирана от ТАСС. Няма данни за жертви или материални щети. Тревога за цунами не е издадена.Епицентърът на труса е бил в Тихия океан край бреговете на префектура Фукушима, на дълбочина около 20 км под океанското дъно. Земетресението е било усетено и в съседната префектура Мияги.", "date": "2018.08.11", "title": " Земетресение с магнитуд 5,1 разтърси североизточната част на Япония "}
{"url": "http://www.cross.bg/trafikut-intenziven-e--1581296.html", "text": "/КРОСС/ Интензивен е трафикът по автомагистрала „Струма\" и главен път Е-79 по направлението София - Кулата и обратно. Това съобщиха за Радио „Фокус\" - Пирин от Областно пътно управление - Благоевград. Натоварен е и трафикът по второкласен път-19 Симитли - Гоце Делчев в посока от и за Банско. В област Благоевград не се извършват ремонтни дейности по първокласната, второкласната и третокласната пътна мрежа. Няма регистрирани тежки пътни инциденти.", "date": "2018.08.11", "title": "Интензивен е трафикът по автомагистрала „Струма“ и главен път Е-79"}
{"url": "http://www.cross.bg/ykraiina-poroshenko-strategiya-1581277.html", "text": "/КРОСС/ Бившият шеф на изборния щаб на Доналд Тръмп - Пол Манафорт, през 2014 г. е предлагал на сегашния президент на Украйна Петро Порошенко изборна стратегия, основаваща се на разцепление на украинското общество.Това заяви пред \"Гласът на Америка\" Игор Гринив - главен стратег на кампанията на Порошенко.Разрушителната стратегия, предложена от Манафорт, е била абсолютно неприемлива и щабът на Порошенко никога не е работил съвместно с лобиста.Гринив пояснява, се е срещнал веднъж с Манафорт, по инициатива на американеца. Това е станало през пролетта на 2014 г., след бягството на експрезидента Виктор Янукович от страната.Игор Гринив смята, че Манафорт е предложил услугите си с идеята да остане да работи в Украйна.По думите му, лобистът е искал да заложи на фаворита. На срещата той е донесъл социологически данни и е предложил Порошенко да използва старата стратегия - да бъде кандидат на Западна Украйна и да принуди конкурента си да се позиционира в Източна Украйна ", "date": "2018.08.11", "title": "Шефът на изборния щаб на Тръмп предлагал на Порошенко стратегия, основана на разкол в Украйна"}
{"url": "http://www.cross.bg/kotelni-ostrov-ekspeditziya-1581268.html", "text": "/КРОСС/ Останки от мамут бяха открини на остров Котелни в Якутия, съобщи ТАСС. Планирано е разкопките да бъдат направени през пролетта на 2019 като за целта ще се формира експедиция,  каза пред агенцията ръководителят на звеното, което изучава мамутовата фауна в  Академията на науките на Република Саха - Алберт Протопопов.\"През зимата, ние получихме информация от местните жители, че на остров Котелни е намерен скелет на мамут. Беше организирана комплексна  експедиция, която включва палеонтолози, специалисти по ботаника,  зоология, ентомология и други области.  В хода на комплексния оглед е било локализирано и мястото, където са намерени останките - скелета и торса на животното, казва Протопопов. Мястото е било установено по време на подробното изследване на острова, където са останките.Според учения, те се намират в приливната зона на морето, така че заради климатичните особености на мястото, разкопките трябва да се направят през пролетта. Експедицията до остров Котелни  беше подкрепена от Министерството на отбраната на Русия, Руското географско дружество, както и ръководството на републиката. \"Благодарение на тяхната подкрепа, ние бяхме в състояние да изпълним тази непланирана експедиция В действителност, останки от мамути са изключителна рядкост. Веднъж на няколко години\", - заключи източникът.Остров Котелни е  най-големият остров в архипелага от острови в сибирския район на Якутия. Площта му е 23,2 хиляди квадратни километра. Той е открит през 1773 г. от руския търговец Иван Ляхов. На острова, в рамките на голямата програма на Министерството на отбраната, се възстановява военната база. ", "date": "2018.08.11", "title": "Останки от мамут бяха открити на остров Котелни  в Якутия "}
{"url": "http://www.cross.bg/leva-obshtinite-sredstva-1581276.html", "text": "/КРОСС/ Искания за 300 млн. лева допълнителни средства за общините са постъпили в Министерството на финансите от началото на годината до 10 август. Това се казва в справка, направена специално за \"Хоризонт\", от ведомството. Оттам допълват, че към момента са удовлетворени около 30% от тях. Средно на глава от населението предоставените средства са 12 лева.Предоставените допълнителни средства на общините в Северна България са за 18 лева на човек, а в Южна - за девет лева, показват данните на финансовото министерство, предоставени на \"Хоризонт\". Заради по-слабото икономическо развитие на северната част от страната, около 40% от исканията на общините са удовлетворени там. За сравнение - в Южна България засега местните администрации са получили 20% от поисканите допълнителни трансфери, като разликата се обяснява с \"по-добрия приходен капацитет на общините в тази част от страната\". От финансовото министерство подчертават, че с постановлението на Министерския съвет се отпускат 87 млн. лева за общинските администрации. Други 111 млн. лева са предназначени за София и Пловдив, но те са предварително разчетени в централния бюджет. Разликата е, че за останалите общини се дават пари, които са спестени или са пренасочени - от разходи, за които се очаква да не бъдат направени, въпреки че има предвидени средства. ", "date": "2018.08.11", "title": "300 млн. лева допълнително са поискали общините от началото на годината"}
{"url": "http://www.cross.bg/pyciya-tova-tezi-1581274.html", "text": "/КРОСС/ Pycия e ядpeнa cилa cъc cepиoзнo гeoпoлитичecĸo влияниe. Ho нeщaтa нe cтoят тaĸa в иĸoнoмичecĸи плaн. БBΠ нa cтpaнaтa зa минaлaтa гoдинa e oĸoлo 1.6 тpлн. дoлapa, ĸoeтo e пo-мaлĸo oт тoвa нa щaтa Teĸcac.Бoгaтcтвoтo й cъщo нe ce yвeличaвa: БBΠ нa Pycия пpeз 2017 г. e пo-мaлъĸ oт тoзи пpeз 2013 г., ĸaтo ce взeмe пpeдвид инфлaциятa, пишe Quаrtz.И вce пaĸ мeждyнapoднoтo влияниe нa pycĸия пpeзидeнт Bлaдимиp Πyтин e бeзcпopнo. Bиждaли cмe cпocoбнocттa мy дa ce нaмecвa в дeмoĸpaтичнитe избopи нa пo-гoлeми и бoгaти дъpжaви, или ĸaĸтo пoĸaзa cpeщaтa нa въpxa в Xeлзинĸи - дa yĸpoти eĸcцeнтpичния Дoнaлд Tpъмп.Умeниeтo нa Kpeмъл дa нaдcĸaчa възмoжнocтитe cи, ĸoгaтo cтaнe въпpoc зa гeoпoлитиĸa, нaпoмня, чe бoгaтcтвoтo пoняĸoгa e пo-мaлoвaжнo oт тoвa ĸaĸ бopaвиш c нeгo.Или пo-тoчнo нa ĸoгo гo дaвaш. Oлигapcитe ca cъщecтвeнa чacт oт влacтoвия aпapaт нa Πyтин. И ĸaĸтo paзĸpивaт изтъĸнaтитe иĸoнoмиcти Toмa Πиĸeти, Гaбpиeл Зyĸмaн и Филип Hoвoĸмeт в paбoтeн дoĸyмeнт - бoгaтcтвoтo, ĸoeтo пeчeли тяxнaтa вяpнocт, идвa диpeĸтнo oт peзepвитe нa cтpaнaтa - нa пpaĸтиĸa oт джoбoвeтe нa pycĸия нapoд.Πo вcяĸa вepoятнocт, Pycия тpябвa дa e бoгaтa. Tя имa изoбилиe oт пpиpoдни pecypcи - oчeвиднитe нeфт и гaз, нo и въглищa, зъpнeни xpaни, мopcĸи дapoвe и oгpoмни зaпacи oт минepaли.Maĸap чe изнacяшe мaлĸo пo вpeмe нa cъвeтcĸия peжим, тoвa бъpзo ce пpoмeни cлeд paзпaдaнeтo мy пpeз 1991 г. Meждy 1993 г. и 2015 г. Pycия изнacя cpeднo c пo 10% пoвeчe нa гoдинa, oтĸoлĸoтo внacя.Ho дaли тъpгoвcĸитe излишъци ca иĸoнoмичecĸи здpaвocлoвни зaвиcи oт нaчинa, пo ĸoйтo ce изпoлзвaт.Koгaтo дъpжaвитe и фиpмитe имaт излишъĸ, тe тpябвa дa измиcлят ĸaĸвo дa пpaвят c чyждecтpaннитe пapи, ĸoитo пeчeлят. Πoддъpжaнeтo нa пocтoянни тъpгoвcĸи излишъци oбиĸнoвeнo e нaй-cигypният нaчин дa ce нaтpyпaт бoгaтcтвa в чyжбинa, oбиĸнoвeнo пoд фopмaтa нa aĸтиви или ĸpeдити, дaдeни нa чyждeнци.Hяĸoи инвecтиции ca пo-дoxoдoнocни oт дpyги. Цeнтpaлнитe бaнĸи нa Kитaй и дpyги aзиaтcĸи дъpжaви нaпpимep ĸyпyвaт гoлeми ĸoличecтвa aмepиĸaнcĸи дълг c ниcĸa дoxoднocт, a гepмaнcĸитe ĸopпopaции xapчaт гoлямa чacт oт cвoитe тъpгoвcĸи дoxoди зa cтpoитeлcтвo нa фaбpиĸи в чyжбинa.C тeчeниe нa вpeмeтo тeзи чyждecтpaнни бoгaтcтвa ce нaтpyпвaт, cъздaвaйĸи пocтoянeн пoтoĸ oт дoxoди.A ĸaĸвo дa ĸaжeм зa Pycия? Πpeдвид нeйнитe излишъци, нaтpyпaни oт нaд 2 дeceтилeтия тлъcт изнoc, тя тpябвa дa e нaтpyпaлa инвecтиции в чyжбинa, paвнявaщи ce нa oĸoлo 230% oт нaциoнaлния дoxoд. И тoвa нe вĸлючвa възвpaщaeмocттa oт пeчaлбитe oт тeзи инвecтиции, ĸoятo би тpябвaлo дa дoнece oщe пo-гoлямa дoxoднocт.Πo-гoлямaтa чacт oт тoвa бoгaтcтвo oбaчe нe ce пoяви в oфициaлнитe pycĸи oтчeти. Kъм 2015 г. нeйнитe oфициaлни нeтни чyждecтpaнни aĸтиви - cтoйнocттa нa пpитeжaниятa в чyжбинa минyc тaзи нa мecтнитe aĸтиви, пpитeжaвaни oт чyждeнци - възлизa нa eдвa 26% oт нaциoнaлния дoxoд, cпopeд изчиcлeниятa нa иĸoнoмиcтитe.Πpocтaтa мaтeмaтиĸa пpeдпoлaгa, чe дял oт тeзи нaтpyпaни излишъци, paвeн нa нaд 200% oт ceгaшния нaциoнaлeн дoxoд нa Pycия, e изчeзнaл. Kaтo ce имa пpeдвид пocтoяннaтa гoдишнa възвpaщaeмocт, ĸoятo вepoятнo щeшe дa бъдe cпeчeлeнa oт тeзи инвecтиции, иĸoнoмиcтитe cмятaт, чe oбщoтo липcвaщo чyждecтpaннo бoгaтcтвo e oт пopядъĸa нa 300% oт ceгaшния нaциoнaлeн дoxoд нa Pycия или дopи пoвeчe.Иĸoнoмиcтитe твъpдят, чe гoлямa чacт oт липcвaщитe cpeдcтвa вepoятнo ca изтeглeни oт cтpaнaтa чpeз oфшopни тpaнзaĸции извън пoглeдa нa oфициaлнaтa cтaтиcтиĸa. Haчaлoтo нa тoвa пocтaви бъpзaтa \"пpивaтизaция\", ĸoятo пocлeдвa пaдaнeтo нa Cъвeтcĸия cъюз.Πpoцecът бeшe пocлoвичнo ĸopyмпиpaн, вĸлючвaщ дъpжaвни aĸтиви, пpoдaдeни пpeĸaлeнo eвтинo, и cтъcpeдoтoчaвaщ oгpoмни пyблични pecypcи в cpaвнитeлнo мaлĸo чacтни pъцe. Bъпpeĸи тoвa, тoвa пpeмecтвaнe нa бoгaтcтвo в чyжбинa нaй-вepoятнo e пpoдължилo пpeз дeceтилeтия oттoгaвa.Изпoлзвaйĸи cъвĸyпнocт oт нaлични oфициaлни дaнни, иĸoнoмиcтитe пpaвят ĸoнcepвaтивнa oцeнĸa, чe дo 2016 г. тoвa чyждecтpaннo бoгaтcтвo e oĸoлo 3 пъти пo-гoлямo oт нeтнитe чyждecтpaнни aĸтиви нa Pycия.Kaзaнo пo дpyг нaчин, \"имa финaнcoвo бoгaтcтвo, дъpжaнo oт зaмoжни pycнaци в чyжбинa - във Beлиĸoбpитaния, Швeйцapия, Kипъp и дpyги пoдoбнo oфщopни цeнтpoвe - пo-гoлямo oт тoвa нa цялoтo pycĸo нaceлeниe в caмaтa Pycия\", oтчитaт eĸcпepтитe.Hяĸoи oт тeзи тaйнo изнeceни пapи мoжe дopи дa ca били инвecтиpaни oбpaтнo в Pycия. Tълĸyвaйĸи нaличнитe дaнни, aвтopитe пpeдпoлaгaт, чe oгpoмeн дял oт тoвa, ĸoeтo ce cчитa зa чyждecтpaнни пacиви вcъщнocт e coбcтвeнocт нa pycнaци, ĸoитo ca ce пpoмъĸнaли пpeз oфшopни cмeтĸи.Koнтpaбaнднoтo изнacянe нa ĸaпитaл в чyжбинa - ĸoйтo нe мoжe дa бъдe peинвecтиpaн в пpoизвoдcтвeния ĸaпaцитeт нa Pycия, или oблoжeн c дaнъĸ зa финaнcиpaнe нa oбщecтвeнo-пoлeзни пpoгpaми - нe e в пoлзa нa 144-тe милиoнa pycнaци, ĸoитo нe ca oлигapcи. Hитo пъĸ paзпpeдeлянeтo нa бoгaтcтвoтo нa мecтнa пoчвa.Cлeд пaдaнeтo нa Cъвeтcĸия cъюз дeлът oт дoxoдa, зa ĸoйтo пpeтeндиpa пo-бeднaтa пoлoвинa нa oбщecтвoтo, ce cpинa. Toвa мoжe би тoвa нe e изнeнaдвaщo, ĸaтo ce имaт пpeдвид xипepинфлaциятa и бeзpaбoтицaтa, paзбивaщи иĸoнoмиĸaтa пpeз тeзи xaoтични гoдини. Ho cъщo тoлĸoвa шoĸиpaщo e зaпaзвaнeтo нa тaзи пpoмянa в paзпpeдeлeниeтo нa дoxoдитe.Kaĸ ce cлyчи тoвa? Maщaбът нa пocтcъвeтcĸaтa пpивaтизaция нecъмнeнo e oгpoмeн фaĸтop, ĸaĸтo и xипepинфлaциятa пpeз cлeдвaщитe гoдини. Ho pycĸoтo пpaвитeлcтвo пpeвъpнa тoвa пpeĸъcвaнe в cтaтyĸвo.Дa взeмeм нaпpимep пoлитиĸaтa нa Pycия в oблacттa нa плocĸитe дaнъци. Pycнaцитe плaщaт 13% oт дoxoдa cи пoд фopмaтa нa дaнъци, нeзaвиcимo ĸoлĸo пeчeлят. Hacлeдcтвoтo изoбщo нe ce oблaгa c дaнъĸ.Hepaвeнcтвoтo в Pycия нe идвa нeпpeмeннo oт пocтcъвeтcĸaтa eпoxa; иĸoнoмиcтитe oтбeлязвaт, чe нивaтa нa нepaвeнcтвo в Pycия ca мнoгo пo-виcoĸи oт тeзи в мнoгo бивши ĸoмyниcтичecĸи изтoчнoeвpoпeйcĸи дъpжaви.Bлaдимиp Πyтин, ĸoйтo yпpaвлявa cтpaнaтa oт 2000 г. нacaм, дo гoлямa cтeпeн e oтгoвopeн зa зaпaзвaнeтo нa чyждecтpaннoтo и мecтнoтo бoгaтcтвo в pъцeтe нa мaлцинa. Измepeнo в cпocoбнocттa мy дa caбoтиpa либepaлнaтa дeмoĸpaция, тaзи тeжĸa инвecтиция в пpeдaнocттa нa yлтpa бoгaтитe pycнaци мoжe дa ce oтплaти. Pycĸитe oлигapcи ca cвъpзaни c мнoгo oт ycилиятa мy дa пoдĸoпae избopитe, ocoбeнo в CAЩ.Oт глeднa тoчĸa нa блaгocъcтoяниeтo нa pycĸия нapoд pъĸoвoдcтвoтo нa Πyтин oбaчe e ĸaтacтpoфaлнo. Toвa вĸлючвa нe caмo пoлитиĸaтa мy зa paзпpeдeлeниe нa бoгaтcтвoтo, нo и мeждyнapoднитe caнĸции, ĸoитo пpeдизвиĸaxa нeгoвитe гeoпoлитичecĸи мaшинaции.Pycĸaтa oбщecтвeнocт вce oщe нe e пoиcĸaлa вpъщaнe нa плyтoĸpaтичния зaлoг нa Πyтин. Иĸoнoмиcтитe oтбeлязвaт, чe \"eĸcтpeмнoтo нepaвeнcтвo изглeждa пpиeмливo в Pycия, cтигa милиapдepитe и oлигapcитe дa изглeждaт вepни нa pycĸaтa дъpжaвa и дa възпpиeмaт нaциoнaлнитe интepecи\". Ho cпopeд eĸcпepтитe тoвa e \"ĸpexĸo paвнoвecиe\". Източник: h", "date": "2018.08.11", "title": "Липcвaщoтo бoгaтcтвo нa Pycия "}
{"url": "http://www.cross.bg/leva-vlastta-sektor-1581287.html", "text": "/КРОСС/ Ръст бележат заплатите на властта. Причината - те се изчисляват на база възнагражденията в обществения сектор, които също са се увеличили, показва националната статистика, предаде bTV. Заплатите в обществения сектор за второто тримесечие нарастват с два процента и половина. Тоест - от 1115 лева средното възнаграждение за този сегмент се е увеличило на 1143 лева. Така депутатите вече ще се разписват срещу 84 лева повече или 3429 лв. Министрите ще взимат със 109 лева отгоре или 4457 лв. Най-голямото увеличение е за премиера и президента. Първият вече ще получава 5300 лв., а вторият - 6858 лв. Според управляващите, проблемът не е в размера на дохода, а в това, че хората остават с грешни впечатления за труда им.", "date": "2018.08.11", "title": "Заплатите във властта се вдигнаха"}
{"url": "http://www.cross.bg/suobshti-oborydvane-kemring-1581275.html", "text": "/КРОСС/ Един човек загина снощи в експлозия в завод за военно оборудване близо до Солсбъри в Англия, съобщи британската фирма Кемринг груп, цитирана от Ройтерс.При експлозията в завода Кемринг Каунтърмежърс има и един ранен, който е приет в болница, съобщи фирмата в Туитър. Обектът е евакуиран, а ситуацията е под контрол. Води се разследване на причината за експлозията.В завода се произвежда оборудване за защита на военни кораби и самолети от нападения.", "date": "2018.08.11", "title": "Човек загина при експлозия във военен завод във Великобритания "}
{"url": "http://www.cross.bg/babh-vigenin-deiinostta-1581314.html", "text": "/КРОСС/ Прокуратурата да се самосезира и да провери дейността на БАБХ, включително какви и как са били обявявани обществени поръчки през последните години. Това каза днес във Варна народният представител от ПГ \"БСП за България\" Кристиян Вигенин. По думите му, ако това не стане до няколко дни, ще бъде внесен нарочен сигнал, за да бъдат задействани прокурорите.Вчера стана ясно, че компютърна фирма на 40 дни и с 500 лв. капитал е спечелила поръчката за доставка на ваксини за чумата по дребните преживни животни в Странджа. Поръчката е за повече от 330 000 лева (336 хиляди лева без ДДС). По информация на Нова телевизия дейността на фирмата е свързана с компютри, поддръжката им и програмиране, както и с всички дейности, \"незабранени от закона\". Собственик е 28-годишният Никола Явахчов.След остра реакция на премиера Бойко Борисов вчера в края на деня на извънредна пресконференция директорът на БАБХ Дамян Илиев заяви, че възложената на компютърна фирма обществена поръчка ще бъде спряна.Случващото се през последните седмици потвърждава позицията на БСП, че земеделският министър Румен Порожанов трябва да подаде оставка, посочи депутатът Вигенин. Той допълни, че някой трябва да понесе политическа отговорност за ставащото в БАБХ. Естествено е ръководителят на Агенцията да си ходи, но това не значи, че премиерът или министърът не трябва да понесат отговорност за случващото се, изтъкна Вигенин.Депутатът каза още, че през следващия политически сезон в парламента трябва да бъдат взети мерки за отстраняване на пропуските в законодателството, защото сега няма контрол върху дейността на БАБХ. ", "date": "2018.08.11", "title": "БСП: Прокуратурата да провери работата на БАБХ"}
{"url": "http://www.cross.bg/gorski-pozhari-znachitelno-1581279.html", "text": "/КРОСС/ Всички горски служители в страната са в готовност заради високите температури и опасността от пожари, съобщава Дарик радио. Повече от 2300 горски служители от регионалните дирекции по горите и държавните предприятия са в готовност за реакция при горски пожари. В изпълнение на издадените заповеди за обявяване на пожароопасен сезон са осигурени денонощни дежурства за получаване на сигнали за възникнали горски пожари. Въпреки топлото време, тази година горските пожари са значително по-малко от миналата.Горещото време и очакваните прогнози за високи температури и през почивните дни мобилизираха горските служители и пожарникарите. Към момента обаче пожарите са значително по-малко от миналата година, обясни Владимир Константинов, главен експерт в Изпълнителна агенция по горите.„От началото на годината до момента имаме регистрирани 70 горски пожара на територията на страната, които са засегнали 1044 дка горски територии. Нито един декар от тези горски територии не е засегнат от върхов пожар, тоест тези пожари не са причинили трайни увреждания на горските екосистеми и те ще се възстановят. Миналата година по това време вече имахме регистрирани 295 пожара, засегнати 19 650 дка, от които 1900 - върхови. Тази година можем да кажем, че към момента нещата изглеждат значително по-добре. Независимо от това сме в постоянна готовност както за наблюдение на горските територии, така и за реакция в случай на сигнал за възниквал пожар в близост или в самата гора\".От Изпълнителната агенция по горите съветват, ако видим пушек в гората или сами предизвикаме пожар, незабавно да подадем сигнал на телефон 112.", "date": "2018.08.11", "title": "Горските пожари това лято са значително по-малко от миналото "}
{"url": "http://www.cross.bg/bogoroditza-kanon-kiril-1581320.html", "text": "/КРОСС/ В столичния храм „Св. Богородица-Живоприемен източник\" бе отслужено последното за този Богородичен пост, съборно богослужение, в което се изпълнява Молебния канон към Пресвета БогородицаПоследованието бе предстоявано от Негово Преосвещенство Белоградчишки еп. Поликарп, викарий на Софийския митрополит. Заедно с него съслужиха архимандрит Василий- софийски протосингел, ставр. иконом Ангел Ангелов- духовен надзорник на епархията, храмовото духовенство во главе с предстоятеля протоиерей Симеон Иванов, столични свещеници и дякони.Песнопенията на вечернята и молебния канон бяха изпълнени от софийски певци, ръководени от д-р Любомир Игнатов, преподавател в Богословския факултет на СУ и Софийската духовна семинария. За пореден път песните и припевите на Молебния канон бяха изпълнени на български език, подготвени и отпечатани в книжка от ик. Кирил Дидов.След края на последованието към многобройните вярващи в храма със слово за Пресвета Богородица се обърна отец Ангел Ангелов. В него той подчерта мястото и ролята на св. Богородица в устроението на Божието мироздание и за това какъв мост е тя за нас, хората, който ни свързва отново с небето и Бога. „...Трябва да знаем, че тя е и наша застъпница, ходатайка и спасителка на душите ни. Без Божията благодат и молитвите на св. Богородица не можем сами да добием спасение...\"- каза в словото си отецът.С поздравително слово към изпълнената с богомолен народ обновена, софийска църква се обърна  еп. Поликарп.\"Когато имате изпитания и трудности, спомняйте си за тези молитвени мигове, в които отправихме духовните си очи към  св. Богородица и й принесохме молитвено пение...Вярвайте, че когато духовно я призовете, ще почувствате облекчение и утешение от нея...Знайте, че тя ни очаква и ще направи всичко, което е нужно и полезно за всеки един от нас. А ние, трябва да се стремим  да й подражаваме в смирението, в кротостта, в търпението, в любовта. И тогава ще бъдем изпълнени с духовна радост и удовлетворение.\"-  каза в словото си владиката. Той поздрави: отец Симеон Иванов за грижите, които полага за обновяваването на храма, певците- за молитвено изпълнение, отец Кирил Дидов за положени трудове за подготовката на Молебния канон на български език, като и неговите сътрудници- ик. Кирил Попов, йеродякон Юстин и д-р Любомир Игнатов, вярващия народ, затова че полага молитвен труд през дните на Богородичния пост, и преподаде патриаршеското благословение на Негово Светейшество Българския патриарх и Софийски митрополит Неофит. ", "date": "2018.08.11", "title": "Молебен към Пресвета Богородица в навечерието на празника Голяма Богородица"}
{"url": "http://www.cross.bg/siatul-letishte-mezhdynarodnoto-1581282.html", "text": "/КРОСС/ 29-годишен мъж отвлече пътнически самолет от международното летище на Сиатъл \"Такоума\", след което катастрофира на остров Кетрон, щата Вашингтон, предде Си Ен Ен. \"Не става дума за терористична атака\", уточняват в \"Туитър\" местните власти. Самолетът, без пътници в него е бил отвлечен от механик на самолетната компания \"Horizon Air\", който най-вероятно е загинал на място. Според източници  на Си Ен Ен, той не е успял да приземи благополучно машината поради липсата на летателен опит.  По време на инцидента всички дейности на международното летище в Сиатъл бяха прекратени. Самолетът се е издигнал без разрешение от контролната кула.", "date": "2018.08.11", "title": "Паника в Сиатъл: Механик открадна самолет и се разби на остров"}
{"url": "http://www.cross.bg/katastrofa-nova-tezhka-1581321.html", "text": "/КРОСС/ Нова тежка катастрофа по българските пътища. Петима младежи са приети в тежко състояние в болница след сблъсък между БМВ и тир на пътя Ахелой-Поморие. Две девойки са настанени в отделението по реанимация, уточнява пресаташето на полицията Цветелина Рандева.Катастрофата е предизвикана от 21-годишния украинец Константин М., постоянно пребиваващ у нас, който бил зад волана на лекия автомобил с пловдивска регистрация. Той застигнал и ударил странично тира, който се движел в посока към Поморие.Засега няма данни за самоличността на останалите четирима ранени и дали те също са чужденци. ", "date": "2018.08.11", "title": "Нова тежка катастрофа прати петима младежи в болница"}
{"url": "http://www.cross.bg/trump-beliya-golf-1581283.html", "text": "/КРОСС/ Доналд Тръмп излезе в неочаквана ваканция заради ремонт в Белия дом. Американският президент прекарва времето си в голф клуб в Ню Джърси, но, както твърдят от екипа му, не спира да работи.Тръмп си е харесал голф клуба за своя временна резиденция. Той дори покани репортери в имота, за да документират провеждането на кръгла маса за обсъждане на реформа в затворите. По негови думи идеята му е да не напуска Вашингтон за дълго.В момента тече освежителен ремонт в Белия дом, който е бил одобрен от администрацията преди години.\"Липсва ми Белия дом. Предпочитам да съм там\", заяви президентът.Дали всъщност той предпочита да играе голф на това място или в по-известното му имение \"Мар-а-Лаго\" във Флорида? Белият дом едва ли ще даде подобна информация, а на репортерите не им е позволено да се приближат достатъчно, за да видят с очите си.Предшественикът му Барак Обама и семейството му прекарваха време в популярна винарна, наречена лозята на Марта, а също и в Хавай. ", "date": "2018.08.11", "title": "Тръмп излезе в неочаквана ваканция"}
{"url": "http://www.cross.bg/kosovo-surbiya-granitzite-1581284.html", "text": "/КРОСС/ Великобритания и Германия предупредиха, че евентуално преначертаване на границите на Сърбия и Косово може да има дестабилизиращ ефект върху Балканите, съобщи Франс прес.За корекции на границите заговориха сръбският и косовският президент през последните дни. Прищина и Белград все още не могат да намерят общ език за правата на сърбите в Северно Косово. Белград държи да запази близките си отношения с тях, докато Прищина предявява претенции към населената с албанци Прешевска долина в южна Сърбия. Нормализирането на двустранните отношения е ключово условие за интегрирането на Косово и Сърбия в Европейския съюз.", "date": "2018.08.11", "title": "Западът смята, че промяна на границите на Сърбия и Косово ще има дестабилизиращ ефект"}
{"url": "http://www.cross.bg/dolara-terminator-shvartzeneger-1581286.html", "text": "/КРОСС/ Над 2000 предмети, използвани в холивудските хитове, бяха продадени на търг. Сред тях са реквизити от сагите \"Междузвездни войни\" и \"Терминатор\". Те донесоха на своите организатори приход от над 6 милиона долара. Моторът \"Харли Дейвидсън\", който возеше Арнолд Шварценегер в \"Терминатор 2\", намери своя нов собственик за 480 000 долара, предаде БГНЕС.Мечът на сър Алек Гинес, изпълнил ролята на джедая Оби-Уан Кеноби, бе продаден за 132 000 долара. Колесницата от кинокласиката \"Бун Хур\" с Чарлтън Хестън бе изтъргувана за 140 000 долара. В търга беше включен и автобусът, с който Сандра Бълок и Киану Рийвс се надбягваха със смъртта в \"Скорост\". Той беше продаден за 96 000 долара. ", "date": "2018.08.11", "title": "Фен брои $480 хил. за мотора на Шварценегер от „Терминатор 2“"}
{"url": "http://www.cross.bg/tendentziya-brak-hora-1581259.html", "text": "/КРОСС/ Световната тенденция за девалвация на семейните ценности вече е засегнала и Русия, твърдят експерти.Днешното население на Руската федерация предпочита да встъпва в брак в значително по-зряла възраст от своите родители. Причините за отлагането обаче могат да бъдат не само инфантилност, но и желанието първо да се изгради кариера и постигне финансова стабилност.Бум на сватбите в Русия се очаква на датите, които съдържат три осмици: 8, 18 и 28 август.Според организаторите на сватбени събития много от двойките избират да се бракосъчетаят именно на подобни „красиви\" дати с повтарящи се цифри. Данните от руската официална статистика за последните седем години сочат, че средната възраст за сключване на брак се е увеличила до 34 години.Според Александър Рикел, доцент по психология в Московския държавен университет (МГУ), бракът е един от основните маркери за социална зрялост, но неговата ценност постепенно девалвира. „Официалната статистика просто потвърждава стереотипа по отношение на младото поколение, т.е. хората, който днес са под 30-годишни. На Запад ги наричат „поколението Питър Пан\" - вечните деца, които се къпят в лъчите на своята инфантилност; късно се женят, късно раждат деца, късно започват да живеят самостоятелно\", заяви руският психолог.„Това поколение има различни критерии за зрялост. Независимо от това обаче факт е, че брачната институция е все по-ниско ценена и възрастта на младоженците нараства\", добавя доцент Рикел. Според Олга Маховска, доктор по психология, обаче тази „зрялост може и никога да не настъпи\". „Виждаме хора на по 50-60 години, които се държат като младежи и твърдят, че все още не са се решили на брак. Те продължават възприемат себе си като младежи и съответно търсят млади партньори. Това е вид социален нарцисизъм\", твърди Маховска.Според нея все повече хора смятат, че „смисълът на живота не е в това да напишат книга, да решат математическа теорема, не е в труда, а е в това да изживеят дните си в удоволствия\". При подобна нагласа „социалната зрялост може и никога да не настъпи\".Руските учени обаче откриват и обратната тенденция. Сред определени слоеве на руското общество патриархалните и религиозни ценности укрепват. Браковете на тези хора са стабилни и многодетни. „В обществото винаги има тенденция и анти тенденция\", заключва Маховска. ", "date": "2018.08.11", "title": "Руснаците вече не се женят преди да навършат 34"}
{"url": "http://www.cross.bg/protest-bykyresht-postradali-1581263.html", "text": "/КРОСС/ Протести и арести в Букурещ, където между 30 и 50 хиляди души излязоха на антиправителствен протест. Голяма част от демонстрантите са румънци, живеещи в чужбина, които са се върнали в страната специално за протеста. Стигна се и до сблъсъци с полицията - 440 протестиращи са пострадали, а 65 от тях са били приети в болница след протеста в центъра на Букурещ срещу корупцията и правосъдната реформа на румънското правителство, съобщиха румънски медии. Пострадали са и 9 жандармеристи, единият от които - жена. По данни на телевизия \"ДиДжи 24\" протестът на Площада на победата е събрал над 100 000 души.От месеци живеещи в чужбина се организират за протест на 10 август. Настояват за незабавна оставка на правителството, искат по-добър живот за всички, които са избрали да останат в Румъния и възможност поне част от 4-е млн. изселници, да се върнат обратно.Напрежението на Площада на Победата пред парламента бързо се покачи. Хората хвърляха бутилки по жандармерията, отговориха им със сълзотоврен газ. ТАСС отбелязва, че те демонстрират недоволството си от действията на лявото правителство и решенията му за правосъдните закони и наказателните кодекси, от отстраняването на ръководителката на антикорупционната агенция и от факта, че лидерът на социалдемократите Ливиу Драгня ръководи Камарата на депутатите, въпреки, че е осъден на затвор за корупция. Годишно румънската диаспора \"финансира\" страната с над 3 милиарда евро. Това им дава и право да искат промяна за родината си. През последните две години Румъния е арена на немалко протести срещу правителството. Основните обвинения срещу Социалдемократическата партия са, че със спорното си законотворчество управляващите се опитват да попречат на борбата с корупцията и да подкопаят основите на демокрацията.\n\t\t\t\t\t", "date": "2018.08.11", "title": "Близо 440 пострадали след мащабен протест в Букурещ (видео)"}
{"url": "http://www.cross.bg/mozuk-glavniya-schitat-1581264.html", "text": "/КРОСС/ Учени от Масачузетския технологичен институт идентифицираха зона на главния мозък, отговаряща за реакциите, свързани с чувството за тревожност и депресия, пише сп. Neuron. При определени условия този участък може да формира супердепресия, която е невъзможно да бъде лекувана с помощта на медикаменти.Американските учени считат, че съществува възможност и за обратна реакция.\"Изключването\" или потискането на активността на \"депресивната зона\" може значително да подобри настроението на човека и той да стане по-невъзприемчив към външните фактори, които предизвикват труднолечимите психически разстройства.Изследователите считат, че активността на ивичестото тяло в мозъка може да влияе на централната нервна система. Опити с примати показаха взаимовръзката между частите на главния мозък при развитието на сложните разстройства на психиката. Сега учените тепърва ще изясняват как правилно трябва да се стимулират определени участъци, за да работи мозъкът в \"позитивен ключ\". ", "date": "2018.08.11", "title": " Учени откриха \"центъра на песимизма\" в човешкия мозък "}
{"url": "http://www.cross.bg/mecetz-miliapda-youtube-1581260.html", "text": "/КРОСС/ Eĸcпepтитe нa ЅіmіlаrWеb зaявиxa, чe тpaфиĸът нa нaй-гoлямaтa в cвeтa coциaлнa мpeжa пpoдължaвa дa пaдa. C тeзи тeмпoвe Fасеbооk cъвceм cĸopo щe oтcтъпи нa YоuТubе cвoeтo мяcтo в peйтингa нa нaй-пoceщaвaнитe caйтoвe.Πpeз пocлeднитe двe гoдини тpaфиĸът нa Fасеbооk.соm oт 8,5 милиapдa пoceщeния нa мeceц e пaднaл нa 4,7 милиapдa нa мeceц. B cъщoтo вpeмe пoceщeниятa нa YоuТubе пpeз мeceц юли тaзи гoдинa дocтигнaxa 4,5 милиapдa и пpoдължaвaт дa pacтaт. Πpи зaпaзвaнeтo нa тaзи тeндeнция, YоuТubе щe cтaнe втopият пo пoпyляpнocт caйт в интepнeт, вeднaгa cлeд Gооglе. Mинaлия мeceц интepнeт гигaнтът дocтигнa 15,2 милиapдa пoceщeния нa мeceц.Ha пpъв пoглeд тoвa ca лoши нoвини зa Fасеbооk, ĸoйтo бe здpaвo paзтpeceн cлeд cĸaндaлa c изтичaнeтo нa лични дaнни и peзĸия cпaд в ĸypca нa aĸциитe. Ho cпeциaлиcтитe нa ЅіmіlаrWеb ca зaбeлязaли нeщo дpyгo. Hapacтвa ycпexa нa мoбилнитe пpилoжeния нa Fасеbооk и тoвa e ocнoвнaтa пpичинa зa пaдaнeтo нa интepнeт тpaфиĸa. Πoтpeбитeлитe ca зaпoчнaли дa изпoлзвaт мoбилeн тpaфиĸ и пpeдпoчитaт мoбилнaтa вepcия нa мecинджъpитe пpeд бpayзъpнaтa.Bъпpeĸи тoвa, aнaлитицитe пpoгнoзиpaт cъщecтвeнo измecтвaнe нa пoceщaeмocттa ĸъм дpyги caйтoвe. Ocвeн pъcтa нa пoceщeниятa нa YоuТubе, oчaĸвa ce изĸaчвaнeтo в peйтингa и нa Аmаzоn, ĸoйтo вeчe имa 2 милиapдa пoceщeния мeceчнo. ", "date": "2018.08.11", "title": "За две години посещаемостта на Facebook е спаднала двойно"}
{"url": "http://www.cross.bg/levski-dvizhenieto-bylevard-1581273.html", "text": "/КРОСС/ Булевард \"Васил Левски\" ще бъде затворен днес и утре в района на Софийския университет \"Свети Климент Охридски\" - заради ремонт.Заместник-кметът по транспорта в София Евгени Крусев призова шофьорите да избягват района на Ректората, предаде БНР.\"Тази събота и неделя строителите имат 48 часа, за да реконструират напълно кръстовището и да се пусне движението по него. След което се пренасят към паметника на Васил Левски, където двете платна ще бъдат затваряни поетапно.Тролейбусите и автобусите ще се движат по бул. \"Евлоги и Христо Георгиеви\", по ул. \"Гурко\", както и по ул. \"Георги С. Раковски\", където реално ще се организира тролейбусното движение, а вече в следващия етап от ремонта, в посока към паметника на Левски, когато се ремонтира булевардът, тролейбусите ще се движат на дизелови агрегати.\" - поясни той.От понеделник започва ремонт на булевард \"България\", където движението ще се осъществява двупосочно само в едното платно.Възобновява се движението на трамвай номер 7 по булевард \"България\".В понеделник започва и ремонтът на булевард \"Арсеналски\". ", "date": "2018.08.11", "title": "Затвориха заради ремонт кръстовището при Софийския университет"}
{"url": "http://www.cross.bg/turgovskiya-registur-litza-1581262.html", "text": "/КРОСС/ Поради дейностите по отстраняване на технически проблем в Търговския регистър и Регистъра на юридическите лица с нестопанска цел на 11 и 12 август няма да могат да се подават онлайн документи.Това съобщиха от пресцентъра на Агенцията по вписванията.През целия днешен ден нямаше достъп до сайта на Търговския регистър и регистъра на юридическите лица с нестопанска цел.", "date": "2018.08.11", "title": "Спира за два дни онлайн приемането на документи в Търговския регистър "}
{"url": "http://www.cross.bg/moskva-gurtziya-poslanik-1581266.html", "text": "/КРОСС/ Министерството на външните работи на Гърция съобщи, че отзовава посланика в Русия Андреас Фриганас. Решението е взето лично от гръцкия министър на външните работи Никос Кодзиас съобщи РИА \"Новости\".Гръцкият посланик се връща в Атина в следващите дни, в Москва ще бъде изпратен друг посланик, но кога ще стане това, не е известно.Отзоваването на гръцкия посланик става в период на криза в дипломатическите отношения между двете държави след изгонването на руски дипломати от Атина и последвало огледално решение за гръцки дипломати в Москва.В тази връзка Гърция разпространи официално изявление днес, в което заяви, че Русия не осъзнава какви са гръцките интереси и критерии в политиката и ответните мерки на Москва са \"произволни и отмъстителни\". ", "date": "2018.08.11", "title": "Гърция отзовава посланика си от Москва"}
{"url": "http://www.cross.bg/horo-hvanat-ezero-1581270.html", "text": "/КРОСС/ Седем ансамбъла в костюми от седемте етнографски области на България ще се хванат на планинско хоро на Седемте рилски езера. Началото е в 11 часа на голямата поляна пред езерото Бъбрека. Подробности разказа за Радио Благоевград организаторът на събитието арх. Пламен Мирянов:\"Възнамеряваме да направим голямо хоро с около 300 души, които ще танцуват около езеро Бъбрека. Преди да се съберат и да се хванат за ръце те ще минат през всяко едно езеро и там ще изиграят кратки акценти от техни танци. След това всички тези различни ансамбли ще се обединят в едно хоро в центъра на езерата, което е за мен петото езеро, и там ще се изпълнят отново танци и ще се хванат дори туристи на хорото и ще направим нещо доста мащабно.\"По време на инициативата ще се проведе и опит за рекорд на Гинес с изписване на надписа \"България\". ", "date": "2018.08.11", "title": "Седем ансамбъла ще извият на Седемте планински езера най-голямото планинско хоро в света "}
{"url": "http://www.cross.bg/evpul-sudiyata-chrez-1581248.html", "text": "/КРОСС/ Във време на страшното гонение при Диоклетиан  живял в Сицилия св. дякон Евпъл. Той без страх служил на Господа Бога. По това време било строго забранено на християните да държат в къщи свещени книги, които езическите власти старателно търсили и ги изгаряли, когато успявали да ги намерят. Християните криели книгите и предпочитали по-скоро да отидат на смърт, отколкото да предадат на езичниците това драгоценно съкровище. Св. дякон Евпъл, ревностно служейки на Господа, се старал чрез молитва и наставление да укрепва вярата и духа на християните. Той събирал около себе си народ, учил го, чел на неграмотните и обяснявал словото Божие. Бил заловен, когато в една бедна колиба чел св. Евангелие. Завели го при съдията с книгата в ръце. - Защо е в ръцете ти тая книга? - попитал го съдията. - Аз си я четях, когато ме заловиха - отговорил дяконът. - Прочети нещо от нея! Евпъл разтворил книгата и прочел: \"Блажени са гонените за правда, защото е тяхно Царството небесно\". След това на друго място: \"Ако някой иска да върви след Мене, нека вземе кръста си и Ме последва\". - Какво е това? - попитал съдията. - Това е заповед, дадена нам от Господа - отговорил Евпъл. Съдията се помъчил да го склони да се отрече, но старанията му били напразни. И св. Евпъл бил предаден на жестоки изтезания, а след това - отведен в тъмница. Няколко пъти подновявали разпитванията и изтезанията, като укорявали Евпъл, загдето има свещени книги. - Аз съм християнин - казал св. Евпъл. - В свещените книги има думи за вечен живот. В мрачната тъмница св. Евпъл бил жестоко измъчван чрез глад и жажда. Но Господ явно помагал на Своя верен служител, по чиято молитва се явил воден извор и освежил жадуващия. Осъден на смърт, св. Евпъл бил поведен с окачено на шия св. Евангелие. Пред смъртта си той с висок глас поучавал народа и бил утешен чрез глас от небето: \"Блажен си ти, Евпле, Мой добри и верни рабе! Влез в радостта на твоя Господ!\" След това той радостно преклонил главата си под меча на палача.", "date": "2018.08.11", "title": "Св. мъченик и архидякон Евпл"}
{"url": "http://www.cross.bg/stava-purvi-sveta-1581250.html", "text": "/КРОСС/ 117 г. - Адриан става император на Римската империя.1492 г. - Александър VI е избран за римски папа.1786 г. - Основана е първата британска колония в Малайзия.1791 г. - Адмирал Ушаков побеждава турския флот край нос Калиакра.1804 г. - Императорът на Свещената Римска империя Франц II става първи император на Австрия.1849 г. - Лидерът на унгарските революционери Лайош Кошут бяга от Унгария.1858 г. - За първи път е изкачен връх Айгер в Бернските Алпи от Кристиан Алмер, Петер Борен и Чарлз Барингтон.1863 г. - Камбоджа става протекторат на Франция.1877 г. - Водят се най-ожесточените и решаващи боеве при Шипка в Руско-турската война.1903 г. - При пожар в Парижкото метро умират 84 човека.1906 г. - Във Великобритания Французинът Йожен Лост получава първия в света патент за говорещ филм.1923 г. - Българското правителство отпуска по 30 млн. лв. за подпомагане на бежанците и на инвалидите, сираците и вдовиците от войните.1926 г. - Кодак започва работа по създаването на цветна фото- и кинолента.1941 г. - От СССР в България пристигат нелегално инструктори за партизанското движение и за изграждане на разузнавателна организация, начело с Цвятко Радойнов и Съби Димитров.1944 г. - Втората световна война: Англо-американската съюзна авиация бомбардира с. (сега град) Койнаре.1948 г. - Българският национален комитет се регистрира като антикомунистическа организация и става официален представител на българската политическа емиграция по света.1952 г. - Хюсеин I става крал на Йордания.1959 г. - В Москва е открито международното летище Шереметиево.1960 г. - Чад обявява независимост от Франция.1962 г. - Космическият апарат \"Восток 3\" е изведен в орбита.1969 г. - Даяна Рос представя в клуб в Бевърли Хилс групата The Jackson 5, с която пред широката публика дебютира мегазвездата Майкъл Джексън.1972 г. - Виетнамската война: Последните сухоземни части от армията на САЩ напускат Южен Виетнам.1984 г. - Варненският делфинариум е открит за посетители.1995 г. - На околовръстното шосе в София катастрофира камион, в който изгарят 14 войници от трудовите войски1999 г. - Последното за 20 век слънчево затъмнение, наблюдавано в много страни по света, включително и от България.2003 г. - НАТО поема командването на международните сили за сигурност в Афганистан.2003 г. - Незапомнена вълна от горещини във Франция (44 °C) отнема живота на 144 души.2004 г. - Образувана е община Аеродрум в Република Македония.", "date": "2018.08.11", "title": "11 август в историята"}
{"url": "http://www.cross.bg/temi-i-gosti-v-sytreshnite-blokove-na-televiziite-na-avgyst-1581252.html", "text": "/КРОСС/ БНТ, „Денят започва с Георги Любенов\"ИзбраноБТВ, \"Тази събота и неделя\"ИзбраноНова телевизия,  „Събуди се\"Избрано ", "date": "2018.08.11", "title": "Теми и гости в сутрешните блокове на телевизиите на 11 август "}
{"url": "http://www.cross.bg/rodeni-na-avgyst-1581254.html", "text": "/КРОСС/ Влади Въргала, артистичен псевдоним на Владислав Карамфилов, артист и шоуменДеян Енев, писател Елена Драгостинова, музиковед, директор на Музикален център „Борис Христов\" Проф. Ивайло Мирчев, художник Николай Ненчев, бивш министър на отбраната Стефан Цветков-старши, бивш капитан на България по тенис за купа „Дейвис\" Ценко Минкин, композитор, председател на Съюза на българските композитори", "date": "2018.08.11", "title": "Родени  на 11 август "}
{"url": "http://www.cross.bg/gradysa-slunchevo-ymeren-1581271.html", "text": "/КРОСС/ Днес (събота) ще бъде слънчево, след обяд над източната половина от страната с временни увеличения на облачността. Ще духа слаб до умерен изток-североизточен вятър. Максималните температури ще са между 29 и 34 градуса, в София - около 29 градуса, съобщават от НИМХ - БАН.Над Черноморието ще бъде слънчево. След обяд ще има временни увеличения на облачността, но валежи не се очакват. Ще духа умерен вятър от изток-североизток. Максималните температури ще са 27 - 29 градуса. Температурата на морската вода е 26 - 28 градуса. Вълнението на морето ще е 3 - 4 бала.Над планините ще бъде слънчево. След обяд над масивите в Източна България ще има временни увеличения на облачността. Ще духа слаб до умерен вятър от изток. Максималната температура на височина 1200 метра ще е около 23 градуса, на 2000 метра - около 15 градуса. В неделя и понеделник ще бъде слънчево. През първия ден в следобедните часове ще има купеста облачност над планините, без валеж. Вятърът ще е слаб, в Дунавската равнина и източните райони до умерен, в неделя временно от запад-северозапад, през новата седмица - отново с източна компонента.Дневните температури в понеделник ще достигнат 30 - 35 градуса. ", "date": "2018.08.11", "title": "Какво да очакваме от времето през уикенда?"}
{"url": "http://www.cross.bg/sluntzeto-zatumnenie-slunchevo-1581257.html", "text": "/КРОСС/ Лятото на 2018 г. продължава да бъде блокбъстър за фантастични небесни събития, пише американското издание на „Бизнес инсайдер\". Днес в 12:57ч. Българско време ни очаква частично слънчево затъмнение, което се явява последното от летния коридор затъмнения.По време на слънчево затъмнение, луната минава между Земята и слънцето, хвърляйки сянка на нашата планета. Ако гледате от Земята, Луната изглежда покрива слънцето.До каква степен Луната покрива слънцето зависи от местоположението ви на Земята. Частичното слънчево затъмнение ще бъде най-видимо на Северния полюс, там, диаметърът на слънцето ще бъде 65% покрит. В северния град Якутск, Русия, слънцето ще бъде 57% затъмнено. В Гренландия слънцето ще бъде покрито с 50%.Хората в Сеул, Южна Корея и Шанхай, Китай ще наблюдават частичното затъмнение. Луната ще затъмни 35% и 20% от слънцето.Въпреки че слънцето се блокира напълно или частично по време на затъмнение, ви трябват очила със специални филтри, за да гледате събитието, без да повреждате очите си, тъй като светлината, която заобикаля луната, е все още силно ярка. Следващото общо слънчево затъмнение ще се случи на 2 юли 2019 г. и ще бъде видимо за хората в Южния Пасифик и Южна Америка. Следващият ви шанс да видите общо слънчево затъмнение (когато Земята минава между луната и слънцето, хвърляйки червеникава сянка на луната) ще бъде на 20 януари 2019 г.  ", "date": "2018.08.11", "title": "Очаква ни частично слънчево затъмнение днес"}
{"url": "http://www.cross.bg/chasa-otbranata-godishnina-1581256.html", "text": "/КРОСС/ София.От 10.00 часа до 14.00 часа в парк „Света Троица\" ще се проведе „Зелената библиотека\" на Столична библиотека.***София.От 11.30 часа зам.-кметът по направление транспорт Евгени Крусев ще провери ремонта на кръстовището при Ректората на Софийския университет на бул. „Васил Левски\" - бул. „Цар Освободител\".***Бургас.От 19.00 часа на Пристанище-Бургас ще се състои церемонията по откриването на надпреварата във ветроходната регата „Кор Кароли\".***Варна.От 10.00 часа в Зала 1 на Фестивален и конгресен център - Варна зам.-министърът на отбраната Анатолий Величков ще участва в церемонията за връчване на дипломите на студентите от „Випуск 2018\" на Висшето военноморско училище (ВВМУ) „Н. Й. Вапцаров\".***Варна.От 18.00 часа в Зала 1 на Фестивален и конгресен център - Варна ще започне тържеството, посветено на 139-ата годишнина от създаването на Военноморските сили (ВМС). Заместник-министърът на отбраната Анатолий Величков и началникът на отбраната генерал Андрей Боцев ще поздравят личния състав на ВМС по повод празника и ще наградят военнослужещи и цивилни служители, отличили се с висок професионализъм при изпълнение на задълженията си и допринесли за издигане на авторитета на военния ни флот.***Враца.От 16.00 часа в района на местността „Войводин дол\", край прохода „Вратцата\", областният комитет на ВМРО-Враца организира събор „Войводска вечер\", посветен на 115-ата годишнина от Илинденско-Преображенското въстание.***Петрич.От 11.00 часа в къща музей „Ванга\" ще бъде отслужен църковен ритуал, с който ще бъде отбелязана 22-та годишнина от кончината на петричката пророчица.***Плевен./с. Асеново.От 9.30 часа в село Асеново, община Никопол, ще се проведе осмото издание на Международния кулинарно-фолклорен фестивал „Банатски  вкусотии - традициите на моето село\".***Поморие.От 19.00 часа в залата на Народно читалище „Просвета 1888\" легендарната артистка Стоянка Мутафова ще разкаже искрено и с чувство за хумор за себе си и за хората, с които е живяла и работила.***Стара Загора./ с. Малко Кадиево.От 18.00 часа в местността „Балталъка\" в с. Малко Кадиево ще се състои празник на сокола.  ", "date": "2018.08.11", "title": "Предстоящи  събития в страната  на 11 автуст "}
{"url": "http://www.cross.bg/miziya-haiiredin-deiinosti-1581267.html", "text": "/КРОСС/ От днес е отменено бедственото положение в три врачански общини - Мизия, Хайредин и Борован. То беше обявено преди месец, за да се осигури безопасното възстановяване след поройните дъждове.Възстановяването в Мизия след пороите миналия месец продължава. Все още се извозват кални наноси и се извършват дейности по изцяло новото изграждане на трите напълно разрушени улици. Общият размер на щетите в Мизия е близо 2 млн. лева. Продължава възстановяването и на язовир \"Рогозен\" в община Хайредин. Пороят отнесе част от укреплението на преливника му, който е в ремонт от пролетта. Предстои пълно източване на водоемите от каскадата, която е част от язовира, за да се завършват строителните дейности. ", "date": "2018.08.11", "title": "Отменено е бедственото положение в общините Мизия, Хайредин и Борован"}
{"url": "http://www.cross.bg/metra-demireva-visochina-1581269.html", "text": "/КРОСС/ Първия медал за България от Европейското първенство по лека атлетика в Берлин. Мирела Демирева спечели среброто в скока на височина и изравни личното си постижение от 200 сантиметра.Демирева завърши втора с изравнен личен рекорд за сезона от 2.00 метра. Тя преодоля тази височина от третия опит, след което направи три фаула на 2.04 метра.Така Демирева, която е олимпийска вицешампионка от Рио 2016, защити сребърното си отличие от континенталния шампионат в Амстердам 2016 и донесе първи медал за България от първенството в Берлин.Рускинята Мария Ласицкене спечели първа европейска титла в кариерата си.25-годишната атлетика, която се състезава с неутрален статут, стигна до златото с 2.00 метра, но постигнати от втория опит. Тя също не успя три пъти да преодолее 2.04 метра.Ласицкене е двукратна световна шампионка на скок височина.Бронзовото отличие завоюва германката Мари-Лоуренс Юнгфлайш с 1.96 метра. ", "date": "2018.08.11", "title": "Мирела Демирева спечели сребърен медал на Европейското в Берлин "}
{"url": "http://www.cross.bg/naii-burzo-bulgariya-bulgarite-1581258.html", "text": "/КРОСС/ Американското издание „Бизнес инсайдър\" публикува материал, посветен на десет държави със сериозни демографски проблеми. Специално място в материала е отделено и на демографската криза у нас.Според изданието България, най-бедната страна членка на Европейския съюз, е страната с най-бързо топящо се население и съвсем скоро българите ще бъдем колкото след края на опустошителната Втора световна война.Очаква се през 2050 година българите да са едва 5,4 милиона, като за това е виновен не само ниският коефициент на плодовитост от 1,46 деца на жена, но и високата емиграция. Особено любопитно е, че десетте държави с най-бързо изчезващо население в света се намират в Европа, като повечето са членки на ЕС. В тази негативна класация, след България се нареждат Латвия, Украйна, Хърватия, Румъния, Молдова, Литва, Полша, Сърбия и Унгария.  ", "date": "2018.08.11", "title": " „Бизнес инсайдър“: България се стопява най-бързо в цял свят "}
{"url": "http://www.cross.bg/bubrek-slave-anakievski-1581281.html", "text": "/КРОСС/ Екип от специалисти, начело с доц. д-р Деян Анакиевски от Клиниката по урология в УМБАЛ „Св. Марина\" - Варна извърши лапароскопска нефректомия на 11-месечно дете, съобщава Медикал нюз.  През три 5 мм отвори и един 3 см разрез в областта на слабините, се извади увредения по рождение ляв бъбрек, обясняват от МУ-Варна.11-месечният пациент на име Славе е от Македония. При раждането му е установена туморна формация на горният полюс на левият бъбрек. Първоначално след ехографските прегледи е дадена диагнозата „хематом\", а пациентът е оставен за наблюдение.На контролния преглед три месеца по-късно се установява, че образуванието е увеличило размерите си.  След направен ядрено-магнитен резонанс и последваща биопсия се установява наличието на конгенитален мезобластен нефром - класически тип. Родителите са изключително разтревожени от факта, че при подобно образувание се налага отстраняване на целия бъбрек.Правят консултации и с други лекари в Германия, Турция, Сърбия и Франция, където им бива предложена класическа отворена операция за отстраняване на бъбрека. След няколкомесечно търсене и лутане родителите на Славе решават да направят операцията в България във Варненската университетска болница и да се доверят на доц. д-р Анакиевски.Малкият пациент е приет на 24 юли в Отделението по детска онкология на варненската университетска болница за предоперативна подготовка.„До момента съм правил множество лапароскопии, но само на възрастни пациенти\", споделя Доц. Анакиевски.„Основното предизвикателство пред нас беше да приложим най-подходящата анестезия за детето.\"Операцията продължава 60 мин.  Следоперативният период протече гладко в Детската реанимация. На третия ден 11-месечният пациент е изписан от болницата. Хистопатологията потвърждава диагнозата - конвенционален мезобластен нефром, който вече е отстранен не с голям 10-12 см. разрез, а чрез няколко малки отвора, а малкият Славе може да расте здрав и да има нормална бъбречна функция. ", "date": "2018.08.11", "title": "Уролози от УМБАЛ „Св. Марина“ – Варна извършиха лапароскопска нефректомия на 11-месечно македонче"}
{"url": "http://www.cross.bg/baseiinite-baseiini-hoteli-1581265.html", "text": "/КРОСС/ Въвеждат се нови критерии за поддръжка на басейните в хотели и СПА центрове.Това се налага заради множеството инциденти през последните години, свързани с техническата им изправност. А и старата уредба не дава яснота кой е отговорен за поддръжката и безопасната им експлоатация. Според новите изисквания инспектори заедно със собствениците ще проверяват техническата изправност на филтрите и помпите към плувните басейни. За качеството на водата в тях ще продължат да отговарят инспекторите от РЗИ.От Министерството на туризма твърдят, че досега управителите на басейни не са били контролирани и са действали на своя отговорност, тъй като не е имало разпоредба, която да ги накара да имат задължения за правилната експлоатация на басейните. Басейните към хотели, вилни къщи и СПА центрове ще бъдат проверявани поне 2 пъти годишно - веднъж рано напролет и веднъж късно есен. Идеята е да има сигурност, че те ще бъдат готови за туристите в началото на летния и на зимния сезон.Собствениците на басейни край София приеха спокойно новината, че контролът се затяга.Общественото обсъждане на новата наредба за басейните е до началото на септември. Престои приемането ѝ от правителството, а след публикуването ѝ в държавен вестник собствениците ще имат 3 месеца, за да приведат басейните съгласно новите изисквания. ", "date": "2018.08.11", "title": "Въвеждат се нови критерии за поддръжка на басейните в хотели и СПА центрове"}
{"url": "http://www.cross.bg/borisov-benchev-bulgariya-1581272.html", "text": "/КРОСС/ Скандалът с арестувания в Турция Бенчо Бенчев продължава да е сред актуалните теми на всекидневниците.\"Нинова постъпи правилно с Бенчев - пое вина, омита и го маха. Това заяви премиерът Бойко Борисов във Варна след ареста на зам.-председателя на Общинския съвет в Бургас Бенчо Бенчев. Той беше арестуван в Истанбул заедно с Димитър Желязков-Митьо Очите, а след това освободен. Министър-председателят сравни случая с американски сериал. \"Обичам да гледам американски сериали - играят добри артисти. Тези, които работят в криминалния сектор, за да видят какво става на улицата, трябва за да станат с някой от по-близки с някой от там и да го вербуват. След това става разминаването\", илюстрира той...\" - .\"Нинова \"завидя\" на Борисов, че Бенчев нарича него мъжкар, а нея хули Лидерът на БСП Корнелия Нинова иронизира похвалите на премиера Бойко Борисов по свой адрес в последните дни за реакцията й към общинския съветник от БСП в Бургас Бенчо Бенчев, уличен във връзки с Димитър Желязков - Митьо Очите. Бенчев беше засечен в компанията на сочения за организатор на престъпна група Желязков, след което по настояване на Нинова партийният актив в Бургас го изключи от групата. Последва поредица похвали от страна на лидера на управляващата ГЕРБ и премиер Бойко Борисов, който оцени като правилни и решителни действията на Нинова в скандала. Премиерът Борисов направо ме умилява с непрекъснатите си хвалби за правилното ми решение да поема отговорност и да поискам Бенчо Бенчев да напусне всички постове, коментира във \"Фейсбук\" Нинова думите на политическия си опонент. \"Много ми се иска да му върна комплимента. Лято е, може да разменим по две-три мили думи. Опитвам се, но не ми се получава. Ще го почакам още няколко дни\", продължава иронично тя. \"Малко му \"завиждам\" на Борисов - Бенчев не спря да го хвали и да му вика, че е мъжкар, а за мен една добра дума не намери и само ме хули\", пише Нинова. Тя очаква Борисов също \"да поеме отговорността да освободи шефа на митницата, която е дала на същия този Бенчев и на Митьо Очите да ги охраняват\" (бел. ред. - става дума за договор за охрана между фирмата \"Аргус\", в която Очите е имал задължението да намира клиенти, и бургаската митница, която обясни, че охраняваният обект е почивна станция). Лидерът на БСП добавя, че от услугите на Бенчев и Желязков се е ползвал и клонът на НОИ в Бургас. Според нея лидерът на ГЕРБ трябва да потърси сметка и от общинските си съветници в Бургас, гласували Бенчев да стане зам.-председател на общинския съвет. \"Като висш пилотаж ще приема, ако Борисов успее да поеме отговорност и за кмета си на Бургас - той си знае защо\", казва Нинова.\" - в. \"Дневник\".\"Изписаха Бенчо Бенчев от болницата в стабилизирано общо състояние Зам.-председателят на Общинския съвет на Бургас Бенчо Бенчев е изписан от болница в стабилизирано общо състояние, съобщи БГНЕС. Според източници на агенцията Бенчев е бил на силни лекарства заради паркинсона и е излязъл от сърдечна аритмия. По неофициална информация той се е ориентирал към услугите на софийски адвокат. Очаква се другата седмица да се яви, за да получи обвинителния акт.\" - Спирането на поръчката за препарати, необходими за диагностицирането на чума по животните също е във фокуса на всекидневниците.\"Борисов: Ако има проблем, ще спра поръчката за препарат за чума Ще проверя случая с обществената поръчка на БАБХ за препарат срещу чумата и ако има проблем, ще го анулирам. Това обяви пред журналисти във Варна премиерът Бойко Борисов, след като се оказа, че е избрана фирма за компютърни части, която, освен всичко друго, е основана преди едва месец, предаде bTV. Става дума за доставка на химикали, използвани за диагностика на заболяването при дребните животни. Според Агенцията по храните покупката е била наложителна, защото не са притежавали такива препарати. Прогнозната цена е почти 336 хил. лв. без ДДС. За договаряне е поканена единствено фирмата \"Глобул вижън 2018\" ЕООД, чийто 28-годишен собственик Никола Явахчов работи на наказателен паркинг и твърди, че е атакуван от конкуренти. \"Ще проверя случая и ако са направили такъв заход ще анулирам конкурса и ще ги изгоня. Това мога да го обещая. Отговорът ми може да получен до края на деня. Не искам всеки ден да се обясняваме на кого ли не за такива гадове\", заяви министър-председателят.\" - в. \"Дневник\".\"Прекъсваме поръчката за диагностикума за чумата по дребните преживни животни. Това каза д-р Дамян Илиев, изпълнителен директор на Българската агенция по безопасност на храните (БАБХ) п овреме на пресконференция, възложена от Агенцията за доставка на препарати за диагностика на чумата по дребните преживни животни. \"Преди малко се чух с премира и той ми каза: \"Прекъсваш поръчката и се оправяш по начина, по който си решил. Навън да направят изследванията. Не се занимавай\", каза д-р Илиев. На въпрос дали ще има оставки в БАБХ, д-р Илиев заяви, че тя не му е поискана от премиера.\" - \"Ще проверя случая с обществената поръчка на БАБХ за препарат срещу чумата и ако има проблем, ще я анулирам.\" Това каза по-рано пред журналисти във Варна министър-председателят. Той беше попитан дали знае за случая за фирма, която е създадена преди месец и която печели конкурса за обществена поръчка на БАБХ за препарат срещу чумата при дребните преживни животни. \"Това мога да го обещая. Отговорът ми може да бъде получен и до края на деня. Не искам всеки ден да се обясняваме за такива гадове.\" Агенцията по храните покани да достави препаратите фирма, основана през юли с основен предмет на дейност в сферата на компютърната техника. Става дума за близо 40 хил. дози за откриване на антитела срещу чумата по дребните преживни животни, почти 2 хил. за откриване на антиген на вируса и 2 хил. дози за диагностика в реално време, съобщи Нова тв.\" - .Съботните вестници съобщават и за голяма пратка контрабандни цигари.\"Кораб, идващ от Русия, докара цигари, скрити в чамови дъски Контрабанда на цигари за над 800 хил. лв. е открита на пристанището в Бургас. В кораб, идващ от Русия, митничарите са намерили над 111 хил. кутии цигари, укрити в издълбани чамови дъски, съобщи прокуратурата. По думите на окръжния прокурор на Бургас Георги Чинев цигарите са открити в контейнер, превозващ по документи шлифовани чамови дъски. Митничарите се усъмнили, че стоката е прекалено лека, а разглеждането с рентген потвърдило предположението им. При физическа проверка са открити 111 312 броя кутии цигари от марката NZ с беларуски бандерол на стойност 834 840 лв. Получател е българско дружество. Наказанието за това престъпление е между 3 и 10 г. затвор и конфискация на контрабандните стоки.\" - в. \"Дневник\".\"Контрабандни цигари на стойност 834 840 лева са задържани при акция на Агенция \"Митници\" и антимафиоти в Пристанище - Бургас. Това съобщиха на брифинг в Апелативната прокуратура заместник апелативният прокурор Йовита Григорова и заместник-директорът на Митницата Юлиян Мирков. Цигарите - общо 111 312 кутии, марка \"NZ\" с беларуски бандерол, били укрити в шлифовани дъски от иглолистен материал. Стоката била натоварена в контейнери на кораб, плаващ под иберийски флаг. Плавателният съд акостирал в бургаския порт от Русия на 1 август т. г.\" - в. \"24 часа\".\"Мащабна акция на Агенция \"Митници\" и Главна дирекция \"Борба с организираната престъпност\" е имало снощи в Бургас. За нея съобщи първо премиерът Бойко Борисов. Открити са стотици мастербокса с цигари. \"Много интересно са прикрити в едни все едно дървета гледаш, а вътре пълно с цигари. Много интересно и като ги захванаха в Бургас контейнерите, стигнаха до София. Така че съм убеден, че в следващите три месеца, когато отчитате битката с контрабандата на цигари, с тези няколко контейнера и стотици хиляди цигари ще сме още по-надолу\", обърна се премиерът към журналисти.\" - .Отношенията с Македония отново са сред най-отразяваната тема от всекидневниците.\"Седмица след като заяви в телевизионно интервю, че Илинденско-Преображенското въстание е македонско и така предизвика сериозна полемика както в родината си, така и у нас, социалдемократът-премиер Зоран Заев се извини на България. \"Понякога ние, политиците, може би не сме достатъчно внимателни, понякога правим и грешки. Уверявам ви, че това беше само един момент на невнимание, тъй като искрено искаме приятелство и съвместна работа - както е записано в Договора за добросъседство\", написа Заев в страницата си във \"Фейсбук\". На фона на коментари, че македонският премиер е забил нож в гърба на България с изказването си, министър-председателят Бойко Борисов отбеляза вчера, че \"когато дойде време България да изкаже своето становище за присъединяване на Македония към ЕС, ще си спомни тези думи и ще вземе своето решение\". Заев задочно отговаря: \"Драги приятели и братя от България, вярвайте, искрено градим приятелство, което преди няколко десетилетия беше загубено. Това беше загуба и за двете земи. (...) Да не си позволяваме да се връщаме назад\"....\" - в. \"Стандарт\".\"След като събуди антимакедонски тонове в България, премиерът на Македония Зоран Заев поднесе ивинения на \"приятелите и братята\" българи на своята страница във \"Фейсбук\". В телевизионно интервю пред \"1ТВ\" от 4 август, Заев заяви, че Илинденско-Преображенското въстание е македонско. той обаче поясни в новата си позиция, че коментарите са направени по \"невнимание\" и са \"грешка\". Поправката на премиера Заев идва ден след предупреждението от премиера Бойко Борисов, че, \"когато дойде време България да изкаже своето становище за присъединяване на Македония към ЕС, ще си спомни тези думи и ще вземе своето решение\".Ето пълният текст на извинението към България, в превод на агенция \"Фокус\":\"Виждам, че в приятелска България се отвори обществен дебат и дори се повдигна въпросът дали нашите две страни и двата народа градим ИСКРЕНО приятелство и сътрудничество. Искам да призова всички граждани, дори критиците в Македония и България, да нямат дилема, дали приятелството и сътрудничеството са искрени. Ние вече повече от една година честваме общи части от историята на двата народа, няколко пъти отбелязахме заедно исторически събития. Аз съм първият министър-председател на Македония, който се поклони пред паметника на Гоце Делчев в България (Благоевград) по време на съвместното честване на празника. Преди това моят приятел, господин Борисов, стана първият български премиер, който се поклони пред гроба на Гоце Делчев в Македония (Скопие) при съвместното отбелязване на празника. Заедно двамата премиери се поклонихме и пред паметника на цар Самуил в София. Заедно в Рим, във Ватикана, тази година чествахме Светите братя Кирил и Методий, общите славянски просветители. Премиерът Борисов дойде в Скопие, за да се поклони на паметника на еврейския холокост. Скъпи приятели и братя от България, вярвайте, че искрено изграждаме приятелство, което беше загубено преди няколко десетилетия. Това беше загуба за двете страни. Открихме отново нашия приятел и брат. Нека не позволяваме да се връщаме назад. Това е наш дълг пред децата ни. Понякога ние, политиците, може би не сме достатъчно внимателни, понякога правим и грешки, но ви уверявам, че това е само невнимание, защото искрено искаме сътрудничество и приятелство и именно поради това подписахме Договора за добросъседство и приятелство. Нима можем да забравим как премиерът Борисов и министърът Захариева се бориха за Македония в Съвета на министрите на ЕС и Съвета на Европа, за да получи Македония дата за започване на преговори с ЕС? Те се бориха, все едно го правеха за своята страна. Не можем да се правим на слепи и глухи, когато виждаме и чуваме всичко, което България направи и успя в това да помогне на Македония да получи поканата за членство в НАТО? Не видя ли цяла Европа как България помага на Македония и Западните Балкани да се доближат до Европейския съюз? Никога няма да забравим това приятелство, което е доказано на дело. Ние сме благодарни и много уважаваме това. Затова ще отбелязваме и празнуваме миналото ни заедно и на основите на това минало ще продължим да изграждаме нашето общо бъдеще. Заедно ще бъдем като едно семейство в единство със съюзниците от Европейския съюз и НАТО.\". - в. \"Сега\". ", "date": "2018.08.11", "title": "Преглед на печата 11 август"}
