{"url": "http://www.cross.bg/modata-moda-purvite-1623462.html", "text": "/КРОСС/  Жан Пол Готие - ужасното дете на модата, представи последната си колекция в рамките на Парижката седмица на висшата мода, съобщиха световните информационни агенции. С това дефиле той отбеляза 50-годишната си кариера в света но модата.Негови музи, сред които моделът Дита Фон Тийз и испанската актриса Роси де Палма, присъстваха на дефилето или участваха в него в театър Шатле. Шестдесет и седем годишният дизайнер оповести миналата седмица, че напуска света на модата, за да се залови с нещо ново. Канадската манекенка Коко Роча показа умения, характерни за ирландските танци, докато топмоделите Карли Клос, Бела и Джиджи Хадид имаха специално поведение, свързано с всяко от носените от тях облекла. Това бе нещо необичайно за участието им в седмици на модата. Носена на ръце от двама голи до кръста мъже, Аманда Лиър също взе участие в дефилето.Актрисата Беатрис Дал се появи облечена в дълга черна рокля и пушеше цигара, преди да хвърли фаса на подиума.Дефилето започна с изнасяне на черен ковчег. Оттам излезе първата манекенка, облечена в бяло като кукла. Така висшата мода символично бе погребана, но нямаше съжаление, а радост, свързана с този празник, по време на който се изпи много шампанско. „Най-хубавото предстои\", увери дизайнерът, без да разкрива бъдещите си проекти. За последното си дефиле висша мода той се върна към използване на корсети, раирани фланелки в синьо и бяло, рокли, съшити от колани, деконструирани джинси и панталони от плат деним.„Има прекалено много дрехи - не ги хвърляйте, а ги рециклирайте\", призова Жан Пол Готие.Той накара мъжете да носят поли и да се гримират. Той революционизира модата, като бе сред първите дизайнери, в чиито дефилета участваха възрастни манекенки и жени с наднормено тегло или с татуировки. От първите си колекции той смесваше двата пола, различни епохи, арогантното поведение на бедни хора с това в луксозните квартали. „Аз съм дискретен в модата, докато той е провокативен\", отбеляза наскоро Пиер Карден, при когото Готие е направил първите си стъпки: „Това е неговият стил\".  ", "date": "2020.01.23", "title": "Дизайнерът Жан Пол Готие представи последната си колекция висша мода "}
{"url": "http://www.cross.bg/kamerna-zala-dimitur-1623498.html", "text": "/КРОСС/  Камерна зала на Драматичен театър - Пловдив ще носи името на великия актьор Стефан Данаилов. Инициативен комитет оглавен от депутата Спас Гърневски вече е говорил с министъра на културата Боил Банов за тази идея.Министър Банов я е приел. Трябва да се получи формално одобрение от Министерството на културата.Така Пловдив без да ще, влезе в състезателен режим с Ловеч, който вече официално поиска местният театър да носи името на актьора.В комитета влизат дългогодишният директор на фестивала „Сцена на кръстопът\" Димитър Малашинов, директорът на театъра Кръстю Кръстев, бизнесменът Димитър Георгиев и скулпторът Вежди Рашидов.„Кръстю Кръстев се просълзи, когато чу тази идея. Когато бе министър на културата Стефан Данаилов даде парите за създаването на Камерна зала. Той е неин създател\", каза Димитър Малашинов.През залата ще има барелеф на големия актьор. Той ще бъде изработен от Вежди Рашидов. Работата по него започва веднага след прибирането му от Франция, където е по работа в момента.Целта е процедурата по именуването на Камерна зала да приключи до пролетта. ", "date": "2020.01.23", "title": " Камерна зала на Драматичен театър - Пловдив ще носи името на Стефан Данаилов"}
{"url": "http://www.cross.bg/suveta-sdryzhenie-fondatziya-1623499.html", "text": "/КРОСС/ Днес в присъствието на министъра на правосъдието Данаил Кирилов, заместник-министър Десислава Ахладова, членове на неправителствени организации и журналисти беше изтеглен жребий за определяне на НПО - членове на Съвета по прилагане на Актуализираната стратегия за продължаване на реформата в съдебната система. Представители на медиите изтеглиха на два пъти жребия с имената на НПО-тата, които ще са членове на Съвета през първо и съответно второто полугодие на годината.  Така през първото полугодие в Съвета ще членуват Фондация „Институт за пазарна икономика, Сдружение \"Международен правен център - Интернешенъл Лигъл Адвайз Център\", Сдружение „Клуб на адвокатите франкофони\"; Сдружение „Център за съзидателно правосъдие\" и Фондация „Български институт за правни инициативи\". През второто полугодие членове ще са Фондация „Институт за пазарна икономика\"; Сдружение „Център за съзидателно правосъдие\", Фондация „Български институт за правни инициативи\", Сдружение „Програма за развитие на съдебната система\" и Сдружение „Национална мрежа за децата\".Жребият е в изпълнение на разпоредбата на чл.3, ал.5 от Постановление № 3 на Министерски съвет от 13 януари 2016 г., според която, когато  на критериите за членство в Съвета отговарят повече от 5 неправителствени  организации, те се определят в два различни жребия за срок от 6 месеца.„Организациите, които не са избрани за съответното полугодие, могат да присъстват на заседанията на Съвета като наблюдатели, да се изказват и да изразяват становища по всички дискутирани теми\", каза министър Кирилов след жребия и допълни, че следващото заседание на Съвета е насрочено за 28 януари.  ", "date": "2020.01.23", "title": "Определиха НПО-тата, които ще участват в Съвета по съдебна реформа през тази година"}
{"url": "http://www.cross.bg/godina-zhivot-purzheni-1623463.html", "text": "/КРОСС/  Китайската  философия за живот е една от най-богатите и много силно разпространени  по света. Символиката й обхваща много култури и значения на почти  всичко. Храната е с изключително много символика. Представяме ви седем  храни, които носят късмет според китайския календар:Тази храна датира от почти 2000 години. Вярването е, че колкото  повече кнедли изядете, толкова повече пари и богатство ще натрупате.  Кнедлите символизират промяна. Може да ги хапвате задушени на пара,  пържени или пържени.Когато решите да консумирате риба е много важно тя да бъде цяла.  Яденето на цялата риба би трябвало да консолидира излишъка от миналата  година и да ви позволи да я превърнете в още по-голям просперитет през  следващата година. Рибата се движи напред, никога назад.Пролетта е символ на началото и на новото. Пролетните ролки  представляват златни кюлчета, символизиращи богатството. Обикновено те  са пържени, но можете да ги печете и да ги сервирате със сос за  потапяне.Кожата на патицата е червена, което е късметлийския цвят в китайската  култура. Винаги се сервира свежа, бавно печена, тънко нарязана, увита в  тънко тесто, и гарнирана със сос от хойсин, краставици и лук.Китайците обичат да хапват избрана селекция от ракообразни за вечеря.  Омар и скариди обикновено се сервират на тъмна плоча. Те символизират  богатството и късмета за Лунната Нова година.На Китайската Нова година често се сервира юфка. Тя символизира  обещание за дълъг живот. Китайците често ядат юфка и на втория ден от  Лунната Нова година за дълголетие.Китайската новогодишна торта Ниан Гао (Nian Gao) се приготвя от  оризово брашно. Според китайските традиции яденето му е чудесен начин да  се отпразнува, че животът е щастлив. ", "date": "2020.01.23", "title": "7 храни за щастлив живот според китайския календар"}
{"url": "http://www.cross.bg/muzhut-proizvodstvo-plovdiv-1623494.html", "text": "/КРОСС/  50-годишен пловдивчанин нахлул в класна стая в ОУ „Княз Александър І\", задърпал седмокласник и се държал агресивно с учителката. Това потвърдиха от пресцентъра на прокуратурата в Пловдив. Районните магистрати наблюдават бързото производство, образувано по случая от служителите на реда в Четвърто РУ в Пловдив. Инцидентът станал вчера в елитното училище, което се намира в центъра на града. 50-годишният мъж е влязъл в учебното заведение, избутал охраната и се насочил към класната стая на седми клас.Той отворил афектиран вратата на кабинета по време на часа по химия и се насочил към чина на 13-годишно момче, за да иска обяснение за конфликт с дъщеря му.Въпреки опитите на учителката да потуши скандала, мъжът започнал да дърпа ученика за якето и да му се кара. От ръководството на училището веднага е бил подаден сигнал на спешния телефон 112. Пристигналият полицейски екип е задържал мъжа за срок от 24 часа по Закона за МВР.Според запознати, мъжът бил баща на петокласничка. Той твърдял, че седмокласникът е удрял момичето. Хулиганските действия той извършил пред очите на дъщеря си, която  измъкнал преди това от клас.По бързото производство, водено от разследващ полицай при Четвърто РУ на МВР-Пловдив,  се извършват процесуално-следствени действия. Предстои 50-годишният мъж да бъде привлечен като обвиняем. ", "date": "2020.01.23", "title": "Баща нахлу в час по химия в пловдивско училище и нападна ученик"}
{"url": "http://www.cross.bg/material-herkylan-vezyviii-1623495.html", "text": "/КРОСС/  Екстремната жега от изригването на вулкана Везувий в Италия е била толкова мощна, че е превърнала мозъка на една от жертвите в стъкло, сочи проучване, за което съобщава Би Би Си.Вулканът е изригнал през 79 г. сл. Хр., убивайки хиляди и унищожавайки римски селища близо до съвременния град Неапол. Град Херкулан е бил погребан под вулканична материя.Екип от изследователи проучи останките на една от жертвите, открита в града през 60-те години.Изследване, публикувано в „New England Journal of Medicine\", показва, че от черепа на жертвата са извлечени фрагменти от стъклен, черен материал. Изследователите смятат, че черният материал представлява стъкловидни останки от мозъка на човека.Според изследването за това е виновен процес, наречен витрификация. Това е процес, при който материал, изгарящ при силна жега и след това охлаждащ се бързо, се превръща в стъкло или глазура.„Съхраняването на останки от древни мозъци е изключително рядка находка\", казва д-р Пиер Паола Петроне, съдебномедицински антрополог от Неаполския университет и водещ автор на изследването. \"Това е първото откритие на древни човешки мозъци, които са витрифицирани от топлина.\"Жертвата, за която се смята, че е мъж в средата на 20-те, е „намерена да лежи на дървено легло, погребано под вулканична пепел\" в Херкулан. Той вероятно е бил убит моментално от изригването, каза д-р Петроне. Анализът на овъглена дървесина, открита в близост до тялото, показва, че е достигната максимална температура от 520 градуса. Това предполага, че \"екстремната топлина е била в състояние да възпламени телесните мазнини и да изпари меките тъкани\", преди \"бърз спад на температурата\", се казва в доклада.„Откриването на стъклен материал от главата на жертвата, на протеини, експресирани в човешкия мозък, и на мастни киселини, открити в косата на човека, показва термично индуцирано остъкляване на човешка мозъчна тъкан\", се казва в изследването.Стъкленият материал не е намерен на други места в археологическия обект.По време на изригването на Везувий Херкулан е погребан от бързо движещи се потоци от скални фрагменти, пепел и горещи газове. Тази вулканична материя е карбонизирала и е запазила части от града, включително скелетите на жителите, които не са могли да избягат.Археолозите проучват останките на Херкулан и Помпей - другото известно римско селище, разрушено от Везувий - от векове. ", "date": "2020.01.23", "title": "Откриха стъклен мозък в древна жертва на Везувий"}
{"url": "http://www.cross.bg/pernik-vodata-mangan-1623484.html", "text": "/КРОСС/  В условията на рестриктивен воден режим, през периода 13.01-23.01.2020 г. от взетите проби на територията на община Перник са установени леко завишени стойности на манган във водата от водопреносната мрежа, съобщават от РЗИ - Перник.\"Проблемът няма пряка здравна значимост, дори и при превишаване на нормата до определена степен, но е много важен за консуматора, тъй като този показател променя органолептиката (цвят, мътност, мирис, вкус) на питейната вода. Манганът и неговите съединения може да постъпват в организма през храносмилателната система, дихателната система и кожата. Много рядко може да предизвика интоксикации. Той влиза в групата на показателите с индикативно значение, съгласно Наредба № 9 от 16 март 2001 г. за качеството на водата, предназначена за питейно-битови цели. Незначителното завишение не е свързано със здравен риск. Въпреки това, не се препоръчва продължителен прием на вода за пиене с превишени стойности на манган\", се казва още в съобщението.От РЗИ - Перник уверяват, че продължава зачестения мониторинг на водата и при констатиране на отклонения от нормите жителите на община Перник ще бъдат своевременно информирани. ", "date": "2020.01.23", "title": "Откриха манган във водата на Перник"}
{"url": "http://www.cross.bg/incpektziya-izyavlenieto-direktora-1623490.html", "text": "/КРОСС/  В дoпълнeниe нa изявлeниeтo нa дирeктoрa нa Aгeнциятa държaвнa и финaнcoвa инcпeкция oт 22 януaри, oттaм прeдocтaвихa дoпълнитeлнa инфoрмaция зa извършвaнaтa oт aгeнциятa инcпeкция в Държaвнaтa кoмиcия пo хaзaртa.Блaгoдaрeниe нa прeдприeтитe дeйcтвия oт oргaнитe нa Cпeциaлизирaнa прoкурaтурa вчeрa, 22.01.2020 г. в Кoмиcиятa пo хaзaртa бяхa иззeти дoкумeнти, кoитo дo мoмeнтa нe бяхa прeдocтaвeни нa финaнcoвитe инcпeктoри, пишaт oт AДФИ.Oт тeхния първoнaчaлeн aнaлиз cтaвa яcнo, чe имa нaрушeния нa Зaкoнa зa хaзaртa пo oтнoшeниe нa тaкcитe, cъбирaни oт oргaнизaтoритe нa хaзaртни игри. Мoжe дa бъдe нaпрaвeн извoдa, чe oбявeнaтa пo врeмe нa изявлeниeтo нa дирeктoрa нa AДФИ cумa, нecъбрaнa oт oтдeлнитe oргaнизaтoри нa хaзaртни игри, ce oкaзвa знaчитeлнo пo-гoлямa.Oчaквa ce инcпeкциятa дa приключи пo-рaнo oт oпрeдeлeнитe cрoкoвe. ", "date": "2020.01.23", "title": "Финансовата инспекция: Несъбраните пари от хазарт са значително по-големи от обявените"}
{"url": "http://www.cross.bg/pytin-tragediya-dnes-1623488.html", "text": "/КРОСС/  Холокостът е и наша трагедия, това е казал руският президент Владимир Путин в Ерусалим, предаде РИА Новости.Държавният глава днес е пристигнал в Израел, за да вземе участие в тържествата, посветени на Деня на Холокоста. \"Тази трагедия е и израелска, и руска\", е посочил още Путин. Той е допълнил, че около 40 процента от убитите и измъчваните от нацистите и техните съюзници евреи са били граждани на Съветския съюз.Президентът на еврейската държава Реувен Ривлин е казал, че антисемитизмът е недопустимо явление. \"Ние трябва да се борим срещу това престъпление. Аз съм много благодарен на нашия гост, че води упорита борба срещу омразата във всичките ѝ прояви\", е посочил още лидерът на близкоизточната страна. В Ерусалим днес е започнал форум, посветен на Холокоста. Датата съвпада с годишнината от освобождаването на нацисткия концлагер Аущвиц-Биркенау (на полски Освиенцим) на 23 януари 1945 г. от съветски военни. ", "date": "2020.01.23", "title": "Владимир Путин: Холокостът е и наша трагедия"}
{"url": "http://www.cross.bg/hazarta-tazi-borisov-1623497.html", "text": "/КРОСС/ Във връзка с медийните публикации и засиления обществен интерес, предшестващи днешните изявления на министър-председателя Бойко Борисов и стартиралото обсъждане в парламентарната комисия по бюджет и финанси на проектозакона за хазарта, внесен от Валери Симеонов, заявяваме следното:В днешното си изявление министър-председателят Бойко Борисов посочи доклада от проверка на Агенцията за държавна и финансова инспекция (АДФИ) като основен аргумент за пропуснати вземания от държавата. Припомняме, че във вчерашното си изявление директорът на агенцията заяви, че няма нарушение на закона. Ето заключението му дословно: \"(...) текстът дава възможност да се събират такси, формирани на различна основа\".Той обяви и данни, че са внесени над 500 млн. лв. в бюджета от частните лотарии за периода 2014 - 2019 г. Премиерът се позова на хипотетичен вариант, в който АДФИ излага, че лотариите са можели да платят стотици милиони повече, ако законът бил различен.В тази връзка заявяваме, че нашите лотарийни компании са изплатили всички дължими по закона данъци и такси и спазват буквата на Закона за хазарта такъв, какъвто той е.Сега действащият Закон за хазарта е изменен по предложение на финансовия министър Владислав Горанов през декември 2014 г. Промяната е аргументирана от министерство на финансите с \"необходимостта от избягване на възможности за отклонения на данъчно облагане\".Прилагаме  на министър Горанов и , които са публикувани на сайта на Държавната комисия по хазарта и Министерство на финансите.По повод Законопроекта за хазарта на Валери Симеонов, премиерът едновременно заяви, че не става дума за \"одържавяване\" и \"национализация\", но обвърза евентуална подкрепа от ГЕРБ при евентуално гласуване в НС под условие (дословен цитат): че \"изрично трябва да бъде вписано, че не може да се отдава на концесия, да се аутсорсва и преотдава и трябва да бъде в забранителния списък за приватизация, да е сигурно, че абсолютно никой друг, освен държавата, няма да се занимава с тази дейност\". Така направената от премиера дефиниция описва безусловен монопол и присвояване на основните активи на всички лотарии.Припомняме, че Конституцията на Република България изрично урежда с изчерпателен списък обектите, върху които може да бъде установяван държавен монопол, а именно:• железопътния транспорт,• националните пощенски и далекосъобщителни мрежи,• използването на ядрена енергия,• производството на радиоактивни продукти,• оръжие, взривни и биологично силно действащи веществаГ-н Борисов заяви още, че предлагания от Валери Симеонов проектозакон за хазарта не е свързан с бъдещето и развитието на ПФК „Левски\". Само че предвижда спиране на дейността на компаниите, основни спонсори и дарители на клуба.В заключение добави, че е готов на среща с всички. Като страна в този дебат, приемаме поканата за среща на премиера, за да представим позициите си и да уточним тезите му.Ние продължаваме да не разбираме мотивите на депутати, министри и държавни служители в тази открита атака върху частния бизнес в опит за присвояване на активи. Длъжни сме да направим и допълнително уточнение, че  противоконституционно отнемане на действащ лиценз носи своите правни последствия и потенциални финансови обезщетения в размер на милиарди.Евробет ООДНационална лотария АДНове АД ХолдингIntralot SAБАРХИ", "date": "2020.01.23", "title": "Официалната позиция на частните компании, организиращи лотарийни игри в България"}
{"url": "http://www.cross.bg/bolnitzi-chastnite-sdryzhenieto-1623486.html", "text": "/КРОСС/  НЗОК да договаря с производителите цената на лекарствата и да заплаща директно на тях. Това се посочва в позиция на Националното сдружение на частните болници, внесена вече в министерствата на здравеопазването и на финансите, както и в Народното събрание.Становището на сдружението е в резултат на информация от управителя на НЗОК, че частните болници купуват лекарства на до 7 пъти по-високи цени в сравнение с държавните и общинските болници, както и намерението за законова промяна.Ако законовата промяна стане факт, частните болници ще трябва да правят обществени поръчки за лекарства.Предложението от частните болници би довело до цена на лекарствата, еднаква за всички, а НЗОК, като единствен купувач, ще може да договори най-ниските възможни цени, посочват от сдружението. Ако се приеме този подход, няма да се налага да се нарушава Европейското право, с всичките неблагоприятни последици от това, се допълва в позицията на сдружението. ", "date": "2020.01.23", "title": " Частните болници искат промяна на модела на договаряне и заплащане на лекарства"}
{"url": "http://www.cross.bg/yazovir-voda-proekt-1623496.html", "text": "/КРОСС/  Ще припомня някои елементи на водната криза в София от ноември 1994 г. Това би могло да помогне при настоящите решения за кризата с водата на град Перник, както и за оценката на състоянието на сектора ВиК.През ноември 1994 г. настъпва криза с водата за питейни нужди на столицата. Нивото на язовир „Искър\", основен източник на вода за София, е спаднало значително. Приема се, че основната причина за това е сушата, но има и много други обяснения, като например, източване на язовир „Искър\" от Кремиковци ЕАД и от други не толкова ясни ползватели на водата в язовир „Искър\" и язовир „Огняново\". Настъпва паника в столицата. Току-що назначеното от президента Желю Желев служебно правителство се заема веднага с решаването на тежкия проблем. Приема се специално за кризата постановление №285 от ноември 1994 г. В него се утвърждават следните мерки:а/ лимит за ползване на вода от язовир „Искър\" за София;б/ мерки за ограничаване на водоподаването от язовира за Кремиковци ЕАД;в/ реконструкция на мрежата за водоподаване в София с пари отделени от държавния бюджет - приложена е програма за тези цели;г/ подземните съоръжения за водовземане при бент Панчарево, се изваждат от активите на Кремиковци и се предават на държавното предприятие \"Язовири и каскади\"Същото се прави и с язовир „Огняново\", който се оказва, че до тогава е собственост на Кремиковци ЕАД.д/ започва незабавно изграждане на връзката Скакавица-Джерман, за да се докара вода от каскадата Белмекен-Сестримо към язовир „Бели Искър\" и от там - в язовир „Искър\".Активно участват всички хидроинженери, които работят в тогавашната организационна структура „Национален съвет по водите\", който се ръководи от професор-хидроинженер. Този съвет е държавният орган, отговорен за управлението на водите в България.Няма данни в създадения правителствен щаб по кризата с водата да участват прокурори и следователи.Изграждането на съоръжението Джерман-Скакавица трябва да увеличи притока на вода в язовир „Бели Искър\" и от там в язовир „Искър\". Неговото строителство се възлага на строителни войски. Въпреки че има голяма съпротива от населението по местата, през които ще минава изграждането на връзката „Джерман-Скакавица\", строителството се осъществява за 35 дни. Строителите и техниката им се охраняват от полицията. Съоръжението е завършено в срок и открито на 1 март 1995 г. от новия премиер Жан Виденов, според който строежът е бил правилното решение.Това са забравени факти и събития, които, за съжаление, 25 години по-късно се повтарят.На 18 януари 2020 г. по телевизиите се предава директно от МС заседание, на което министър-председателят Бойко Борисов, няколко министри и кметовете на Перник и София решават как да се докара вода, за да се спаси Перник от кризата започнала също с неясно изчезване на водата от язовир. Проблемите, както се вижда, са еднакви със събитието отпреди 25 години, но сега през 2020 г. в обсъждането на решенията не участва нито един хидроинженер. Въпросите по управление на водите не са в отделно управленско звено и вместо от професор-хидроинженер, тази дейност е поверена на министър с прозвище Ревизоро. На съвещанието присъства и най-много обяснява как ще се реши проблема, един юрист с голям опит в приватизацията и в управлението на холдингови структури. Той сега е министър на икономиката. Неговото ведомство обещава през 2018 г., че с получените около 800 млн. от държавния бюджет, ще ремонтира всички язовири в страната. Задачата за ремонт на язовирите възниква, защото от няколко години много медии напомнят за лошото състояние на язовирите, установено по повод тогава на многото дъждове и буквалното удавяне на няколко града. Не е известно министерството на икономиката да е започнало да ремонтира, или пък да обяснява къде са сега тези 800 млн. лв. бюджетни пари.На споменатото заседание на 18 януари 2020 г. министър-председателят Борисов съобщава, че изход от кризата е намерен. Ще се докара вода от Белмекен през София до Перник. Споменава се и язовир \"Бели Искър\", който е част от плана и през 1994 г.Тук вечно забързаният и делови бивш министър на МРРБ и настоящ заместник-министър, пояснява на присъстващите, че водопроводната мрежа в Перник и язовир \"Студена\" не са ремонтирани от 60 г. Това постоянно се повтаря през последните дни, но се премълчават фактите около един интересен проект, който включва и реконструкция на язовир \"Студена\". Проектът се финансира със заем от Международната банка за възстановяване и развитие /МБВР/ и с бюджетни средства. Народното събрание е одобрило през 2010 г. споразумението между МБВР и МРРБ за заем за този проект.Проектът не е само за язовир „Студена\" и водопроводната мрежа на Перник. Те участват с около 16 млн. евро от общата сума от около 100 млн. евро. Включени са и изграждането на три нови язовира - „Пловдивци\", „Нейковци\" и „Луда Яна\". Предвижда се отделна част от проекта за стратегии за развитие на ВиК сектора, както и разработка за дейността на всяко отделно ВиК /без Софийска вода/. В МРРБ е създадено специално звено, което да осъществи този проект до края на 2015 г. Няколко пъти е удължаван срокът за завършване - през 2011, 2012, 2014 и 2015 г. Все пак е бил отчетен като завършен на 31 декември 2019 г.През 2017 г. Сметната палата е извършила одит на целия проект и е представила одитен доклад, в който са изброени многобройни нарушения, причинили неизпълнението на проекта и многократното отлагане на завършването му... Като отговорни за нарушенията са посочени всички заемали поста министър на регионалното развитие и благоустройството в периода 2010-2017 г.: Росен Плевнелиев, Екатерина Захариева, Д.Терзийска, Лиляна Павлова.Проектът се казва „Проект за развитие на общинската инфраструктура\".В него, както посочихме по-горе, има част за реконструкция на язовир „Студена\", изграждане на пречиствателна станция за питейна вода към язовира, ремонт на водопроводната мрежа в Перник. От доклада на Сметната палата се разбира, че от общата сума на проекта 101 млн. евро, 81 млн. евро е заемът от МБВР. През 2016 г. сумата на заема е намалена на 71 млн. евро. Според доклада дейността по реконструкцията на язовир „Студена\" не е започнала до 2016 г. Няма и сключен договор с изпълнител, въпреки че такъв е избран още през 2015 г.След като към 31.12.2019 г. проектът е приключен, новата министърка на регионалното развитие и благоустройството трябваше да сподели резултатите, особено след като на последното заседание на МС е решено да се премине към нова форма на организация на ВиК - всички държавни предприятия за ВиК се включат в новосъздаден държавен холдинг с капитал от един милиард лева, дадени от държавния бюджет.Защо информацията за значим проект се премълчава, не е ясно, но е ясно, че България трябва да върне до края на 2027 г. заем от 71 млн. евро, даден от МБВР.Поради всичко това и особено поради факта, че това е заем, одобрен и от Народното събрание през 2010 г. някои трябва да запознае българските граждани какво е отчетено на 31 декември 2019 г. по този проект и защо частта за язовир „Студена\" е изоставена и очевидно не е изпълнена.Трябва да се отбележи, че през 1995 г. със заем от Световната банка в размер 45 млн. долара у нас се осъществява първата реформа на ВиК сектора. Преминахме от строго централизирана структура за ръководство и управление на този сектор, по съвет на експертите на банката, към самостоятелни общински ВиК предприятия. По-късно се създадоха и някои изцяло държавни, изцяло частни, или смесени такива. Непрекъснато се отбелязваше, че този подход гарантира по-добри резултати от централното управление. Това се потвърждава и от проекта за ВиК 2010-2019 г.Ако прочетете тогавашните коментари, преобладава мнението, че децентрализацията е начинът да се осигури ефективност и добра организация за водния сектор и снабдяването на населението с вода.Връщането сега към централното организиране и управление изисква да се разгледа въпросният проект, приключил в края на 2019 г.; да се анализира одитния доклад на Сметната палата от 2017 г.; да се осмислят причините за лошото състояние на сектора и едва тогава да се реши дали е подходящо да се хвърля така бързо един милиард от общите пари по начин , който беше разкритикуван от всички европейски специалисти по бюджета още в далечната 2006 и 2007 г., наричан тогава с обобщеното име „финансиране под черта\". Вероятно, сега са измислили друга „формулировка\" - същността обаче е еднаква с някои фриволни бюджетни харчове от онези далечни години. /БГНЕС-----------Христина Вучева е доктор по икономика и професор по финанси. Тя е бивш министър на финансите в първото служебно правителство /1994-1995 г./. Анализът е написан специално за Агенция БГНЕС. ", "date": "2020.01.23", "title": "Проф. Христина Вучева: Хидроинженер, а не юрист ще разреши водната криза"}
{"url": "http://www.cross.bg/nivo-vodno-voda-1623492.html", "text": "/КРОСС/  Проектът за рехабилитация на яз. „Студена\" е изготвен така, че строително-монтажните дейности да се извършват при непрекъсната експлоатация на язовира, като строително-монтажните работи по водния откос са изпълнени от водолази и са приключили през 2018 г. За изпълнението на ремонта на водния откос вода от язовира не е изпускана принудително.Това се посочва в писмен отговор на министъра на регионалното развитие и благоустройството Петя Аврамова на депутатски въпрос.С извършването на рехабилитацията се продължава експлоатационният живот и сигурността на язовира, подчертава министърът.Основните дейности по водния откос са извършени в периода 2017-2018 г. с монтиране на водонепропусклива система, състояща се от ПВЦ гоемембрана, дренажен пласт, система за отводняване зад геомембраната и система за закрепване към стената.Строителните работи под вода са извършeни в периода 15.09.2017 г. - 11.12.2018 г. и включват почистване и премахване на разхлабен торкрет, измиване с водна струя, изравняване на повърхностите, поставяне на подложен геотекстил и геомембрана върху водния откос на стената, закрепване в долния край.Дейностите по почистване и премахване на разхлабен торкрет под вода на дълбочина от 0 м до 10 м и от 10 м до 20 м са извършени в периода 13.12.2017 г. - 09.05.2018 г. при средно водно ниво на 832,20 м - 840,00 м.Дейностите по измиване с водна струя под налягане под вода на дълбочина от 0 м до 10 м и между 10 м и 20 м са извършени в периода 12.08 - 20.09.2017 г. при водно ниво над 836 м:12.08.2017 г. - 05.09.2017 г. при водно ниво 837,00 м  - 16,763 млн. куб. м;06.09.2017 г. - 20.09.2017 г. при водно ниво 836,00 м - 15,590 млн. куб. м.Дейностите по изравняване на повърхността след почистване под вода на дълбочина между 0 м и 10 м и между 10 м и 20 м са извършени в периодите 20.10.2017 г. - 05.10.2018 г. при водно ниво над 832 м:20.10.2017 г. - 20.11.2017 г. при водно ниво 832,20 м - 11,358 млн. куб. м;16.01.2018 г. - 16.03.2018 г. при водно ниво 835,00 м 14,551 млн. куб. м;05.08.2018 г. - 15.08.2018 г. при водно ниво 840,00 м - 20,629 млн. куб. м;29.09.2018 г. - 05.10.2018 г. при водно ниво 837,00 м - 16,763 млн. куб. м.Дейности по поставяне на подложен геотекстил от към водната страна и поставяне на геомембрана върху водния откос на стената под вода на дълбочина от 0 м -10 м и 10 м - 20 м са извършени в периода 15.12.2017 г - 10.12.2018 г.:15.12.2017 г. - 30.01.2018 г. при водно ниво 833,00 м - 12,336 млн. куб. м;05.04.2018 г. - 12.06.2018 г.. при водно ниво 840,00 м - 20,629 млн. куб. м;15.06.2018 г. - 30.06.2018 г. при водно ниво 840,00 м - 20,629 млн. куб. м;09.08.2018 г. - 31.08.2018 г. при водно ниво 839,70 м - 20,600 млн. куб. м;05.10.2018 г. - 23.10.2018 г. при водно ниво 837,00 м - 16,763 млн. куб. м;01.11.2018 г. - 15.11.2018 г. при водно ниво 835,40 м - 15,650 млн. куб. м;01.12.2018 г. - 10.12.2018 г. при водно ниво 834,47 м - 14,616 млн. куб. м.Дейностите по закрепване в долния край под вода на дълбочина 10 м - 20 м са извършени в периода 01.12.2018 г. - 10.12.2018 г. при средно водно ниво 834,47 м или 14,616 млн. куб. м.Най-високото работно водно ниво на яз. Студена е 843,30 м, а преливният ръб е на кота 840,00 м.През 2018 г. водата в язовира е преливала през преливника в продължение на 89 дни в различни периоди от време, като последното преливане е на 04.08.2018 г.Съгласно предписанията на Министерството на околната среда и водите за поддържане на указания обем вода в язовира от 21 млн. куб. м, ВиК операторът е извършвал контролирано изпускане на водни количества през съоръженията към язовирната стена през периода от 01.04.2018 г. - 14.08.2018 г., когато водното ниво в язовира варира от 840,34 м до 839,55 м. Преливането през преливника и контролираното изпускане нямат връзка с изпълняваните строителни работи по язовирната стена, а са следствие на високото водно  ниво в съоръжението и дадените указания от МОСВ обемът в него да не надвишава 21 млн. куб. м.Рехабилитацията на яз. „Студена\" се изпълнява по сключения на 08.09.2016 г. договор за строително-монтажни работи с международния консорциум „S.C. HIDROCONSTRUCTIA S.A. - HBM Kft - CARPI Association\", срокът по който е 28.02.2020 г. Изпълнението на строително-монтажните работи е над 80 %, като ремонтът на стената е извършен. Предстои завършване на дейностите по водовземната кула. ", "date": "2020.01.23", "title": "Ремонтът на стената на \"Студена\" е извършен при непрекъсната експлоатация на язовира"}
{"url": "http://www.cross.bg/voda-nadezhda-ychilishte-1623487.html", "text": "/КРОСС/  Минерална вода бликна от сондаж до 15 училище \"Адам Мицкевич\" в квартал \"Надежда\" в столицата. По информация на общината тя е с температура около 55 градуса и е с дебит 4 - 5 литра в секунда.Намеренията на администрацията са да превърне част от район Надежда в зелен коридор на София по проект на ЕС, финансиран по програма \"Хоризонт\" 2020. В момента проби от минералната вода се изследват, за да се установят качествата и съдържанието на водата. Намеренията на Столична община са да се изгради басейн на мястото.", "date": "2020.01.23", "title": "Вряла минерална вода бликна до училище в София"}
{"url": "http://www.cross.bg/solimos-okolnata-sreda-1623489.html", "text": "/КРОСС/  Арестуваният снощи след пиянско сбиване министър на околната среда на Словакия Ласло Солимос подаде оставка, информира РИА Новости.\"Готов съм да поема отговорност за поведението си вчера. Съжалявам, че четиригодишната ми работа завърши с такава погрешна стъпка\", каза Солимос.БГНЕС припомня, че полицията в Братислава задържа в сряда вечерта пиян министъра на околната среда Ласло Солимос и брат му, които се скарали с персонала в един ресторант и разбили входната врата на заведението.Солимос и брат му са излизали от азиатски ресторант в нетрезво състояние. Солимос е крещял, че е министър на околната среда, а брат му ритнал една от стъклените врати и я разбил. Двамата мъже се хвърлили пари на работниците в ресторанта.Според полицейския доклад, двама мъже са нападнали физически персонала на заведението, а при излизането си единият е разбил стъклената врата на входа. Извършителите са отведени в близкото полицейско управление.Нанесените от двамата братя щети са в размер на 1000 евро. След инцидента един от служителите в ресторанта е потърсил медицинска помощ.Органите на реда са започнали разследване на хулиганство и нанесени имуществени вреди.„Президентът ще приеме оставката на министъра на околната среда Ласло Солимос\", заяви Мартин Стрижинец, говорител на президента Зузана Чапутова. ", "date": "2020.01.23", "title": "Словашки министър подаде оставка след кръчмарско сбиване снощи "}
{"url": "http://www.cross.bg/chavyshogly-ankara-tyrtziya-1623471.html", "text": "/КРОСС/  Външният министър на Турция Мевлют Чавушоглу критикува Европейския съюз, като заяви, че те не са платили обещаните 6 млрд. евро, които са били обещани на Анкара като част от споразумението между нея и Брюксел за спиране на бежанската вълна, в следствие от гражданската война в Сирия. Това заяви Чавушоглу пред германския вестник Bild, като коментира отношенията на Анкара с ЕС, и ходовете на страната му в Сирия и Либия, пише турското проправителстено издание Daily Sabah.Чавушоглу заяви, че ЕС не са изпълнили изцяло споразуменията от 2015 г., когато и двете страни се съгласиха да се справят заедно с бежанската вълна. Според министърът ЕС не е платил дори половината от сумата, която е трябвало да бъде изплатена още през 2016 г.Според него германският канцлер Ангела Меркел е изиграла основна роля в подписването на споразумението и това е породило завист у другите страни-членки на ЕС. Чавушоглу похвали Германия за продължаващата подкрепа за сделката, като подчерта, че тя е допринесла за значителното намаляване на бежанския поток към Европа.„Преди да подпишем сделката около 7 хил. бежанци влизаха в Гърция от Турция дневно\", каза Чавушоглу. Сега този брой е само 57 души средно на ден, заяви той и допълни, че смята, че много страни от Източна Европа не искат да приемат бежанци, което поставя Берлин в трудна позиция.Чавушоглу освен това обвини ЕС, че не е изпълнил договореностите за митниците с Общността, които са част от програмата по приемането на Анкара в нея. Въпреки това министърът изрази готовността на Турция да запази споразумението.Мевлют Чавушоглу също така отбеляза, че 3,5 милиона турци живеят в Германия, което за Турция е спойката между Анкара и Берлин, като неговата страна подкрепя интеграцията на тези хора в германското общество.От друга страна той изрази безпокойство, че Берлин подслонява и не преследва считаните за терористи от Анкара членове и поддръжници на движението на Фетхула Гюлен и „Работническата партия на Кюрдистан\" (ПКК).От друга страна турският дипломат приветства германската инициатива за Берлинската конференция за мир в Либия, където беше обсъдено прекратяването на военните действия в северноафриканската страна и постигането на примирие. В този конфликт Турция подкрепя признатото от ООН правителство на националното съгласие, което се бори със силите на Халифа Хафтар и кабинета в Тобрук. Чавушоглу отбеляза, че Хафтар все още не е отговорил дали наистина желае мир в Либия.Попитан какъв е интересът на Турция в Либия, Чавушоглу заяви, че страната му иска само мир и стабилност. Той не говори за това дали има или не турски войници в Либия, като потвърди само, че Анкара засега е изпратила военни съветници в Триполи.Чавушоглу говори и за офанзивата на сирийския президент Башар Асад в последния бастион на бунтовниците, подкрепяни от Анкара в страната, като заяви, че държавният глава предпочита военно решение на проблема, вместо политическо такова, за разлика от Турция. ", "date": "2020.01.23", "title": "Турция обвинява ЕС, че не е изпълнил задълженията си към Анкара"}
{"url": "http://www.cross.bg/sendov-zayavi-bulgariya-1623473.html", "text": "/КРОСС/  България се сбогува със световноизвестния български математик и политик академик Благовест Сендов. Той почина в неделя на 87-годишна възраст.Професор Сендов е бил председател и заместник-председател на парламента. Като ректор на Софийския университет през 1979 година в 30 училища въвежда т. нар. Сендовска образователна система. Автор е на повече от 200 научни публикации в областта на компютърните науки, математическото моделиране в биологията, компютърната геометрия, има 7 монографии и над 30 учебника.\"Акад. Сендов е един от най-значимите председатели на българския парламент, учен от световна величина, човек просветител бих казала, изключително надарен, загубата е голяма\", заяви председателят на НС Цвета Караянчева.\"Един изключително достоен човек. Можеше да бъде президент на България, имаше качествата и световноизвестен учен. Наистина поклон пред светлата му памет!\", заяви бившият служебен премиер проф. Огнян Герджиков.\"Това е един от малкото българи, които нямат нужда въобще от никакво представяне. Акад. Сендов за нас е тежка загуба. Сега трябва цялата математическа общност, цялата академична общност да се обединим и да продължим неговото дело\", заяви математикът проф. Олег Мушкаров. ", "date": "2020.01.23", "title": "България се прости с академик Благовест Сендов"}
{"url": "http://www.cross.bg/gebrev-litza-ymishleno-1623477.html", "text": "/КРОСС/ Във връзка с воденото разследване под надзора на СГП, касаещо опита за умишлено отравяне на лицата Емилиян Христов Гебрев, Христо Емилиянов Гебрев и В. Т., са повдигнати обвинения срещу три лица руски граждани за опит за предумишлено убийство, съобщиха от прокуратурата.Те са обвинени за това, че в периода от 28.04.2015 г. до 04.05.2015 г. в гр. София, като съизвършители са направили опит умишлено да умъртвят пострадалите лица по начин и със средства, опасни за живота на мнозина, като деянието е извършено чрез интоксикация с неидентифицирано вещество с фосфороорганичен характер.В тази връзка СГП е издала Европейски заповеди за арест за всяко едно от обвиняемите лица, както и молби за международно издирване с цел арест и последваща екстрадиция. Лицата са обявени в Шенгенската информационна система и в МОКП-ИНТЕРПОЛ - с червена бюлетина. ", "date": "2020.01.23", "title": "Трима руснаци са обвинени в опита за убийство на Гебрев "}
{"url": "http://www.cross.bg/kamion-blusnat-putya-1623472.html", "text": "/КРОСС/  Велосипедист пострада, след като бе блъснат последователно от камион и кола по пътя Русе-Червена вода, съобщиха от полицията.Сигналът за произшествието, е постъпил в 07:13 часа тази сутрин, като според първоначалната информация това е станало в района на птицекомбината, където движещия се по пътя велосипедист - първо е бил блъснат от камион „Мерцедес\", а след това от лек автомобил „Хонда\".Той е бил отведен за оказване на медицинска помощ в болница в Русе.", "date": "2020.01.23", "title": "Велосипедист пострада, след като бе блъснат последователно от камион и кола "}
{"url": "http://www.cross.bg/zaginal-tezhka-katastrofa-1623476.html", "text": "/КРОСС/ За тежка катастрофа със загинал човек съобщават членове на фейсбук групата Забелязано в София. Ударът е между два леки автомобила на кръстовището на Опълченска и бул Сливница. Сблъсъкът е довел до смъртта на един от водачите.Снимка Фейсбук", "date": "2020.01.23", "title": "Отново тежка катастрофа със загинал в столицата"}
{"url": "http://www.cross.bg/pernik-suvet-ikonomikata-1623478.html", "text": "/КРОСС/ Министерски съвет взе решение да се поиска официално разрешение от Столичния общински съвет за пренасочване на вода от София към Перник. На среща с премиера Бойко Борисов Камарата на строителите предлага помощ по изграждането на водопровод от Мало Бучино до Перник. До края на деня се очаква да бъде готов проектът.Петя Аврамова, министър на регионалното развитие и благоустройството Това, което декларираха представителите на Камарата на строителите, изпълнителният директор Валентин Николов - пълна мобилизация на всички фирми, които имат опит в изграждането на ВиК мрежи. Така че в максимални кратки, бързи срокове този водопровод - 13.5 км да бъде изпълнен, както и помпената станция към него.Емил Караниколов, министър на икономиката: По тази мрежа може да се преведат допълнително 400 литва в секунда, както знаете нашето искане е за 300 литра в секунда, за да може да бъде обезпечено към момента водоподаването в град Перник в процес на режим. И още веднъж казвам - целта е да възстановим силите на яз \"Студена\".Във връзка с кризата в гр. Перник, правителството прие решение, съгласно което министрите на икономиката, на регионалното развитие и благоустройството и на околната среда и водите ще отправят искане до Столичния общински съвет да разгледа възможността за възмездно преминаване на водни количества в размер от 300 л/сек., необходими за подпомагане на водоснабдяването на Перник. ", "date": "2020.01.23", "title": "МС иска разрешение от СОС за пренасочване на вода от София към Перник"}
{"url": "http://www.cross.bg/bulgariya-vuzrazhdane-stranata-1623481.html", "text": "/КРОСС/ На 27 януари 2020 г. В 12.00 ч. пред Министерството на регионалното развитие и благоустройството (МРРБ) ще се проведе граждански протест срещу управлението на кабинета Борисов 3. Той се организира от Възраждане и граждани. Конкретната причината е бързото осъществяване на крупен инвестиционен план на държавата за обединяване на всички ВиК дружества в страната в една обща държавна компания от холдингов типИнтересното е, че \"мудната\" по принцип държавна администрация успя, само в рамките на месец, да направи цялата процедура, да подготви документите, да учреди дружеството и да отдели 1 млрд. лева от националния бюджет на тази компания. Всеки, който е боравил с обществени средства знае, че бюджет се планира много трудно и е почти невъзможно такава част от него да се отдели, освен ако не е планирана предварително. Като пример от Възраждане посочват сделката с американските самолети, за която, за да се осигурят 2 млрд. лв се е направила актуализация на бюджета. Такава актуализация не се направи сега при учредяването на ВиК, което показва, че при създаването на бюджета такава структура вече е присъствала.\"Ние от Възраждане заедно с много други граждани сме притеснени тъй като в България, когато нещо подобно започне да се окрупнява то е с една единствена цел, за да се продаде. По начинът, по който бяха продадени електроразпределителните дружества в България. Първо бяха продадени мажоритарните дялове по време на правителството на НДСВ и след това бяха продадени и миноритарните дялове по време на първия кабинет на Борисов. В началото на водната криза се появиха коментари, че се готви така наречения \"африкански сценарии\". Тоест постепенно продаване не само на, водните мрежи, но и на водоизточниците или отдаването им на концесия на чужда фирма. Това означава заробване на българския народ.\", казаха от организацията на провелата се вчера пресконференция в БТА.От Възраждане искат и оставката на правителството заради последствията от техния управленски режим. В началото на 2020 г. за пръв път не бяха оповестени данни за това колко деца са се родили през изминалата година.Причината за това вероятно е информацията, че в страната ни са родени по-малко от 40 000 деца, за сравнение с 2018 г., през която родените българчета бяха малко над 50 000. Няма такъв чудовищен спад на раждаемостта никъде по света, дори в африканските държави и страни, в които има от десет годишни гражданска войни. България през изминалата година е била напусната от 70 000 души, а бройка на общо намаляване на населението е между 100 000 или 120 000 души. Това са загубите през първата и втората световна война, които е дала България. Само през изминалата година правителството на ГЕРБ и ВМРО с тяхното управление изгониха от страната или способстваха от този свят да си отидат толкова хора колкото страната ни е загубила по време на две световни войни.От Възраждане призовават всички граждани да си вземат отпуск, да съберат смелост, да излязат от ежедневните си проблеми, за да поискаме заедно оставката на правителството на 27 януари 2020 г. в 12 ч. пред Министерството на регионалното развитие и благоустройството (МРРБ)Заради това че краде водата, източи язовирите, изсече горите, отрови въздуха и почвите, продаде златните ни залежи на безценица, прогони съгражданите ни извън границите на родината ни и нарушава основните права и свободи на гражданите, сред които е правото да имаме достоен живот. ", "date": "2020.01.23", "title": "През 2019 г. населението на България е  намаляло с колкото през двете световни войни"}
{"url": "http://www.cross.bg/programata-repyblika-rezyltat-1623479.html", "text": "/КРОСС/ Над 1,7 млн. лв. ще бъдат преразпределени по Програмата за трансгранично сътрудничество ИНТЕРРЕГ - ИПП между Република България и Република Северна Македония 2014-2020 за финансиране на проекти в областта на опазването на околната среда и развитието на туризма в трансграничния регион между двете държави.Средствата се отпускат след решение на Министерския съвет, който одобри промяна на програмата, предложена от Управляващия орган в резултат на извършен вътрешен анализ през м.г. В резултат неусвоен ресурс от приоритетна ос „Конкурентоспособност\" се прехвърля към мерките, „Околна среда\" и „Туризъм\". Така ще се финансират повече проекти в тези области, подадени от бенефициентите по Втората покана за подаване на проектни предложения, които в момента са включени в резервния списък. Това ще допринесе и за постигане на заложените цели и пълното усвояване на финансовите средства по Програмата за периода 2014-2020 г.С решението на правителството се разширява списъкът на допустимите бенефициенти по приоритетната ос „Техническа помощ\", в резултат на което като такива се включват представители на централната и регионална власт.В текста на програмата е отразена и промяната в наименованието на партниращата държава - Република Северна Македония.Приета е и промяна в начина на представяне на финансовите показатели към Рамката за изпълнение на Програмата, които отразяват общия размер на допустимите разходи, представляващи сумата от европейското финансиране и съответстващото национално съфинансиране. ", "date": "2020.01.23", "title": "България и Северна Македония с общи екологични и туристически проекти"}
{"url": "http://www.cross.bg/blato-dragomanskoto-sdryzhenie-1623482.html", "text": "/КРОСС/  На 22 януари вечерта в Драгоманското блато горя най-големият пожар в района досега. Това са някои от фактите:80% от растителността в блатото - тръстики, папур, камъш, са изгорели. Туристическата инфраструктура - 300 м дървената пътека и кула за наблюдение, са унищожени или силно засегнати.Нивото на водата е може би най-ниското от възстановяването на Драгоманското блато през 90-те години досега. Сухото блато и вятърът през нощта са основните предпоставки пожарът да се разпространи на толкова широка територия. Настояваме за разследване на причините за пожара, пишат на сайта си от Сдружение БАЛКАНИ!От гледна точка на биоразнообразието от особено значение ще са следващите два месеца и нивата на валежите. Липсата на вода в комбинация с изгорялата растителност означава, че водолюбивите птици няма да имат подходящи условия за гнездене и размножаване. Възможно най-скоро ще пуснем повече информация за последствията върху природата.Снимки Сдружение БАЛКАНИ", "date": "2020.01.23", "title": "Пожарът в Драгоманското блато унищожи 80% от растителността "}
{"url": "http://www.cross.bg/obslyzhvane-standarti-administrativnoto-1623483.html", "text": "/КРОСС/  Правителството прие промени в Наредбата за административното обслужване, с което се реформират изцяло системата за обратна връзка от потребителите и стандартите за качество на административното обслужване.Предвидени са 11 метода за измерване на удовлетвореността на потребителите от качеството на административното обслужване, от които 5 стават задължителни. Задължителни за всички администрации стават анкетните проучвания, консултациите със служителите, наблюдението по метода „таен клиент\", анализирането на сигнали и жалби и на медийни публикации.Въвеждат се нови стандарти за административно обслужване, хармонизирани със съвременните изисквания за качество и съобразяване с потребителския интерес при предоставянето на услуги.Новите стандарти се разделят на общи - задължителни за всички администрации и собствени - задължителни само за администрацията, която ги е обявила.Общите за всички администрации стандарти включват подходящи условия и достъпност до и в центровете за обслужване, стандарти при комуникация с потребителя, стандарти за начина, по който се предоставя информацията за административно обслужване, поддържане на система „Най-често срещани въпроси и отговори\", стандарти за срок за отговор на запитвания, за минимизиране на броя посещения на гише, за използване на опростени и лесни за попълване образци и/или формуляри.Измененията в Наредбата за административно обслужване дават възможност на администрациите да усъвършенстват качеството на обслужване чрез постигане на допълнителни, собствени стандарти - за местоположение на центъра за обслужване, осигуряване на паркинг, онлайн комуникация с потребителя, служител с нарочна роля по предоставяне на информация за обслужването, онлайн проверки на статуса на услугата и проактивно информиране на потребителя по инициатива на администрацията, униформено облекло, възможност за контакт и обслужване в извънработно време. ", "date": "2020.01.23", "title": "Въвеждат нови стандарти за административното обслужване "}
{"url": "http://www.cross.bg/lenti-trakiya-mantineli-1623458.html", "text": "/КРОСС/  До 17 ч. днес движението от км 16 до км 17 на АМ \"Тракия\" в двете посоки се осъществява в активните ленти поради ремонт на мантинели. Ограничен е трафикът в  изпреварващите ленти. Шофьорите е необходимо да карат с повишено внимание и съобразена скорост, като спазват пътната сигнализация. Всички граждани и транспортни фирми могат да получават информация за актуалната пътна обстановка в страната от интернет страницата на АПИ - api.bg, както и по всяко време на денонощието  на тел. 0700 130 20 в АПИ.", "date": "2020.01.23", "title": "Ремонт на мантинели и промява в движението до 17 ч. на АМ \"Тракия\""}
{"url": "http://www.cross.bg/rols-roiis-vuoruzheni-banditi-1623461.html", "text": "/КРОСС/  Премиерът Бойко Борисов похвали МВР за акция, която са провели. От думите му стана ясно, че органите на реда са преследвали въоръжени бандити, които се возели в Ролс-Ройс.\"Да похваля МВР за тая операция която направиха. Такива, сериозни хора гониха, толкова оръжие. Не бях виждал в Ролс-Ройс да се движат. Никой не е очаквал от Ролс -Ройс да го нападнат.\", каза примерът преди началото на днешното заседание на Министерски съвет.От пресцентъра на МВР все още не дават информация за арестите и кога е била проведена акцията. ", "date": "2020.01.23", "title": "МВР преследвало въоръжени бандити с Ролс-Ройс "}
{"url": "http://www.cross.bg/zakonoproekta-rysiya-prezidentut-1623460.html", "text": "/КРОСС/  Държавната дума одобри на първо четене законопроекта на президента за изменение на конституцията, предаде БГНЕС. Документът „За подобряване на регулирането на отделни въпроси в организацията на обществената власт\" бе внесен в долната камара в понеделник. Предложенията са насочени към разработване на разпоредби, залегнали в основите на конституционната система, правата и свободите на човека и гражданите.В законопроекта президентът предложи да се определи на конституционно ниво задължителното изискване да не се допуска чуждо гражданство и разрешение за пребиваване на лица, заемащи ключови длъжности в Руската федерация, включително министър-председателя, министрите и губернаторите. Предлага се и затягане на изискванията към кандидатите за президент: те трябва да са живели в Русия поне 25 години и никога да не са имали друго гражданство.Изменението изключва и клаузата за не повече от два последователни мандата за президента на Русия.част от предложенията се отнасят до правомощията на Държавната дума и Съвета на федерацията: долната камара ще получи правото да одобрява кандидатурата на премиера, неговите заместници и министри. След съгласуване със Съвета на федерацията се предлага одобрение на кандидатури за постовете на министри на външните и вътрешните работи, отбраната, извънредните ситуации и правосъдието.Също така, според законопроекта, горната камара по предложение на държавния глава ще назначава и освобождава главния прокурор и неговите заместници, както и ще прекратява правомощията на ръководителите на конституционните и върховните съдилища, техните заместници и съдии. Броят на съдиите на Конституционния съд ще бъде намален от 19 на 11 души.Част от промените ще засегнат президентското вето върху законодателните инициативи: сега президентът може да наложи вето на закон, приет от парламента в рамките на 14 дни, но камарите могат да отменят ветото му - и тогава президентът трябва да подпише закона след 7 дни (14 дни за конституционните закони).Изменението ще даде на президента правото „в рамките на определения период\" (който не е посочен) да оспори конституционността на закона в Конституционния съд. Ако съдът реши, че законът е в съответствие с Конституцията, президентът ще трябва да го подпише след 3 дни, ако не, той ще бъде върнат в Думата. Конституционният съд също ще получи правото, по искане на президента, да проверява конституционността на регионалните закони преди те да бъдат подписани от губернатора.Също така за първи път ще бъде консолидиран статутът на Държавния съвет - той ще бъде орган, който да осигурява координираното функциониране и взаимодействие на държавните органи, да определя основните насоки на вътрешната и външната политика и приоритетите на социално-икономическото развитие на държавата. Президентът ще сформира Държавния съвет, подробностите за неговата работа и функциониране ще бъдат изложени в отделен закон (в момента статутът на съвета е регламентиран с указ).Освен това член 15 от основния документ за приоритета на международното право в Русия ще остане непроменен, но член 79 ще уточнява, че решенията на междудържавните органи „в тълкуването им, противно на руската Конституция\", не са изпълними. Конституционният съд ще определя дали е възможно да се налагат такива решения.В законопроекта се предлага още в Конституцията да се фиксира редовната индексация на пенсиите в Русия, както и минималната заплата, не по-ниска от жизнения минимум.След като парламентът приеме законопроекта, той ще бъде внесен за общонационално гласуване. Съпредседателят на работната група по разработването на измененията Андрей Клишас обясни за РИА Новости, че би било възможно да се гласува само ‚за\" или „против\" целия пакет наведнъж. ", "date": "2020.01.23", "title": "Държавната дума на Русия одобри изменението на Конституцията "}
{"url": "http://www.cross.bg/zabolyavaneto-dronove-chyma-1623459.html", "text": "/КРОСС/  България ще ползва дронове за контролиране на заболяването Африканска чума по свинете (АЧС).Тази допълнителна мярка за овладяване на заболяването оповести в Народното събрание по време на обсъждане на промените в Закона за ветеринарномедицинската дейност земеделският министър Десислава Танева:\"Системи, които работят в Германия по отношение на контролиране на навлизането на заболяването - Германия ползва дронове за следене на популацията в граничните райони. Водим разговори за същите системи, да ги приложим и тук по отношение на установяване на по-точен брой на дивата свиня\", предаде БНР.Общият бюджет за животновъдите в посока биосигурност по линия на \"Програмата за развитие на селските райони\" е близо 70 млн. лева, информира министър Танева.В момента средствата, които държавата е дала по справяне с болестта африканска чума по свинете, са малко над 69 млн. лева.Те са покриване на разходите по превенция, унищожаване на огнищата и компенсация на пострадалите ферми. ", "date": "2020.01.23", "title": "Ще следим с дронове свинската чума по границата "}
{"url": "http://www.cross.bg/dvoiiki-programa-purvenstvoto-1623466.html", "text": "/КРОСС/  Руски двойки заеха първите три места след кратката програма при спортните двойки на европейското първенство по фигурно пързаляне в Грац (Австрия).Бронзовите медалисти от първенството в Минск миналата година Александра Бойкова и Дмитри Козловски спечелиха първото място с нов световен рекорд за кратка програма - 82.34 точки. Възпитаниците на легендарната Тамара Москвина, представиха великолепно съчетание и имат убедителна преднина пред своите сънародници Даря Павлюченко и Денис Ходикин, които са втори със 74.92 точки.Двукратните европейски шампиони Евгения Тарасова и Владимир Морозов започнаха отлично програмата си по музика на \"Болеро\" от Морис Равел, но допуснаха груба грешка при една от поддръжките, след като Морозов едва не изпусна партньорката си. Така те останаха на трета позиция със 73.50 точки.Тарасова и Морозов са шампиони на Европа за 2017 и 2018 година, а миналата година не успяха да защитят титлата си, след като останаха втори след французите Ванеса Джеймс и Морган Сипре. Френският дует не участва на първенството в Грац. Руснаците са неизменно на подиума на последните пет европейски първенства.Днес първенството продължава с ритмичния танц при танцовите двойки и волната програма при мъжете с участието на представителите на България Мина Здравкова/Кристофър Дейвис и Лари Луполоувър. ", "date": "2020.01.23", "title": "Русия на първите три места при спортните двойки в Грац "}
{"url": "http://www.cross.bg/bonboni-shokoladova-glazyra-1623468.html", "text": " /КРОСС/  Едни от бонбоните в този списък се изпращат на космонавтите на МКС, а за издирването на други се създават цели фен-групи в социалните мрежи.Ели Корделия Бел от Австралия, която живее в Москва: Бонбоните в яркосиня обвивка с полярни мечки могат да се намерят на новогодишната трапеза на почти всяко съветско семейство. И то не само заради опаковката и тематичното име.\"Мишка на севере\" е нежна орехово-шоколадова пралина във вафлена обвивка с шоколадова глазура. Освен това бонбоните имат особен пълнеж, измислен от фабрика \"Крупская\" - смлени бадемови ядки със захар. Именно тази ядка прави бонбоните любимо лакомство не само на руснаците, но и на чужденците.    Себастиян Фирсаев от Ирландия: Шегата настрана, ако подарите тези бонбони на майка си, тя ще се разтопи от носталгия. А и от карамела в шоколадова глазура и пълнеж от ликьор - основната особеност на \"Москвичките\". В пълнежа има още какао, ванилия и съвсем малко кондензирано мляко. А руският космонавт Олег Новицки предпочита да похапва в космоса именно тези бонбони, както разказва жена му в едно интервю.Хари Мюлер: Първоначално \"Халвата\" е чисто източен сладкиш, направен от бита карамелена маса с натрошени орехови ядки, фъстъци и семена. Тя е невероятно вкусна, но се троши безумно много. Сладкарската фабрика \"Рот Фронт\" успява да направи от тази халва невероятно вкусни бонбони, покрити с тъмна шоколадова глазура с лек ванилов привкус. Сега известните бонбони не се трошат, топят се в устата и идеално подхождат за по чаша чай. \"Белочка\" се появяват в началото на 1940-те години във фабрика \"Крупская\". Сладкишите в опаковка с изображението на катеричка с фъстък в лапите и до днес се добавят към новогодишните подаръци. Пълнежът на шоколадовите бонбони се състои от раздробен бадем и плътна пралина - именно хрупкавите парченца ядки отличават това лакомство от останалите.Злата Измаилова, която живее в Сингапур: Всяка Нова година до десетата си годишнина под елхата намирах неголяма кутийка във формата на медена къщичка, украсена със снежинки, снежни човеци и гирлянди. След пет минути от нея оставаха само парченца, защото знаех, че в кутийката сред многото лакомства се крият и тези бонбони. \"Петушок\" са направени от пралина с портокалов аромат. Бонбонът е покрит с плътен слой шоколадова глазура. А ярката опаковка и до днес се асоциира с вкуса от детството и новогодишните празници. източник: ", "date": "2020.01.23", "title": "Топ 5 на руските бонбони"}
{"url": "http://www.cross.bg/stelingverf-aresta-zashtitata-1623465.html", "text": "/КРОСС/  Софийският градски съд остави за постоянно в ареста известния като \"валиумния изнасилвач\" Йохан Стелингверф. Нидерландецът е обвинен в две изнасилвания - на българка около Коледа и на унгарка през октомври миналата година.\"Не съм извършил престъпление\", каза пред съда Стелингверф. Той заяви, че по време на престоя му в ареста е бил системно бит и тормозен. По негови думи от нидерландското посолство у нас опитали да облекчат ситуацията.Въпреки твърденията на защитата за \"чисто\" свидетелство за съдимост, според съда, справка в Европейската система за съдимост показва, че през 2010 г. Стелингверф е бил осъден в Нидерландия на 5 години и 8 месеца затвор за изнасилването на две жени и за сексуално посегателство на трета. По-късно защитата обясни пред медиите, че Стелингверф е реабилитиран.Друга справка показала, че той е обвиняем и по дело за измама и изнасилване в Малта. Докато тече производството, бил освободен, за да се върне в родната си страна с баща си, като поел ангажимент, че ще се върне за делото. Това обаче не се случило, защото бил задържан в България.Според съда липсват и обективни данни за насилие срещу Стелингверф в ареста.120 листа кореспонденция \"по чата\" с Йохан Стелингверф предоставила в СДВР една от жените, обвинили го в изнасилване. Виртуалните разговори бяха внесени от прокуратурата като допълнително доказателство.По време на заседанието защитата цитира показания на унгарката, която твърди, че е жертва на нидерландеца. Двамата се запознали миналата година в Будапеща и имали интимен контакт. После продължили връзката си, като жената идвала няколко пъти в България, за да се види с него. Не стана обаче ясно как според нейните показания се развили отношенията им.По-късно бяха прочетени и други откъси от показанията - жената разказала, че заявила на нидерландеца, че е категорично против садистичния и групов секс, за който той настоявал. Според нейните показания веднъж тя била приведена в безпомощно състояние от нидерландеца, била ударена по главата, осъществил полов контакт въпреки виковете и молбите и да спре. Унгарката споделила и за прорезни рани в областта на гърдите. Решила да се оплаче едва след като се наложило да посети редица лекари в Унгария заради нараняванията си, сред които нарушено зрение заради удара по главата. Идентифицирането на обвиняемия отнело време, защото според унгарката, Стелингверф ѝ се е представил с друго име.Решението е окончателно и не подлежи на обжалване. ", "date": "2020.01.23", "title": "Оставиха за постоянно в ареста \"валиумния изнасилвач\" "}
{"url": "http://www.cross.bg/suvet-bulgariya-beshe-1623470.html", "text": "/КРОСС/  С Постановление на Министерския съвет Координационният съвет за участие на България в междуправителствените дейности на Съвета на Европа (СЕ), който беше създаден през 1992 г., бе официално закрит. Това съобщиха от пресслужбата на кабинета.Основната цел на Координационния съвет бе да подпомага дейността на държавната администрация при изпълнението на задачите, свързани с членството на България в СЕ. През годините експертизата в отделните администрации, които участват в дейности на СЕ, беше развита и подобно подпомагане и координация от страна на МВнР вече не са необходими, допълниха от правителствената пресслужба. ", "date": "2020.01.23", "title": "Закриха Координационния съвет по участието на България в дейността на Съвета на Европа"}
{"url": "http://www.cross.bg/devin-shiroka-luka-1623467.html", "text": "/КРОСС/  Утре (24 януари) от 8:30 ч. до 17 ч. движението на всички превозни средства по път III-866 Широка лъка - Девин при 50-ти км, в чертите на гр. Девин, ще се извършва в една лента поради дооборудване на контролна рамка на тол системата.Шофьорите е необходимо да карат с повишено внимание, със съобразена скорост и да спазват пътната сигнализация.", "date": "2020.01.23", "title": "Утре шофьорите да се движат с повишено внимание  по път Широка лъка - Девин в област Смолян"}
{"url": "http://www.cross.bg/sredstva-prevozni-elektricheski-1623469.html", "text": "/КРОСС/  Парламентът прие промени в Закона за автомобилните превози на първо гласуване, предаде репортер на Агенция „Фокус\". Измененията са внесени от Министерски съвет. „За\" тях гласуваха 96 народни представители, „против\" - 3-ма и „въздържали се\" - 24, с което бяха приети.С предлаганите промени в Закона за автомобилните превози се предвижда намаляване на превозвачите, които не отговарят на условията за установяване, т. нар. „пощенски кутии\", както и намаляване на административната тежест на лицата, осъществяващи таксиметрова дейност.С текстовете се създава единен публичен таксиметров регистър. Друга част от промените се отнасят до създаване на условия за ограничаване на възможностите за извършване на нерегламентирани превози и повишаване качеството на извършваната контролна и административнонаказателна дейност. Предмет на законопроекта е и регламентирането на превозите с атракционна цел, както и превозите на повредени пътни превозни средства, т. нар. „Пътна помощ\".В законопроекта се предвижда изискването за оборудване с обезопасителни колани да не се прилага за моторни превозни средства от категории М2 и М3, клас А и клас I, както и от категории М2 и М3, клас В и клас II, с които се извършва специализиран превоз и превоз на пътници по редовни автобусни линии. Тази мярка касае случаите, когато превозът е с еднопосочна дължина на маршрута до 30 км. Изключение ще правят специализираните превози на деца или ученици.С преходните и заключителните разпоредби от законопроекта се предвижда промяна в Закона за движението по пътищата, касаеща регламентиране на правилата за движението по пътищата с електрически тротинетки. В законопроекта те са наречени индивидуални електрически превозни средства. С текстовете се въвежда легална дефиниция на „индивидуални електрически превозни средства\" и „самобалансиращо се превозно средство\". Съгласно текстовете водачите на така наречените електрически тротинентки са длъжни да ползват в тъмните часове на денонощието или при намалена видимост светлоотразителни елементи върху видимата част на облеклото. Водачите на електрически тротинетки са задължени да ползват каска, ако са на възраст до осемнадесет години.Също така за тези превозни средства се забранява скоростта по-висока от 25 km/h. Водачите на тези превозни средства няма да могат да превозват други лица. ", "date": "2020.01.23", "title": "Парламентът прие Закона за автомобилните превози на първо четене"}
{"url": "http://www.cross.bg/kmch-skorost-plovdivski-1623448.html", "text": "/КРОСС/  Шестима \"рекордьори\", шофирали с превишена скорост по пловдивските булеварди уловиха камерите на \"Пътна полиция\" тази нощ, съобщиха от пресцентъра на ОД на МВР-Пловдив. Те ще останат без шофьорски книжки за следващите 3 месеца и ще понесат парична санкция.Акцията под тепетата се проведе само ден, след като влязоха в сила новите санкции за водачите, които не спазват максимално допустимата скорост в населени места.С най-висока скорост сред \"заснетите\" се оказа шофьор от Бургас, който премина през пловдивски булевард със 127 км/ч. при ограничение от 50 км/ч. Фрапиращи нарушения се установиха и при водачи на пловдивски автомобили, които бяха снимани от полицаите със 118 и 117 км/ч. Три коли пък са се движили със 108 км/ч.Според новите промени, ако се превиши скоростта в населени места с над 50 км/ч., - глобата е 700 лв. За всеки следващи 5 км/ч. превишаване над допустимата скорост от 50 км/ч. глобата се увеличава с 50 лв., три месеца без шофьорска книжка и отнемане на 16 точки от талона. ", "date": "2020.01.23", "title": "Шофьор от Бургас летя по пловдивски булевард със 127 км/ч."}
{"url": "http://www.cross.bg/naredba-energiya-toplinna-1623449.html", "text": "/КРОСС/  Омбудсманът Диана Ковачева изпрати становище до министъра на енергетиката Теменужка Петкова по проекта на Наредбата за топлоснабдяването, предложен от ресорното министерство на 13 януари т.г. за обществено обсъждане.  В писмото си доц. Ковачева изтъква, че по отношение на проблемите, свързани с Топлофикация има големи очаквания относно справедливото заплащане на реално ползваното парно, в това число и такса сградна инсталация, а проектът на наредба не отговаря на обществените очаквания за по-ясна и справедлива методика за разпределение на топлинната енергия в сгради - етажна собственост.Нормативният акт, посочва омбудсманът, не съдържа нови предложения по отношение на това, как се формира дяловото разпределение на топлинна енергия в сгради-етажна собственост. По тази причина, според доц. Ковачева, новата „стара\" наредба не дава на гражданите дълго търсената и очаквана справедливост, а именно фактуриране на консумираното количество топлинна енергия, въз основа на действителното потребление най-малко веднъж годишно - принцип, залегнал в Закона за енергетиката (ЗЕ).  Омбудсманът смята и че не е намерен и балансът между икономическите интереси на участващите в процеса страни и гарантиране правото на потребителите на заплащане на реално ползвана услуга.В становището до енергийната министърка националният обществен защитник припомня аргументите на Върховния административен съд (ВАС), който на първа инстанция отмени разпоредби в действащата наредба за топлоснабдяването. Аргументите на съда, свързани с нарушения на административните правила при изработване на нормативни документи и при определяне на формулата за сградна инсталация, „важат с пълна сила и за новата наредба\", категорична е Диана Ковачева. В мотивите към проекта липсва описание на очакваните финансови резултати, както и анализ за съответствие с правото на ЕС (Директивата за енергийна ефективност). Освен това, във формулата за сградна инсталация не са отчетени всички параметри, относими към количеството топлинна енергия, отдадена от сградната инсталация.   Представена по този начин, новата - „стара\" наредба не решава проблемите на хората и не представя нова концепция за по-справедливо заплащане на услугата „топло\", смята омбудсманът.", "date": "2020.01.23", "title": "Омбудсманът: Новата наредба за парното                         не гарантира по-справедливи сметки"}
{"url": "http://www.cross.bg/vychkov-veselin-reformi-1623450.html", "text": "/КРОСС/  Не сме някаква терористична държава, не сме Сомалия, за да се създава главна дирекция с национален обхват, която да обединява жандармерията и СОБТ и да е извадена от системата на областните дирекции на МВР, смята проф. Веселин Вучков. По тези законови промени няма обществено дискусия и са необясними, казва юриста, според когото една от възможните причини за тази реформа в структурата на МВР е да се създаде едно ново НСО, едно ново охранително звено за политиците,  което за разлика от другото да е капсулирано във вътрешното министерство и да има по-малко възможности за контрол. Вучков смята за неприемлива и идеята на ДПС срещу заплащане НСО да предлага охрана. В своето първо интервю от подаването му на оставка като вътрешен министър в кабинета „Борисов 2\" през 2015 г.Веселин Вучков разкри пред Антон Хекимян в „Тази сутрин\" причините да се оттегли от властта тогава. Когато се явиш пред обществото с някаква предизборна програма, включително да проведеш реформи в едно от най-тежките министерства, каквото е вътрешното. Събитията те поставят на най-важният пост в това министерство. Започваш реформи, в този момент разбираш съвсем неочаквано, че трябва да работиш с хората, с които си се противопоставял като опозиция 14 месеца. За мен е абсолютно неприемливо от всяка гледна точка и съвсем осъзнато подадох оставка, каза Вучков. Проблемните личности, накарали го да се оттегли, са били главният секретар на МВР и Светлозар Лазаров и председателят на ДАНС Владимир Писанчев, които по-късно са били освободени от премиера Борисов.Веселин Вучков не поиска да даде оценка на неговите наследници на поста вътрешен министър, но каза, че иска да им напомни за ефимерността на този пост, който зависи от това да си на гребена на общественото доверие, а смисълът да го заемаш е да се проведат нужните реформи. ", "date": "2020.01.23", "title": "Проф. Веселин Вучков: Не сме Сомалия, за да създаваме служба за охрана с национален обхват"}
{"url": "http://www.cross.bg/shtaiidl-izlozhbata-gerhard-1623452.html", "text": "/КРОСС/  Световната фотографска организация с радост обявява печатарят и издател Герхард Щайдл за тазгодишния носител на приза за Цялостен принос към фотографията 2020 на Световните награди за фотография на Sony. За първи път в историята на наградите това специално отличие се дава на човек, който не е фотограф. Щайдл ще бъде отличен за своята работа с фотографи и значителното въздействие на неговите фотокниги. Тазгодишната церемония ще се проведе на 16-ти април в Лондон.Създадена през 1968 г., издателската къща на Щайдл стартира своя собствена програма за фотокниги през 1996 г. и в рамките на няколко години се разраства до това, което е в момента - най-голямата колекция за съвременна фотография в света. Неговият забележителен каталог от фотокниги включва именити практици, сред които и Джоуъл Стърнфелд, Нан Голдин, Брус Дейвидсън, Робърт Франк, Берънис Абът, Робърт Адамс, Анри Картие - Бресон, Карл Лагерфелд и Юрген Телер. Изданията на Щайдл обхващат цялата история на фотографията - от най-първите майстори до водещите фотографи на днешно време. Фотокнигите представят различни форми на изразяване - от арт и модна до документална и улична фотография.За да се отбележат постиженията му, ще бъде представена презентация за процеса на книгоиздаване на Щайдл, а около 80 от най-знаменитите му книги ще бъдат включени в изложбата на Световните фотографски награди на Sony за 2020 г. в емблематичния за Лондон Somerset House. Озаглавен Една любов, една книга: Книжната култура на Щайдл. Фотокнигата като съвкупност, сборникът ще постави фотокнигата като част от традиционните artists' multiples, в която поредица от идентични предмети са направени от самия артист или той е дал позволение да се възпроизведат, за да могат да бъдат достъпни за по-широката публика. По време на изложбата ще се проведе специално събитие заедно с Дейвид Кампани; Питай Щайдл който и да е глупав въпрос за това, как се прави книга ще прикани посетителите да се включат в Q&A сесия с издателя.Развивайки идеята си за демократично арт творение, Герхард Щайдл възприема изложбата като начин да комуникира своята визия и опит като референция за всеки, който се интересува. Изложбеното пространство ще бъде обособено като визуална работилница в четири части: Артист, Концепция, Дизайн и Печат. Всеки изложен артефакт ще има и обстойно описание и ще разкрие на посетителите детайли от книжната култура на Щайдл, както и подробен стъпка-по-стъпка гид за неговия книгоиздателски занаят; започвайки от първоначалната кореспонденция със съответния артист и редакторските съображения и стигайки до примери с множество технически елементи като шрифтове, вид хартия и защипване.Сред ключовите творби е The Japanese Box (2001): издадена от Щайдл Edition 7L, колаборация между Карл Лагерфелд и Герхард Щайдл, тази колекционерска кутия с черен лак включва точни копия на принтове на шест редки фотографии от влиятелната японска Provoke ера. Друга изложена публикация на Edition 7L ще бъде Interview: Кристалната топка на поп културата (2004), факсимиле в седем тома на най-доброто от първото десетилетие на популярното списание Interview на Анди Уорхол, събрано в специално изработени дървени колички.В допълнение на гореописаните издания Щайдл ще покаже фотографии на избрани артисти, с които той поддържа дългогодишни отношения. Те включват невиждани до сега изображения от новото фотографско заглавие Orange (2020) на отличения с Нобелова награда романист Орхан Памук. Книгата съдържа снимки на нетолкова популярни улици и алеи на Истанбул, облечени в топли оранжеви нюанси на старите улични лампи, които бързо изчезват от града за сметка на модерните бели такива. Ще бъдат показани също така изображения от Museum Bhavan (2017) на Даянита Синг, пътуваща изложба, в която принтовете са поставени в разгъващи се дървени структури и могат да бъдат променяни спрямо волята на артиста. Умалена версия на изложбата в книжен формат бе създадена от Щайдл, включвайки девет индивидуални ‚музея‘, които зрителите да инсталират и курират в своя дом така, както те пожелаят.Редом до Синг и Памук ще има и изображения от книгата Vanished Spain (2016) на испанския режисьор Карлос Саура, включваща снимки от пътуването на Саура през Андалусия и централна Испания през 50-те години на предишния век. Тази въздействаща колекция от пейзажи, борба с бикове и ежедневни картини се стреми да пе противопостави на пропагандните снимки от режима на Франко и да покаже истинската Испания. На показ също така ще бъдат и оригиналните сребърно-желатинови принтове от колекцията On the Road (2009) на Ед Руша, в която класическият роман на Джак Кюрак оживява чрез черно-бели фотографски илюстрации, които Руша или снима сам, или взема правата им от други фотографи, или са избрани от други снимки, които точно отговарят на детайлите и емоциите, които авторът описва.По повод наградата си Герхард Щайдл казва: „За мен е чест да получа признанието за Цялостен принос към фотографията 2020. Като издател едно от нещата, които най-много обичам във фотокнигите е, че те са един демократичен носител; те представят фотографията пред широката публика. В тази връзка много се вълнувам за изложбата Една любов, една книга: Книжната култура на Щайдл. Фотокнигата като съвкупност в Somerset House. Това е шанс да покажем едни от най-амбициозните си книги, да споделим тайни от книгоиздаването и да вдъхновим следващото поколение книгоиздатели. \" ", "date": "2020.01.23", "title": "Sony World Photography Awards 2020: Герхард Щайдл с отличието за цялостен принос към фотографията 2020"}
{"url": "http://www.cross.bg/albaniya-radev-rymen-1623451.html", "text": "/КРОСС/  Европейската интеграция на Западните Балкани е от значение не само за региона, но и за цяла Европа и България ще продължи да оказва необходимата подкрепа на своите съседи за нейната реализация. Това заяви държавният глава Румен Радев на среща с президента на Република Албания Илир Мета в Йерусалим. Двамата президенти участват в отбелязването на 75-ата годишнина от освобождаването на Освиенцим и Деня за възпоменание на Холокоста. Във възпоменателното събитие участват над 40 държавни и правителствени ръководители от цял свят.Президентът Радев благодари на своя албански колега за предприетите от Албания конституционни промени, с които страната официално призна българското малцинство. Обсъдена беше и предстоящата визита на българския държавен глава в Република Албания.И Румен Радев, и Илир Мета откроиха значението на регионалната транспортна, енергийна и дигитална свързаност като необходим фактор за икономически растеж в Югоизточна Европа. България и Албания отдават голямо значение на изграждането на Транспортен коридор №8, който да улесни икономическия и туристически обмен.По време на срещата бяха разгледани и теми свързани с регионалното партньорство в Югоизточна Европа, сътрудничеството в областта на сигурността и отбраната и други.Държавният глава Румен Радев изрази съпричастността на българския народ към пострадалите от тежкото земетресение в Албания в края на м.г.  ", "date": "2020.01.23", "title": "Румен Радев разговаря с президента на Албания Илир Мета в Йерусалим"}
{"url": "http://www.cross.bg/webit-razvitie-rysev-1623453.html", "text": "/КРОСС/  Късно снощи завърши Webit Davos 2020. Сред регистрираните гости бяха Премиерът на Естония, Президентът на Латвия, политици и водещи бизнес лидери на едни от най-големите компании в света. ООН и неправителствени организации.Тема на дискусиите бяха развитие на иновациите и предприемачеството, равни възможности за образование и професионална реализация за всички и технологии за устойчиво развитие за справяне с климатичните предизвикателства.Събитието откриха доктор Пламен Русев, основател и изпълнителен председател на Webit и Аниела Русев, старши вице президент и член на борда на Webit.Събитието се утвърди като един от знаковите форуми в календара на програмата, съпътстваща провеждащия се през тази седмица петдесети Световен Икономически Форум в Давос.\"Човечеството неминуемо върви в посока сливане с компютрите и следваща съпка в еволюционното ни развитие\" каза Д-р Русев в откриващите си думи. \"Но каквото и да се случи - ние трябва да променим своя начин на живот и да бъдем много по-отговорни в решенията си, когато действията ни засягат природата. Технологиите и човешката дейност ни доведоха до това всеки ден да четем за поредния изчезнал животински вид, замръсени води и вредни емисии в атмосферата - въздухът, който всички ние дишаме. Ние в Webit вярваме обаче, че именно технологиите са и решение, за да променим това!\" продължи Русев пред събралата се публика от елита на световния технологичен и икономически свят. \"С помоща на технологиите светът се променя със скорост, кото малцина осъзнават и всички ние тук носим отговоност за благоденствието на хората на тази планета\"В рамките на форума беше обявено партньорство с Организацията на Обединените Нации в посока постигане на устойчивите цели за развитие (Sustainable Development Goals).Сред особенно емоционалните изказвания на форума беше това на Едуардо Елстайн, най-успешния бизнесмен на Аржентина с над 270,000 служители в своите компании и мултимилярдна пазарна капитализация (NASDAQ и Ню Йоркската стокова борса). Той благослови инициативата и нарече световната Webit общност - общност на хората с големи сърца.Събитието завърши със специален прием, който продължи до ранните часове на днешния ден и с разгорешени дискусии и планове за съвместни глобални проекти и партньорства.Това е поредния трети форум, който Webit организира в Давос и той предшества следващите два през тази година - в Испания (Webit.Fetsival) на 17-20 юни и в България (Webit.Balkans) на 1-2 октомври.Сред присъстващите гости бяха и двама български предприемачи - основателят на най-бързо-развиващата се технологична компания в ЦИЕ -Булпрос Ивайло Славов и основателят на най-успешния български блокчейн проект с пазарна капитализация 50 милиона щ.д - Никола Стоянов. ", "date": "2020.01.23", "title": "Давос: Webit обяви глобално партньорство за постигане на устойчивите цели на развитие на ООН"}
{"url": "http://www.cross.bg/otpysk-vmro-godishen-1623455.html", "text": "/КРОСС/  ВМРО предлагат законови поправки, с които работодателите да отпускат още два дни платен годишен отпуск на непушачите.„Промяната ще даде възможност на работодателя да дава до два дни допълнителен платен годишен отпуск на служителя непушач. С което всъщност се опитваме да допълним тази тотална забрана за пушене. Всички знаем, че пушенето кара работниците и служителите да излизат извън работните места и получават една нерегламентирана почивка между 10 и 15 минути. На всеки час-два, в зависимост колко активен пушач е. Това поставя в дискриминационни условия останалите служители\", заяви Александър Сиди, Обединени патриоти, ВМРО. ", "date": "2020.01.23", "title": "От ВМРО предлагат 2 дни повече отпуск за непушачите"}
{"url": "http://www.cross.bg/organizma-hrani-limon-1623456.html", "text": "/КРОСС/  Празничният сезон остана зад гърба ни, но последиците от него ни съпътстват по-дълго, отколкото предполагаме. Последните месеци от годината са свързани с главоломно покачване на нивата на стрес: трескаво купуване на подаръци, приключване на работните задължения, пътувания, посрещане на гости, организация за Нова Година.. Всички тези иначе приятни занимания са част от един всеобщ сценарий и могат да доведат и най-спокойния човек до прегряване. Според Елизабет Скот, експерт по управление на стреса, \"твърде много дейности, дори и да са забавни занимания, могат да доведат до прекалено голям празничен стрес и да ни накарат да се чувстваме по-скоро затрупани и замаяни, отколкото изпълнени и щастливи\". Връщането към нормалния ритъм на живот може да отнеме повече от месец след празниците. Следните 5 съвета са най-добрият начин за ускоряване на този процес:Общоизвестен факт е, че организмът има нужда от хидратация след дълъг период на прекомерно хранене и употреба на алкохол. Усещането за подуване и тежест може да се дължи на прекаляване със солта, което от своя страна може да причини задържане на вода. Голяма чаша топла вода с лимон сутрин има изключително благоприятно въздействие, тъй като прясно изцеденият лимон спомага за задействане на храносмилането и за усвояване на тежките, мазни храни.Раздвижването на кръвта в организма е идеалното средство за справяне с махмурлук и преяждане. Не е нужно движението да е натоварващо - разходки, леки тренировки или йога биха свършили чудеса. Дори няколко минути са достатъчни, за да повишат настроението и да възвърнат енергията.Това със сигурност не означава 3 дена отпуска, за да си починете от почивката. Декември традиционно е изпълнен с ангажименти и тържества, вечерите са дълги, а сутрин невинаги има достатъчно време за почивка. Върнете си нормалния режим, като се опитате да спите поне по 8 часа на вечер плътно за една седмица. Организмът лесно привиква към по-солени ястия, повече захар и мазнини. Преходът към по-леки храни и по-малки порции не е лесен, но специалистите препоръчват приемането на зеленчуци, плодове, ядки и риба, които няма да затормозят храносмилателната система допълнително.В съчетание с останалите съвети за пречистване на организма, приемането на хепатопротектори стимулира регенерацията на черния дроб след прекомерна консумация на храни и алкохолни напитки. В аптеките се предлагат различни алтернативи на лекарствени продукти на растителна основа, които облекчават усещането за тежест. Есенциалните фосфолипиди са група хепатопротектори, които възстановяват и поддържат структурната стабилност на чернодробните клетки, увреждаща се под въздействието на големи количества алкохол, мазни храни и лекарства.", "date": "2020.01.23", "title": "5 начина да детоксикираме организма си "}
{"url": "http://www.cross.bg/sofiya-zhivota-motrisa-1623464.html", "text": "/КРОСС/ Три трамвая се удариха в София. Инциднетът станал на бул. „Искърско шосе\" в ж.к. \"Дружба\". Сигналът е подаден към 11.30 ч. в четвъртък.По първоначални данни е загинало момче, което пресичало релсите. В болнично заведение за преглед са откарани 10-има пътници от последната мотриса, оплакали се от различни наранявания.В момента на място се извършва оглед от столични полицейски екипи. Движението на трамваите в района временно е спряно.  По случая е образувано досъдебно производство, при което ще се установяват и причините за възникналия инцидент.От пресцентъра на болница \"Света Анна\" съобщиха, че двама от пострадалите от верижна катастрофа са настанени при тях. Това са ватманът на едната мотриса - жена с порезна рана на главата. Тя е без опасност за живота. Другият пострадал е мъж с гръдна травма, без опасност за живота.  ", "date": "2020.01.23", "title": "Верижна катастрофа между три трамвая в София, има загинал (обновена)"}
{"url": "http://www.cross.bg/organ-hazarta-promyana-1623457.html", "text": "/КРОСС/  Публикуван е за обществено обсъждане проект на Закон за Националната агенция по хазарта (НАХ), с който се предлага промяна във формата и организацията на хазартния регулатор в нашата държава - като Държавната комисия по хазарта се преструктурира в Национална агенция по хазарта.В проектозакона са разписани детайлно функциите, правомощията и структурата на Националната агенция по хазарта. Предвижда се тя да бъде специализиран държавен орган към министъра на финансите, който изпълнява държавната политика в областта на хазарта и свързаните с него дейности.  Мотивите към законопроекта ясно дефинират необходимостта от предлаганата промяна, а именно, че дългогодишното изследване, както на практиката на хазартния регулатор, така и на съдебната практика, води до предложените в законопроекта нови принципни разрешения, изменения и допълнения. Промените са продиктувани от констатираните недостатъци и проблеми в работата на настоящия регулатор ДКХ и целят тяхното преодоляване чрез мерки за повишаване ефикасността, бързината, прозрачността и непротиворечивостта при правоприлагането, свързано с обществените отношения в областта на хазарта.Друга водеща цел на предлаганите промени е, чрез премахването на Комисията като колегиален орган и замяната ѝ с едноличен такъв, в лицето на изпълнителния директор на НАХ, да се осигури бързина в развиващите се пред държавния орган производства и персонализиране на отговорността, с оглед законосъобразно вземане на решения. Предложената промяна в структурата на регулаторния орган е в синхрон и със световните и европейските практики. Сравнително-правният анализ показва, че в голяма част от държавите в световен мащаб хазартната регулация се осъществява не от колегиален орган, а от едноличен орган, поради необходимостта от оперативност с оглед динамиката на хазартния сектор. Сред държавите, в които регулаторният орган е едноличен, са Дания, Франция, Германия, Латвия, Литва, Малта, Нидерландия, Норвегия, Швеция и др.В преходните и заключителни разпоредби на законопроекта се правят редица изменения и допълнения в разпоредбите на Закона за хазарта (ЗХ), с които, от една страна, той се привежда в съответствие с новата структура на регулатора, а, от друга страна, се внася  яснота и избягване на противоречиво тълкуване на някои от нормите на закона.   Предвижда се създаването на нова ал. 4 на чл. 5 от ЗХ, която ще прецизира случаите, при които не следва да се доказват инвестиции и средства за организиране на играта от организаторите, които вече веднъж са го доказали. Става въпрос за случаите, когато се иска нов лиценз за същия вид игра, както и тези визирани в разпоредбата на чл. 36, ал. 1, т. 3 от закона, за организиране на томбола или моментна лотария. Предлага се и промяна на сега действащата разпоредба на чл. 10а от ЗХ, която регламентира вноските за социално отговорно поведение. В тях е записано, че организаторите на хазартни игри правят годишни вноски за социално отговорно поведение в определените от закона размери, а с предложената промяна се добавя, че такава вноска ще се дължи за всеки издаден лиценз. В настоящия момент независимо колко издадени лиценза има даден организатор, той дължи и респективно заплаща същата вноска като организатор, който има издаден един единствен лиценз. С промяната се цели избягване на тази неравнопоставеност  между отделните организатори на хазартни игри.", "date": "2020.01.23", "title": "МФ предлага създаването на Национална агенция по хазарта"}
{"url": "http://www.cross.bg/glasove-muzhki-tyretzkiii-1623475.html", "text": "/КРОСС/  Известният руски мъжки хор на маестро Михаил Турецкий се завръща у нас с три концерта в края на февруари. С тях ще отбележи юбилейните три десетилетия творчески възход. Изключителният ансамбъл, носещ името на своя създател -маестро Михаил Турецкий, е добре познат на българската публика от двете си предишни гостувания с препълнени зали.Най-обичаният ансамбъл на Русия ще се качи на сцените на зала 1 на НДК на 26 февруари, на 27 - в ДКС Варна и на 28 февруари в зала СИЛА, Пловдив. В програмата за турнето диригентът на състава е подбрал най-доброто от 30-годишния им репертоар.Хорът на Турецкий събира десет солисти с различни мъжки гласове, които представят истински музикален театър със собствена оригинална режисура, певческо, актьорско и хореографско майсторство. Маестро Турецкий създава своя хор през 1990 г. и успява да го формира и моделира като танцуващ мъжки хор с букет от разни гласове. Само две години по-късно получава международна известност и признателността на публиката. Комбинацията от изключителни гласове, изпълнителско майсторство и стопроцентово шоу са в основата на успеха. Ансамбълът е гостувал на най-известните в света сцени като Кремълския Дворец, зала „Октябрский\" (Санкт Петербург), Роял Алберт Хол (Англия), Карнеги Хол (Ню Йорк), Долби Тиътър (Лос Анжелис) и много други.Уникалната колекция от мъжки гласове има общ диапазон от четири и половина октави - от най-ниския - бас профундо, до най-високите - тенор алтино и контра тенор, които успешно заменят женски гласове. Благодарение на широкия спектър мъжки гласове, те представят с еднакъв успех и на най-различни езици най-известните в света песни. В плейлистата им са шедьоври на класиката - мюзикъли, опера и оперета, градски романси, шлагери от съветската епоха, еврейска естрада, световни рок и джаз хитове, съвременна поп музика. Многогласието, вокалните диалози, необичайната сценография и танците на певците са визитната картичка на ансамбъла.На площадните концерти на ансамбъла са събират по 150 000 души. Само през тази година техните зрители бяха над милион души.Артистите обещават на българската си публика песни на 10 езика, хитове от 5 десетилетия, музика за душата и танци за всички. Билети - в билетните каси на залите и в системата на Ивентим.\n\t\t\t\t\t", "date": "2020.01.23", "title": "Хорът на Турецкий с три концерта у нас (ВИДЕО)"}
{"url": "http://www.cross.bg/semeiistva-detza-roditeli-1623480.html", "text": "/КРОСС/ 245 деца в риск и техните семейства подкрепи Център за обществена подкрепа \"За деца и родители\" в Пловдив през 2019г.От тях 15 новородени бебета останаха в родните си семейства, благодарение на съвместната работа с трите най-големи родилни отделения в Пловдив УМБАЛ „Пловдив\", МБАЛ „Св. Мина\" и АГ болница „Селена\". Там специалистите консултират и подкрепят родителите, които се колебаят дали да се разделят с детето си, срещат се и с други членове на семейството. Те заедно установяват проблема и търсят решение. След като се приберат вкъщи, подкрепата продължава от 6 месеца до една година или докато семейството не бъде готово да се грижи самостоятелно за своето дете.Подкрепа са получили 102 деца и семейства по програма „Предотвратяване на раздялата - Семейна подкрепа за сигурна грижа\", насочена към семейства в риск да изоставят детето си. Посещават се семейства, включително в рисковите квартали и се разговаря с настоящи и бъдещи родители за проблемите им. Те получават съвети и подкрепа, когато е необходимо. Работи си със семейства в крайна бедност, родители на деца с увреждания и  многодетни семейства.  ", "date": "2020.01.23", "title": "15 бебета в риск останаха при родните си семейства"}
{"url": "http://www.cross.bg/byrgas-posoka-remont-1623436.html", "text": "/КРОСС/  От днес до 5-ти февруари започва ремонт на ограничителните системи на магистрала \"Тракия\" в посока Бургас.Това ще се случва в участъка от 0 до 5ти километър в интервала от 8 до 17 часа. Шофьорите да се движат с повищено внимание, тъй като преминаването на автомобили ще бъде ограничено в изпреварващата лента.Трафикът ще се осъществява в двете активни ленти. ", "date": "2020.01.23", "title": "Започва ремонт на магистрала \"Тракия\" в посока Бургас"}
{"url": "http://www.cross.bg/karakachanov-hora-torbichka-1623438.html", "text": "/КРОСС/  Интернет изби рибата. Дигиталният фолклор така се развихри в отговор  на снимката, която разкри поредния протоколен гаф на министъра на  отбраната Каракачанов, че дори и отявлен ненавистник на сегашната власт  като мен започна да се превива от смях. Мисля, че  най-точно е описала ситуацията - всенародна психотерапия срещу  непоносимо арогантен министър. Дотук добре. Редки са моментите, когато  мога да отбележа със задоволство наличието на задружие в обществото, на  обединение срещу някаква несправедливост, обща реакция срещу нещо. Уви, в  повечето случаи тази реакция се изразява именно в създаването на  фолклор. Не че това е лошо, напротив, но е все пак, както казва  Седларска, психотерапия. Не е автентична реакция на възмущение, а  по-скоро начин за преглъщане на нещо неприятно. Хуморът и сатирата  винаги са имали точно тази цел - да направят непоносимата ситуация  по-поносима.Като се абстрахирам от дигиталния фолклор като метод за всенародна  психотерапия, от който така или иначе не бих казала, че разбирам, имамПървият е с тлеещото под мимовете с найлоновите торбички презрение  към провинциалния произход, а второто е със самата найлонова торбичка -  направо не мога да ви мисля, ако Грета види мащаба на употребата на  \"маркови\" найлонови пликове в България. Знам, че с първото ще възмутя  жълтопаветниците, смятащи себе си за своеобразна българска аристокрация,  но ми се струва, че като родена на пъпа на София (дори в самата Първа  градска) имам право и да не харесвам презрителното отношение към хората,  родени в провинцията. Най-малкото защото познавам доста квалитетни хора  с култура и възпитание далече по-\"хох\" (hoch), както биха казали  германците, от отгледаните на жълтите павета или някъде измежду  кестените. Навремето имах приятелка, омъжена за момче от провинцията. Не  спираше да го подиграва, особено пред хора, че вместо найлонова  торбичка, казваше \"чанта\". Тя чувстваше, че е супериорна в тяхната  връзка и затова смяташе, че е длъжна всеки път да го поправя как е  \"правилно\" да каже тази или онази дума. Всеки път се чувствах много  кофти, когато се случваха тези неща, защото не мога да разбера колко пък  трябва да се чувстваш зле, за да се налага да си вдигаш \"хох-а\" като  унижаваш някого другиго. С времето установих, че(макар и не всички с чисто родословно дърво).Това, че някой носи сандалите си с чорапи; че вместо гъзарска  чанта си слага нещата в найлонова торбичка; че носи анцуг с обувки или  какви ли още не грехове на неслучилите да се родят, ако не в центъра на  София, поне в \"Люлин\" или \"Дружба\", издава онази специфична наша  ксенофобия, изразяваща се от десетилетия в ненавист по релацията  София-провинция. И според мен това продължава да е голям проблем, макар и  да не е изцяло български. На много места из Европа хората, родени в  провинцията, се гледат със снизхождение, макар и мащабът да зависи от  историческия и географски контекст.В XXI век обаче това все повече мирише на мухъл, на еснафщина от  най-лошо качество. Носи се из обществото като мирис на кръчма рано  сутрин.Свеждането на Каракачанов до носещ торбичка от \"Била\", \"Метро\" или друго може и да еи макар да признавам, че е ужасно забавно, прикрива един проблем с  друг. Възможно е свеждането на министъра Каракачанов до обикновен  провинциал с помощта на найлонова торбичка да има психотерапевтичен  ефект, но всъщност прикрива неуважението към държавните институции,  властта, гражданите и имиджа на страната, проявявано от самия министър.  Първата ми реакция, след като видях снимката на премиера Борисов и  министър Каракачанов от визитата им в Египет беше на възмущение как тези  хора са се запуснали толкова много чисто физически. Освен ако нямат  някакъв сериозен физиологичен проблем, да се оставиш да имаш такова  шкембе като г-н Каракачанов или премиера е ... как да кажа ... доста  естетически проблематично за хора, които са постоянно под прожекторите и  би трябвало да дават личен пример. Нека се разберем, нямам никакъв  проблем с дебелите хора. Тук обаче става дума не за своеобразна свобода  на духа – „защото така ми харесва“, а за пренебрежение към потенциална  критика. Неизбежни в такива случаи са паралелите с изключително  физически активния бивш председател на Европейския съвет Доналд Туск  (Полша, ЕНП), който е с две години по-възрастен от премиера Борисов, но  изглежда ... вълнуващо. Ако следите Туск в Инстаграм или някоя друга  социална мрежа, ще видите колко често спортува - дълги маратони из  Брюксел, футболни мачове, а снимките му в спортно облекло направо  смущават съня. Туск не е единственият европейски политик, който се грижи  много за това как изглежда, с което дава и личен пример (последното  съвсем не е маловажно).Снимката на двамата български политици с огромни шкембета.Хора, които неуважавайки себе си, не уважават нито властта като  система от институции, нито гражданите си. Това са хора, които знаят  много добре, че външният им вид няма да е решаващ за спечелването на  избори. С други думи хора, които се чувстват защитени от общественото  мнение и грам не ги вълнува дали спазват протокола, дали вредят на  имиджа на държавата или друго. Докато гледах снимката, си мислех,  натоварена с лични впечатления, че ако този човек (Каракачанов) се е  облякъл по този начин, какво и как ли е говорил на тези срещи. В части  от секундата мозъкът ми се изпълни с разсъждения за изключителната  важност на присъствието на лидери от ЕС в Египет в тези доста напрегнати  геополитически времена. Някак сме свикнали да не очакваме много от  човек, за когото дипломацията се изразява в дюнери, или от човек с  огромно шкембе, който можем да сведем до обикновен провинциалист с  торбичка от \"Била\". Поставянето на найлонова торбичка в близост до  министър Каракачанов, колкото и да е смешно, измества поантата, а тя е,  че имаме неадекватно управление в момент, който изисква  \"хох\"-дипломация, високи (hoch) дипломатически умения, висока култура,  не само защото представляват клетите българи, а и ЕС.Образът на премиера Борисов днес като самопризнат фен на \"Кръстника\" е- мъж или жена, които се грижат за външния си вид, не само защото  естетически ще им помогне в предизборната кампания, но и защото е  здравословно, а не на последно място и защото дава пример на останалите.  Няма как правителство с толкова много членове с шкембета да бъде  убедително, ако реши да въвежда ограничения върху употребата на захар  или изобщо хранителни съставки, които водят до затлъстяване. Да не  говорим за министри, които се обличат в колониален стил на среща в  Египет, разкъсван от регионални и вътрешни проблеми в момент, когато  целият фокус на ЕС е да стабилизира Либия и да запази каквото и да е  останало от сделката с Иран. Резил не на квадрат, ами на емнайста  степен.Вторият проблем с цифровия фолклор, който изригна покрай снимката на  Каракачанов, е, че ако Грета Тунберг види всички тези мимове, моментално  ще се самосезира и не искам да ви мисля!Момичето, което успя да преобърне целия свят, да въздейства върху  смяната на правителства и нагласи, което доказа, че и сам воинът е воин,  със сигурност ще бъде привлечена от (зло)употребата на найлонови  торбички, и вероятно.Засега добра реклама, но представете си, ако Грета се намеси! Това ще  бъде интересен сблъсък, като се има предвид, че Грета е доста  ненавиждана в България. Тогава изведнъж Каракачанов може и да стане  по-симпатична особа на фона на заплахата, която Тунберг представлява, но  пойнтът тук е, че българският фолклор демонстрира упорита  нечувствителност към глобалните, а и национални проблеми. Това, което  движи света в момента, не е само Грета, но и пожарите в Австралия,  гигантското замърсяване на океаните с пластмасови изделия, трагичната  гледка на животни, в чиито стомаси все по-масово се откриват ...  найлонови торбички/чанти/или-както-щете-ги-наречете. Нещо повече,  навлизаме в третото десетилетие на новия век, тоест глобализацията е  вече на не-знам-кой-брой ниво, а ние продължаваме да се делим на  село-столица. Понякога не мога да спра да си мисля, че си заслужаваме и  Каракачанов с нелепото му облекло и външен вид, и Борисов с не по-малко  нелепия му изглед, заради който често го мислят за телохранител, както и  заради нелепиците, които изговаря, поради липса на hoch-култура и  съзнание къде се намира в хранителната верига на ЕС и света като цяло.Източник ", "date": "2020.01.23", "title": "Торбичката като белег на класова принадлежност "}
{"url": "http://www.cross.bg/prokyror-prokyratyra-glavniya-1623442.html", "text": "/КРОСС/  По разпореждане на главния прокурор Иван Гешев Върховната касационна прокуратура взе на специален надзор делото за извършеното на 11.01.2020 г. в с. Галиче убийството на 18-годишната Андреа. На проведената в понеделник, (20.01.2020 г.), среща с премиера и бащата на жертвата главният прокурор пое ангажимент и впоследствие издаде заповед, с която разпореди на административните ръководители на прокуратурите да извършат проверка на разследванията по две и повече досъдебни производства срещу един и същ обвиняем, какъвто е случаят с обвиняемия за убийството.Със заповед на главния прокурор Върховната касационна прокуратура взе на специален надзор делото за убития на 05.01.2020 г. в гр. Солун български гражданин Тоско Бозаджийски. Досъдебното производство е образувано на 21.01.2020 г. с постановление на прокурор от Софийска градска прокуратура по повод изпратени материали от клуб „Ботев - Пловдив\", за това, че на територията на Република Гърция в гр. Солун умишлено е умъртвено лице с българско гражданство.С постановление на главния прокурор разследването по досъдебното производство е възложено на Национална следствена служба.Припомняме Ви, че на среща в Министерски съвет от 20.01.2020 г. с министър-председателя Бойко Борисов и бащата на убитото лице, главния прокурор Иван Гешев пое ангажимент да сезира Софийска градска прокуратура, която да прецени налице ли са данни за образуване на досъдебно производство на територията на Република България. ", "date": "2020.01.23", "title": "ВКП взе на специален надзор делото за убийството в с. Галиче и за смъртта на българския футболен фен в Солун"}
{"url": "http://www.cross.bg/vladimirov-stanislav-hepatit-1623443.html", "text": "/КРОСС/  Има риск от хепатит, който може да плъзне в града заради липсата на вода. От Министерството на здравеопазването казват, че има риск от хепатит, когато е нарушено водоподаването и са нарушени хигиенните навици на хората. Това каза кметът на Перник Станислав Владимиров в студиото на Нова телевизия \"Здравей, България\". Риск от санитарно-хигиенна гледна точка винаги има. Ние имахме два много тежки инцидента, когато имаше смесване на мръсните с чистите води. Водопреносната ни система е изключително амортизирана, добави Владимиров.Aз казах, че е нормално хората да са гневни, защото работата не е свършена. Обсъждаха се много варианти, за съжаление, не увеличихме притока към яз. \"Студена\", каза още Станислав Владимиров. Той посочи, че част от заведенията в града са снабдени с хидрофорни системи, за да предоставят удобството на клиентите си, а други разполагали само с бидони вода. ", "date": "2020.01.23", "title": "Станислав Владимиров: Има опасност от хепатит в Перник заради водата"}
{"url": "http://www.cross.bg/medii-baltakov-bili-1623441.html", "text": "/КРОСС/   Андон Балтаков е новият генерален директор на БНР. Той беше избран след две последователни гласувания. В крайна сметка събра 4 гласа \"за\" и един \"въздържал се\" от членовете на Съвета за електронни медии. В студиото на сутрешния блок на БНТ Балтаков каза, че ще започне с диалог с хората. От ситуационния анализ, който е направил, основен фактор са се оказали хората, техните таланти и мотивацията им. Още утре ще започнат срещите с работещите в радиото. Проблемите в Българското национално радио са трупани с десетилетия, каза още Балтаков. Той заяви, че иска да разбере защо проблемите са били трупани, а не са били решавани.Относно проблема с финансирането новият генерален директор на БНР припомни, че законът е правен през 1998 година когато не само политическата, но и икономическата конюнктура са били съвсем различни. Този закон наистина трябва да се промени. Мисията, която е посочена за обществените медии, е хубаво да бъде осъвременена от гледна точка на дигиталните платформи и въобще достигането до пълната палитра на обществото.Според него комерсиализацията на обществените медии не трябва да се случва. Радио пазарът е изключително тесен. Рекламният пазар не може да поеме издръжката на БНР. В същото време Българското национално радио произвежда продукция, която комерсиалните медии по никакъв начин не биха се заинтересовали да произвеждат. По негово мнение радиото не бива да бъде зависимо от решенията на финансовото министерство и трябва да има предвидимост на финансовия поток.Едно от първите неща, които Андон Балтаков смята да направи е да изиска разчетите и счетоводните книги за работна заплата, хонорари и допълнителни бонуси. По отношение на съдържанието новият генерален директор заяви, че би искал да види малко по-богата палитра, както и да присъстват повече социални и икономически теми. Друго, което би искал е тясна работа с регионалните радиостанции, тъй като те познават проблемите на хората. ", "date": "2020.01.23", "title": " Андон Балтаков: Не трябва да се допуска комерсиализация на обществените медии"}
{"url": "http://www.cross.bg/borisov-zayavi-taksi-1623454.html", "text": "/КРОСС/ По време на редовното заседание на Министерския съвет премиерът Бойко Борисов коментира акцията на прокуратурата в Държавната комисия по хазарта и готвените промени в закона.\"За какво одържавяване става въпрос? Ако е вярно това, значи не са платени стотици милиони такси. Дали е виновна комисията или хора от там ще бъдат осъдени, ще видим. В момента всички работят на пълни обороти. Никой не взима бизнеса на никого. Тази дейност е лицензионна. Ако някой не си е платил таксите, ще му се вземе лицезът. Бизнес, през който са минали 3 млрд. лв. не трябва да плаща такси ли?\", заяви министър-председателят.Той заяви, че от няколко дни, докато е бил на срещата в Давос, в публичното пространство се ширели \"дълбоки неистини\" относно това, че някой има идея да национализира частен хазартен бизнес. Борисов каза, че на бюрото му имало доклад на Агенцията за държавна и финансова инспекция (АДФИ), в който се казва, че са засечени разлики от неплащане на такси за стотици милиони. В този документ обаче никъде не фигурирало името на футболния клуб \"Левски\". Премиерът бе категоричен, че не рабира каква е връзката между доклада и бъдещето на отбора. За да успокои феновете, Борисов обеща да се срещне с тях в петък. В разговора премниерът щял ясно да заяви, че \"не става дума за укриване на доклад\".\"Изрично трябва да бъде вписано, че не може да се дава на концесия, аутсорсва, преотадва, да е в забранителния списък за приватиация, за да е сигурно, че освен държавата, никой друг няма да се занимава с тази дейност. Защото това е второто внушение - че други играчи трябва да се вкарат в този бизнес\", коментира още Борисов.\"Ако този доклад е верен, много хора ще имат проблем. Ако не е верен, има от какво да се безпокоят. А „Левски\" го е имало преди мен и преди Божков\", категоричен бе министър-председателят. ", "date": "2020.01.23", "title": "Борисов за Лотарията: За какво одържавяване става въпрос?"}
{"url": "http://www.cross.bg/pitzata-beshe-prigotvyaneto-1623474.html", "text": "/КРОСС/  Италиански ресторант в Австралия приготви пица „Маргарита\", дълга 103 метра, за да набере средства за подпомагане на пожарникарите в страната, предава Reuters, цитирана от Агенция \"Фокус\".Пицата беше приготвена в правоъгълна форма, а блатът за нея беше съставен от множество триъгълни парчета тесто, събрани заедно и покрити с доматен сос и моцарела, преди да бъдат изпечени в конвейерна фурна.След това готвачите овкусили пицата със свеж босилек, риган и зехтин. Целият процес отнел четири часа, твърдят от ресторанта, а пицата била нарязана на 4 хил. парчета.Приходите от продажбата й ще отидат за Пожарната служба в Южен Уелс, Австралия, където в момента бушуват огромни пожари, които причиниха множество щети и които все още е трудно да бъдат овладяни.Видеото от приготвянето на пицата беше разпространено в интернет, а ресторантът поиска от потребителите в мрежата да познаят колко килограма брашно са били използвани за приготвянето й. ", "date": "2020.01.23", "title": "Ресторант сготви стометрова пица, дарява средствата на австралийските пожарникари "}
{"url": "http://www.cross.bg/hora-mladite-rysinova-1623444.html", "text": "/КРОСС/  Целта ни е да подпомогнем младите хора в случаите, в които те имат интерес не само да се върнат в София и градовете където са ситуирани големите работодатели, предлагащи високоплатени работни места, но и в малките населени места. Това е причината да подкрепим и самия работодател. Не съществува българска фирма, която да няма нужда от висококвалифицирани кадри. Около 10 000 са обявените работни места в цялата страна. Основно се търсят икономисти и инженери. Така зам.-социалният министър Зорница Русинова коментира в сутрешния блок на Нова телевизия „Здравей, България\" идеята българите в чужбина да бъдат стимулирани да се завърнат у нас чрез различни привилегии.В момента над 6 000 са младите хора, които учат в престижни университети във Великобритания. Около 1 200 в Шотландия, 1 400 във Виена и близо 7 000 учащи в Германия. Проведохме проучване сред тези млади хора и над 60% от тях имат желание да се върнат в България, добави Русинова. За нас е важно да гарантираме на всички тези млади хора, които отиват да учат в престижни университети, че можем да ги подкрепим. Дългият път да задържим младите в България е през инвестициите в образованието. Когато има качествено обучение - средно и висше, голяма част от младите хора ще останат у нас, посочи още Зорница Русинова. ", "date": "2020.01.23", "title": "Как държавата ще стимулира младите хора да се върнат от чужбина"}
{"url": "http://www.cross.bg/belitza-sredstva-osvetlenie-1623446.html", "text": "/КРОСС/  С общински средства кметът на Белица Радослав Ревански изгради осветление на натоварен пътен участък между Банско и Велинград. Градоначалникът е решил сам да вземе мерки, за да се монтират лампите, като целта е да се избегнат катастрофите в района.На пътя за отбивката за село Краище и Белица хората отдавна искат да бъде поставено улично осветление. То е поставено в продължение на 1 километър от участъка като са използвани изцяло общински средства. Това е един опасен участък. Всяка година на него стават по няколко пътни произшествия. Жителите са благодарни на кмета.Кметът на Белица Радослав Ревански каза пред БНТ, че проектът е струвал малко над 100 000 лева. Сметките за ток ще се плащат от общината. Ние решихме тези средства да ги отделим, защото касае живота и здравето на хората, каза още кметът на Белица. ", "date": "2020.01.23", "title": "Кметът на Белица изгради осветление на натоварен пътен участък между Банско и Велинград"}
{"url": "http://www.cross.bg/ychilishte-signal-blagoevgrad-1623447.html", "text": "/КРОСС/  Сигнал за бомба в училище в Благоевград, предаде БГНЕС. Подаден е в 8.20 часа от 11 основно училище. На място има полиция, линейки и пожарна. Сигналът, който по всяка вероятност е фалшив, се проверява. ", "date": "2020.01.23", "title": "Сигнал за бомба в училище в Благоевград "}
{"url": "http://www.cross.bg/hazarta-zakona-prie-1623485.html", "text": "/КРОСС/  Комисията по бюджет и финанси прие законопроекта на Валери Симеонов и група народни представители за промени в Закона за хазарта. Предложението беше одобрено от 11 депутати, шестима се въздържаха.", "date": "2020.01.23", "title": " Бюджетната комисия прие промените в Закона за хазарта"}
{"url": "http://www.cross.bg/razvodite-godini-braka-1623445.html", "text": "/КРОСС/  Ново проучване установява, че България е сред страните с най-малко разводи в Европа през последните двадесет години, с коефициент от 20 процента на разтрогнатите бракове през първите 15 години от сключването им. С най-малко разводи и преди нас в тази група е Румъния (14%), следвана от Италия, Полша и Словакия.  С най-много разводи е Швеция (36%), следвана от Финландия и Латвия.PictureНива на разводите в България през първите 15 години, спрямо годината на сключване на брака: 1990, 2002 и 2012;​​Проучването на английската организация \"Marriage Foundation\" показва, че нивата на разводите през първите пет години от брака са намалели значително в цяла Европа. Изследването е на база данните на Евростат за броя на разводите, според продължителността на брака през първите 15 години. Процентът на разводите у нас през първите 5 години от брака е 6.5% и не се е променил от 1990 година насам. Леко увеличение от 2 процента се забелязва при разводите до 10-та година от брака, при сключените през 2007 година бракове (14%), спрямо тези сключени през 1990-та (12%).По брой сключени бракове на глава от населението през 2017 година България е малко под средното равнище, спрямо останалите страни от Европейския съюз, с 4 брака на 1000 души спрямо 4.3 на 1000 души средно за целия ЕС.Данните на Националния статистически институт у нас показват, че броят на разводите у нас се е задържал, без особена промяна, през последните две десетилетия. През 2018г., подобно на 2000 г., броят им е 10 596.Най-много двойки у нас се развеждат във възрастовата група от 40 до 49 години. Това съставлява 38 процента от разводите през 2018г. След тях следват разводите в групата между 30 и 39 годишните - 27 процента. На трето място се нареждат двойките на възраст между 50 и 59 години - 21 процента.  PictureНива на разводите по продължителност и година на сключване в България, изт. Marriage FoundationЗа да се намали броят на разводите у нас, двойките следва да полагат повече усилия, особено между 40 и 49 годишна възраст, когато степента на разводи е най-голяма, съветват специалисти.С цел превенция на разводите и насърчаване на двойките да поддържат близостта помежду си, за девета поредна година в България ще се проведе Международната Седмица на брака. Инициативата се отбелязва ежегодно в над 25 страни по света от 7 до 14 февруари. През последните години известни личности, специалисти в сферата на семейното здраве, представители на неправителствения сектор и институциите, църквите от трите клона на християнството, предприемачи и стотици двойки се включиха в Седмицата на брака. От старта на инициативата у нас броят на сключените бракове е нараснал с 35 процента.Здравите бракове носят огромна полза за съпрузите и децата. Те създават атмосфера на сигурност и стабилност, заедно с много радост и забавни моменти. Изследванията на социалната наука, през последните 30 години, показват, че мъжете и жените, които са сключили брак и продължават да са в близки взаимоотношения, живеят по-дълго, наслаждават се на по-добро здраве и са по-удовлетворени от живота. Повече информация за инициативите по време на Седмицата на брака у нас  може да намерите на www.brak.bg. ", "date": "2020.01.23", "title": "България е сред страните с най-малко разводи в Европа"}
{"url": "http://www.cross.bg/klas-trotinetki-karat-1623493.html", "text": "/КРОСС/  Електрическите тротинетки ще могат да се движат по изградените велоалеи, а ако няма такива - възможно най-вдясно на пътното платно. Максималната скорост, с която ще могат да се карат е 25 км/ч.Това приеха депутатите на първо четене в Закона за автомобилните превози, с който се правят и поправки в Закона за движение по пътищата.Заради все по-голямата популярност, която набират електрическите тротинетки, законодателят задава ясни регламенти за използването им и им дава легална дефиниция - индивидуално електрическо превозно средство.Водачите на тротинетки обаче няма да могат да се движат по улици I клас, на които максимално разрешената скорост е над 50 km/ч., както и по бус лентите и тротоарите.Също така на тротинетката няма право да се вози повече от един човек, както и няколко водачи да карат успоредно един до друг.Минималната възраст на водачите на тротинетки е 14 години, но те ще имат право да карат само по велоалеи. За тези над 16 г. ще е позволено да карат и по улици, по които максималната скорост е до 50 км/ч.Водачът електрическото превозно средство трябва да има светлоотразителни елементи върху видимата част на облеклото през тъмните часове, да кара с включени светлини, да ползва каска, ако е на възраст до осемнадесет години.С промените в Закона за автомобилните превози се регламентират и превозите с атракционна цел, както и превозите на повредени пътни превозни средства, т. нар. „Пътна помощ\".Също така отпада и изискването за обезопасителни колани за моторни превозни средства от категории М2 и М3, клас А и клас I, както и от категории М2 и М3, клас В и клас II, с които се извършва специализиран превоз и превоз на пътници по редовни автобусни линии. Тази мярка касае случаите, когато превозът е с еднопосочна дължина на маршрута до 30 км. Изключение ще правят специализираните превози на деца или ученици.Намалява се и административната тежест на лицата, осъществяващи таксиметрова дейност. Създава единен публичен таксиметров регистър.С текстовете се създават условия за ограничаване на възможностите за извършване на нерегламентирани превози и повишаване качеството на извършваната контролна и административнонаказателна дейност. ", "date": "2020.01.23", "title": "Тротинетките ще се движат само по велоалеите и вдясно на платното "}
{"url": "http://www.cross.bg/yaiinstaiin-zheni-zashtitata-1623421.html", "text": "/КРОСС/  67-годишният Уайнстайн е изправен пред доживотна присъда, ако бъде осъден по обвинения в сексуално посегателство срещу две жени. Започнаха пледоариите в процеса за изнасилване и сексуално посегателство срещу Харви Уайнстайн, като се очаква защитата да опише в детайли \"любовни\" имейли между някога могъщия филмов продуцент и неговите обвинители.Прокурорите ще твърдят, че бившият шеф на Miramax Films е бил сексуален хищник, който направил кариера от малтретиране на жени, които се опитвали да си проправят път в Холивуд.Адвокатите на Уайнстайн ще се опитат да убедят съда, че двете му обвинителки са участвали в отношения с подсъдимия по взаимно съгласие и едва след години твърдят, че случилото се уж било по принуда.Адвокатът Деймън Черонис заяви във вторник, че защитата има \"десетки\" имейли, изпратени от жените до Уайнстайн, които подкопават твърденията за насилствен секс, твърдят журналисти в съдебната зала.Съдия Джеймс Бърк реши, че екипът на защитата може да цитира тези имейли в своите встъпителни аргументи, нанасяйки удар на прокуратурата, която възрази срещу тяхното включване.\"Това, с което ще се противопоставим, са техните собствени думи, техните собствени думи, където са описали любовните отношения\", заяви Черонис пред съда, съобщават американските медии.Уайнстайн е обвинен в насилствено извършване на орален секс с бившата асистентка по производството Мими Хейли в неговия апартамент в Ню Йорк през юли 2006 г.Жена, чиято самоличност не се споменава, казва, че Уайнстайн я е изнасилил в хотелска стая в Ню Йорк през март 2013 г.Сред свидетелите на обвинението ще бъдат актрисата от „Семейство Сопрано\" Анабела Скиора, която казва, че Уайнстайн я е изнасилвал през зимата на 1993-94 г.Самоличността на други три предполагаеми жертви, включително тази, която казва, че е била изнасилена от Уайнстайн в Калифорния през 2013 г., не е известна.Високопрофесионалният адвокат за правата на жените Глория Олред, която представлява две жени, участващи в процеса, заяви, че обвинителите могат да очакват \"брутален кръстосан разпит\".Окръжният прокурор на Манхатън Джоан Орбон ръководи обвинението, а адвокатът от Чикаго Дона Ротуно, която е защитавала множество мъже, обвинени в сексуално посегателство, води защитата.Повече от 80 жени обвиниха Уайнстайн в сексуални посегателства и исковете срещу него запалиха движението #MeToo през октомври 2017 г.Но много от предполагаемите престъпления попадат извън срока за повдигане на обвинение.Седем мъже и пет жени съставят съдебните заседатели в процеса, който се очаква да продължи до 6 март.Защитата беше успешна в оставянето на млади бели жени - на които се греда като на симпатизантки на движението #MeToo - извън журито, след настървен двуседмичен процес на подбор. ", "date": "2020.01.23", "title": "Започва процесът срещу Харви Уайнстайн"}
{"url": "http://www.cross.bg/byrdzhev-stefan-ypravlyavashtite-1623439.html", "text": "/КРОСС/  „Днес проведохме среща с хидроинженери, архитекти и проектанти, които са изградили и ремонтирали големите водни инфраструктурни проекти на България. Те познават добре състоянието, годността  и проблемите им. Посланието, което отправи лидерът на БСП  Корнелия Нинова е изключително съдържателно -  да чуем тези хора, тези, които могат, които познават сектора и могат да дадат решения\". Това заяви народният представител от \"БСП за България\" Стефан Бурджев пред Бг он еър.Бурджев коментира, че на срещата днес специалистите са  изказали идеи, но и критики за това, което предлага правителството, като никой от тях не  е бил потърсен за съвет от управляващите : „Тяхното мнение за действията на властта  е, че правят всичко хаотично, на парче и с цел моментно потушаване на общественото напрежение\". Той подчерта, че страната е загубила няколко месеца докато управляващите обяснят, че няма криза и че всичко  това е сценарий. „Времето тече, а кризата се задълбочава. ГЕРБ загубиха ценно време да търсят вината в някой друг, вместо да вземат мерки\", допълни социалистът.„От БСП предлагаме да се чуят експертите, които са изградили и поддържали водните съоръжения в страната ни, включително язовир „Студена\". Даваме думата на специалистите, за да се вземат най-правилните решения. БСП има за цел да изрази проблемите и тревогите на хората\", каза Стефан Бурджев.Той припомни, че  когато  от левицата са обявили вот на недоверие за кризата с водата,  боклука и чистият въздух, чак  тогава управляващите и прокуратурата са започнали да предприемат мерки. „Месеци наред, с цел да няма напрежение преди местните избори, ГЕРБ потулваха водния проблем и не направиха нищо да решат тази ситуация. В същото време БСП над 60 пъти алармира в Народното събрание за проблемите с водата, въздуха и отпадъците\", заяви Бурджев.„Отговорност за тези кризи имат няколко министерства, но вместо да се понесе солидарна отговорност, Нено Димов стана изкупителна жертва, за да се потуши напрежението\", каза социалистът. Той изрази надежда отговорността да продължи да се търси. Бурджев подчерта, че  народът се е  наситил на акциите на правителствата на Борисов : „Тези действия приличат на други гръмки акции в кабинета на Борисов 1, които се превърнаха в осъдителни присъди за България от съда в Страсбург и след това обещетенията ги плащахме всички български граждани\".  „Политиката, която доведе до тези кризи и това, че се задават още такива бедствия, абсолютната липса на контрол в институциите и продължаването на потъването на милиарди е  диагнозата на това управление\", каза Бурджев. „Работата на БСП  в последните 3 години дава своите резултати. Проблемът е, че кризите се задълбочават, губи се много ценно време и цели сектори рухват, от което страдат стотици хиляди български граждани\", завърши Стефан Бурджев.", "date": "2020.01.23", "title": "Стефан Бурджев : От БСП даваме думата на  експертите – те могат да разрешат кризата"}
{"url": "http://www.cross.bg/razvitie-nikolova-period-1623422.html", "text": "/КРОСС/  Три са основните стратегически приоритета за развитие на териториите от Югозападния район в програмния период 2021-2027 г. Те са елемент от Интегрираната териториална стратегия на ниво 2, която предстои да бъде обсъдена и приета до средата на тази година. Това са насърчаване на иновативния и интелигентен икономически преход, съхранение и  развитие на човешкия капитал и по-добре свързан и устойчив регион.Това съобщи заместник-министърът на регионалното развитие и благоустройството Деница Николова на регионално заседание на Националното сдружение на общините в Република България, което се проведе в  гр. Правец. В него участваха изпълнителният директор на сдружението Силвия Георгиева, кметове на общини и представители на местната власт от Югозападна България, проф. д-р арх. Веселина Троева - изпълнителен директор на Националния център за териториално развитие и др.Зам.-министър Николова представи пред кметовете концепцията за изпълнение на бъдещата политика за регионално развитие, промените в Закона за регионално развитие, както и програмирането на новата оперативна програма за развитие на регионите, която ще е насочена в две направления - градско развитие за поддържане на икономическия резултат в градовете и развитие на териториите от ниво 2 чрез интегрирани териториални инвестиции.София - град и Благоевград ще са центровете на растеж в Югозападна България, които през предстоящия период ще получават средства за градско развитие  през отделен приоритет на оперативната програма.  Към настоящият момент е планирано още 6 градски общини в района да получават подкрепа през програмата за цялата си територия. Останалите попадат в обхвата на програмата за развитие на селските райони, в случай че се приеме предложението на МРРБ за промяна на дефиницията за селски район. „Целта ни е да създадем условия за икономическо развитие на целия район, включително подобряване на демографската картина и качеството на живот, което изисква да създадем развити територии и извън центровете директни бенефициенти на програмата по линия на градско развитие\", отбеляза Николова.  Поради тази причина ще бъдат насочени усилия и към районите с по-ниска урбанизация. С този подход се търси баланс между инвестиции-потенциал за развитие-стандарт на живот- демографска структура.Зам.-министър Николова обърна внимание, че въпреки добрата транспортна свързаност на Югозападния район има необходимост от инвестиции за разширяване и подобрение на транспортната мрежа, за да може да се осигури по-лесен достъп на икономическите оператори до периферните области, като стимул за развитие на дейност. Регионът е и със силен потенциал за развитие на туризма, затова ще се осигурят възможности за европейско финансиране на проекти, които да засилят  потенциала на зоните с  обособен туристически сектор. Трансграничното сътрудничество също ще е във фокуса при изпълнение на териториални инвестиции.„Всички тези мерки ще доведат до развиване потенциала на населените места, а така ще се намалят  миграционните процеси.  Основният фокус е да търсим по-голямо икономическо развитие на страната, надграждащо постигнатото с базовата инфраструктура и качеството на живот до момента. Нужно е да  въздействаме още повече над икономиката, за да може през инвестициите да осигурим по-добър живот на хората\", подчерта Николова.Тя обърна внимание и на промените в Закона за регионално развитие, с които ще се засили ролята на Регионалните съвети за развитие. Те ще имат функции за предварителна селекция на най-важните проекти, които трябва да се реализират спрямо спецификата и нуждите на територията. Освен това новият подход за изпълнение на инвестициите ще включва пакет от мерки и проекти, а не само конкретно и ограничени само за модернизация на път, парк, училище или енергийна ефективност, както е в момента.  Целта е да се покрие общия облик и нужди на определена територия с комплекс от мерки. Така проектите вече ще се структурират под формата на концепции, която може да включва няколко проекта, обхващащи различни сектори - околна среда, транспорт, човешки ресурси, енергийна ефективност, образование и др. Например -изграждането на нова индустриална зона има нужда от довеждащи пътища, вода, квалифицирана работна ръка, инфраструктура за икономическите оператори. Това ще може да се постигне с една  концепция, финансирана през различни оперативни програми.Деница Николова каза още, че с проектите през новия период ще се фокусират усилия върху по-голяма територия, в която ще могат да си взаимодействат няколко населени места извън административните си граници.Тя обърна внимание и на важността местните власти да разработят новите общински планове за развитие, тъй като действащите в момента изтичат в края на годината. От следващата година общините трябва да разполагат с нова визия за развитие през следващия програмен период. Без този план няма да може да се получава европейско финансиране.  ", "date": "2020.01.23", "title": "Три приоритета за развитие на Югозападна България в периода 2021-2027 г."}
{"url": "http://www.cross.bg/sinod-klinikata-svetiyat-1623425.html", "text": "/КРОСС/  Светият синод на Българската православна църква (БПЦ) ще дари днес средства за купуването на консумативи за клиниката по детска онкохематология в болницата \"Царица Йоанна-ИСУЛ\", съобщиха от Българската патриаршия.От Светия синод ще предат в 14.00 часа на клиниката по детска онкохематология около 4600 лева за консумативи - за диспенсъри, дезинфектанти и хартия.Средствата са събрани чрез благотворителната кампания \"Деца рисуват за деца\" на Светия синод, при която най-добрите творби от раздела \"Изобразително изкуство\" на Националния синодален конкурс \"Възкресение Христово\" се разпродават в помощ на болни деца.За трета поредна година Светият синод на БПЦ подпомага клиниката в болницата \"Царица Йоанна-ИСУЛ\", в която се лекуват деца с тежки онкохематологични заболявания. ", "date": "2020.01.23", "title": "Светият синод дарява средства за клиниката по детска онкохематология на ИСУЛ"}
{"url": "http://www.cross.bg/beshe-velikobritaniya-dokymentut-1623430.html", "text": "/КРОСС/  Великобритания е готова да излезе от Евросъюза на 31 януари. Това обяви премиерът Борис Джонсън.След като законопроектът за напускането на общността беше одобрен от Камарата на общините, той беше гласуван и от Камарата на лордовете вчера. Сега документът трябва да бъде подписан от кралица Елизабет II. Очаква се това да се случи днес или утре след което документът ще придобие силата на закон.Джонсън призова за прекратяване на споровете между привърженици и противници на Brexit и се съсредоточи върху решаването на належащите проблеми на кралството.", "date": "2020.01.23", "title": " Великобритания е готова да излезе от Евросъюза на 31 януари"}
{"url": "http://www.cross.bg/bozhkov-paramov-stanchev-1623440.html", "text": "/КРОСС/  Случващото се в момента не е навлизане в сектор, а одържавяване на 1-2 дружества в сектора. Когато има одържавяване на предприятие това е проблем за неговите собственици, а след това става и проблем за гражданите. Това заяви в сутрешния блок на БТВ „Тази сутрин\" Красен Станчев от Института за пазарна икономика по повод намерението на държавата да изгради монопол върху лотарийните игри. Вчера Агенцията за държавна финансова инспекция разкри, че Комисията по хазарта е таксувала по различен начин държавния Български спортен тотализатор и частните оператори. Вследствие на това 210 млн. лв. не са постъпили в бюджета от частните лотарийни игри.В интервю за „Свободна Европа\" Васил Божков, който контролира Национална лотария обяви, че „държавата иска да отнеме работещ бизнес\". За „Тази сутрин\" Станчев коментира, че има нападение срещу един човек и една фирма. На всеки един арбитраж г-н Божков ще спечели всяко дело срещу България, допълни той. Според него вината за непостъпилите средства в бюджета е първо във законодателя, второ в комисията, дала лиценза и съгласила се по даден начин да се плащат данъци. Ако частната или държавна фирма не е изпълнила закона - ще трябва да бъде санкционирана по някакъв начин, но това не е разширяване на държавния сектор, подчерта Станчев. По думите му има неравно третиране на различни стопански субекти, но самите субекти нямат вина, без значение за кого става дума.Освен че контролира Национална лотария, г-н Божков е и финансов благодетел на футболния „Левски\". Що се отнася до спорта - тук проблемът е по-скоро политически. Футболът е важен сегмент от идентитета на премиера Бойко Борисов, на партия ГЕРБ и спортния министър Красен Кралев. Когато обидите една голяма група от фенове, то тогава имате политически проблем, допълни Станчев.Финансистът Кольо Парамов смята, че държавата трябва да се върне в някои сектори и да се наложи друг дисциплиниращ ефект. По думите му настоящото противоречие е вследствие на неразумни парламентарни решения. Според него чрез парламентарно влияние са прокарани поправки в закона, който дава възможност да се разглежда данъчната политика по отношение на хазарта на двустепенно ниво. Държавата участва със Спортния тотализатор на широка основа, а г-н Божков плаща на тясна основа и спестява 250 млн. лева, изтъкна Парамов. Когато Васил Божков казва, че без него не може да съществува „Левски\", аз съм по-съгласен да взема тези пари и да дам на отбора 10 млн., но да ги следя стриктно как харчат парите, допълни финансистът. По думите му много от проблемите на новия капитализъм в България са създадени по времето на правителствата на Сергей Станишев и Пламен Орешарски. Парамов смята, че недалновидно направени приватизации са донесли на държавата големи щети. ", "date": "2020.01.23", "title": "Кольо Парамов: Държавата трябва да наложи дисциплиниращ ефект в хазартния сектор"}
{"url": "http://www.cross.bg/veshtestva-zhivak-silno-1623434.html", "text": "/КРОСС/  В сряда разследващи влязоха в бивш военен завод във Враца. Цеховете бяха запечатани, заради сигнал за открити вътре опасни вещества. В мазе на територията на завода са намерени 90 сандъка, съдържащи отровни вещества - цианиди и живак. Според експерти от тях може да бъдат направени и взривни вещества.  Взети са проби от химикалите, които са съхранявани там повече от 30 години.Разбира се, че има червен живак. То си го пише и на опаковките, той се използва за взривни вещества. Много опасен и силно токсичен, казва Георги Караиванов, РИОСВ. Съвсем случайно отворих един от сандъците и намерих червения живак или живачен оксид. Формулата на червения живак отговаря на тази на живачен оксид, допълва той. Според него, късмет е, че тези вещества не са попаднали в грешните ръце. Повечето живачни съединения са силно токсични. Опаковките не са компроментирани, тъй като те са съхранявани добре.В друг сандък е намерено калиев перхлорат, който също е силно отровен. Хората могат да бъдат спокойни, тъй като веществата се пазят от органите на реда. Предстои опис по вид и количество на намерените вещества. ", "date": "2020.01.23", "title": "Запечатаха складовете с токсични отпадъци в бившия военен завод във Враца"}
{"url": "http://www.cross.bg/zakona-razgledat-depytatite-1623435.html", "text": "/КРОСС/  Депутатите ще разгледат на първо четене промени в Закона за автомобилните превози, с които се ограничава фиктивното регистриране на фирми за превоз на пътници и товари.Проектозаконът, предложен от МС, предвижда и намаляване на административната тежест на лицата, които извършват таксиметрови услуги чрез създаването на специализиран публичен регистър.Промените предвиждат още регламентирането на превозите с атракционна цел, както и на тези на повредени превозни средства или т.нар. \"Пътна помощ\".Депутатите ще разгледат окончателно и промените в Закона за съдебната власт, с които се връщат помощните атестационни комисии и се отменя разпоредбата за отстраняване от длъжност на обвинени съдии и прокурори. ", "date": "2020.01.23", "title": "НС гледа на първо четене Закона за автомобилните превози"}
{"url": "http://www.cross.bg/skorost-rekord-srichki-1623433.html", "text": "/КРОСС/  Американският рапър Еминем счупи свой собствен рекорд по скорост на пеене.В парчето Godzilla от новия му албум  музикантът е изрекъл 229 думи за 30 секунди. Това означава, че средно за една секунда той е казал 7,6 думи или 11 срички.Хип-хоп изпълнителят постави предишния рекорд през 2018 година, като записа стих за песента „Majesty\" със скорост 10,3 срички в секунда. ", "date": "2020.01.23", "title": " Eminem подобри собствен рекорд по скорост на пеене"}
{"url": "http://www.cross.bg/predstaviteli-asotziatziyata-bulgarskata-1623437.html", "text": "/КРОСС/  Министърът на околната среда и водите Емил Димитров ще се срещне с представители на легитимния рециклиращ сектор, който осигурява суровини за преработващите предприятия в България.В срещата на ще участват представители на Българската стопанска камара, Асоциацията на рециклиращата индустрия, Българската асоциация по рециклиране и Асоциацията на преработвателите и търговците на дрехи втора употреба.Те настояват за експертна дискусия с цел намиране на балансирано решение за преустановяване на нерегламентираните практики, което осигурява функционирането на кръговата икономика и оползотворяване на отпадъците в съответствие с одобрените технологии и издадените разрешителни и в защита на здравето на българските граждани и правото им на здравословна и благоприятна околна среда. ", "date": "2020.01.23", "title": "Екоминистърът се среща с представители на рециклиращия сектор "}
{"url": "http://www.cross.bg/vaksina-rospotrebnadzor-po-rano-1623420.html", "text": "/КРОСС/  Русия разработва ваксина срещу разпространяващия се в Китай коронавирус, съобщи днес руската служба за защита на правата на потребителите \"Роспотребнадзор\", предаде Ройтерс, позовавайки се на РИА Новости.\"Да, разбира се, разработването на ваксина е в ход. Всеки път, когато имаме мутация (на вируса), започваме незабавно да разработваме ваксина\", каза директорката на \"Роспотребнадзор\" Ана Попова. Елена Ежлова, ръководител на управлението за епидемиологичен контрол на \"Роспотребнадзор\", добави, че създаването на ваксина е продължителен и сложен процес.По-рано заместник-министърът на здравеопазването на Русия Сергей Краевой съобщи пред ТАСС, че министерството вече е започнало работа по създаване на ваксина срещу коронавируса и преговаря с китайски учени за възможността да получи биологичен материал, за да пристъпи към непосредственото създаване на ваксината.Според Ежлова \"Роспотребнадзор\" вече разполага с базови заготовки за разработване на ваксината. \"Имаме базови заготовки, базови платформи. Ще действаме според ситуацията\", уточни тя.По-рано днес \"Роспотребнадзор\" потвърди, че е засилил санитарните и карантинните проверки на всички входни точки на страната заради опасения, свързани с коронавируса от Китай, припомня Ройтерс.Починалите вследствие на новия коронавирус в Китай в последното денонощие станаха от девет - 17, предадоха световните агенции, като се позоваха на властите. Броят на заразените в провинция Хубей, епицентър на епидемията, е достигнал 444.По-рано днес китайските власти обявиха, че заразените от вируса в цялата страна са над 470 и изразиха опасения, че броят им може да нарасне значително през следващите дни, когато се очаква стотици хиляди хора от големите градове да пътуват до родните си места, за да празнуват със семействата си настъпването на китайската Нова година.За случаи на заразени с вируса съобщиха също Япония, Филипините, Южна Корея, Тайван, Тайланд и САЩ, както и китайските територии Хонконг и Макао, отбелязва ДПА. ", "date": "2020.01.23", "title": "Русия вече прави ваксина срещу китайския коронавирус "}
{"url": "http://www.cross.bg/sendov-akad-akad-1623428.html", "text": "/КРОСС/  Поклонението пред световноизвестния ни учен акад. Благовест Сендов, който почина на 19 януари след кратко боледуване на 87-годишна възраст, ще бъде на 23 януари.То ще се състои от 11.00 часа в сградата на бившия Партиен дом на площад „Княз Александър I\" №1.Акад. Благовест Сендов е световноизвестен български математик, изтъкнат държавник и общественик.Роден е на 8 февруари 1932 г. в Асеновград. През 1956 г. завършва „Математика\" в Математическия факултет на СУ „Св. Кл. Охридски\", в периода 1960-1961 г. специализира в Московския държавен университет, през 1964 г. защитава кандидатска дисертация, а през 1967 г. докторска дисертация. През 1968 г. е избран за професор по изчислителна математика, през 1974 г. - за член-кореспондент на БАН, а през 1981 г. за академик.Акад. Сендов е най-младият доктор на науките, най-младият професор и най-младият ректор на Софийския университет.Научните интереси и постижения на акад. Сендов са в областта на теорията на апроксимациите, математическото моделиране (по-специално в математическата биология), числените методи и информатиката, както и в направление „Хаусдорфови апроксимации\", чието начало той постави. Акад. Сендов създаде световно известна българска школа в тези направления.Научното творчество на акад. Сендов е събрано в стотици публикации, от които над 200 научни труда, 4 монографии, много учебници и популярни статии. ", "date": "2020.01.23", "title": "Прощаваме се с акад. Благовест Сендов"}
{"url": "http://www.cross.bg/sudut-valiymniya-dali-1623429.html", "text": "/КРОСС/  Съдът решава дали да остави за постоянно в ареста нидерландеца, който обвинен за две изнасилвания в България, предаде NOVA. Йохан Стелинг-Верф се сдоби с две обвинения за сексуални посегателства върху българка и унгарка, като последното се е случило през октомври, но и двете деяния са съпроводени с принуда чрез сила.В Нидерландия обвиняемият е познат с прякора си \"Валиумния изнасилвач\" като има богато криминално досие и според местни медии, в родината му също има жалби от жени, че са били негови жертви.", "date": "2020.01.23", "title": "Съдът решава дали да остави за постоянно в ареста „Валиумния изнасилвач“"}
{"url": "http://www.cross.bg/blatoto-dragoman-pozharut-1623426.html", "text": "/КРОСС/  Напълно потушен е пожарът, който избухна снощи и обхвана част от Драгоманското блато. В него влизат защитени територии по Натура 2000. Близо една трета от Драгоманското блато е засегнато от пожара.Сигналът за пожара е подаден около 19 ч. вчера, а според кмета на Драгоман става въпрос за умишлен палеж.Андрей Иванов, кмет на Драгоман: Изгорели са екопътеката, мостчето, кулата за наблюдение на птици. Пожарът е овладян в ранните часове на днешния ден и може би в рамките на тази една трета от блатото биотопът е напълно унищожен.Блатото има своята способност да се възстановява, тъй като кореновата система е под водата и благодарение на това, че е зима, птиците не са тук, добави той.Андрей Иванов: Моето мнение е, че това е умишлен палеж, тъй като при пристигането ни огънят беше отвътре навън, тоест няма как да е станало небрежно. Има някакъв интерес блатото да се пали. Преди 6 месеца горя стабилно и изгоря голяма част от блатото. Трябва да се правят разследвания. Не бива след като се изгаси пожарът, това да се забравя. Просто органите да си свършат работата.Да се видят камерите на общината кой е минавал оттук. Камерите са в град Драгоман, ние на блатото, разбира се нямаме камери, но на основните кръстовища имаме камери. Така че да се каже кой от Драгоман към блатото е пътувал в този период.Кметът каза, че се надява да има такова разследване.Днес зоната трябва да се наблюдава от доброволци, за да не прехвърчат искри и да не се поднови пожарът.Десислава Димитрова, организатор на доброволците: Включи се целият екип на доброволното формирование към Община Драгоман от 9 човека.Няма опасност за населението на града. ", "date": "2020.01.23", "title": "Потушен е пожарът, който обхвана част от Драгоманското блато"}
{"url": "http://www.cross.bg/chasa-tryd-monitor-1623418.html", "text": "/КРОСС/ Разрешават на 200 000 жени да сменят частния фонд с НОИ за по-висока пенсияБлокират сайтове с фалшиви намаленияДебнат китайския вирус с термокамериУволняват и глобяват за фалшиви болничниВ петък сините фенове при Бойко Борисов, вчера собственикът на „Левски\" при тях50 града с пари за развитие от ЕС, за останалите - по селската програмаДават до 1200 лева на висшисти да се връщат у насСлед решение на Административния съд София област: Кметът на Ботевград трябва да бъде отстраненСъдия поряза Емилиян Гебрев да прилапа ДунаритДължат ни 3 бона, ако ни загубят куфараВузове обучават оператори на 3D принтериБивш военен завод миниран с червен живак и цианидиАндон Балтаков, генерален директор на БНР: Не бях сигурен в изхода от конкурса. Обратният ми билет дори беше за неделяЮлиан Ангелов, организационен секретар на ВМРО: Правителството ще се запази, БСП се правят на борци за зелени идеи, за да ги подкрепят хоратаРекторът на НАТФИЗ „Кръстьо Сарафов\" - проф. д-р Станислав Семерджиев, пред „Труд\": Киното в Европа е длъжник на публикатаБизнесменът Васил Божков пред „Свободна Европа\": Малко са тръгнали безпардонноПроф. Тодор Каншарджиев, шеф на Центъра по заразни и паразитни болести: Вирусът от Китай засега не застрашава БългарияЕмил Радев, евродепутат от ЕНП/ГЕРБ: Страните без минимална заплата са с по-високи доходиТекстът, който нанесе щети за 800 000 лв. на здравната пробутван до дупкаВот вам, но пак няма да минеКойто пие, той да плащаДобре, че Оскар Уайлд е нямал феисбук!  ", "date": "2020.01.23", "title": "Преглед на вестниците "}
{"url": "http://www.cross.bg/trump-tyita-rekord-1623431.html", "text": "/КРОСС/  Доналд Тръмп постави президентски рекорд за най-много туитове в един ден, съобщи интернет порталът Factba.se, който компилира и анализира данни за официалните изявления на Тръмп, предадоха АП и ТАСС.Предишният рекорд на Тръмп като президент по този показател е бил 123 туита в първия ден на заседанието на юридическата комисия на Камарата на представителите на САЩ на 12 декември м.г. за одобряване на две обвинения за неговия импийчмънт. Той е подобрил този показател вчера по време на участието си в Световния икономически форум в Давос, откъдето е туитнал и ретуитнал 142 туита. Пикът е бил между 6 ч. и 7 ч. сутринта местно време, когато за един час Тръмп е пуснал 41 туита, което прави по един на всеки 88 секунди.Повечето послания на американския президент към неговите над 71 милиона последователи в Туитър вчера са били свързани с процеса в Сената на САЩ за отстраняването му от длъжност, главно ретуитвания на послания, видеоклипове и снимки от републиканци по този повод, както и критики на Тръмп към Адам Шиф, който е главният обвинител на демократите в процеса.Абсолютният рекорд на Тръмп е отпреди да стане президент със 161 туита през януари 2015 г. Повечето от тях в този ден са били за рекламиране на неговото телевизионно риалити шоу \"Стажантът\". ", "date": "2020.01.23", "title": "Тръмп постави нов президентски рекорд за най-много туитове в един ден"}
{"url": "http://www.cross.bg/yels-yuzhen-chast-1623432.html", "text": "/КРОСС/  Трима души са загинали, след като самолет за гасене на пожари се разби в югозападната част на щата Нов Южен Уелс, близо до Сидни в четвъртък. Самолетът е избухнал в пламъци, заявиха австралийски служители, докато бушуващите огньове обхванаха югоизточната част на страната, съобщи АФП.Комисарят на пожарната служба на Нов Южен Уелс заяви, че властите са загубили контакт със самолета C-130 Hercules, който е действал в района на Сноу Монаро малко преди 13:30 часа местно време в четвъртък.Пожарната обяви, че собственикът на самолета, канадската фирма Coulson Aviation, спира всички полети със своите самолети, които се борят с пожарите в Нов Южен Уелс, а Виктория \"очаква щателна проверка\" на самолетите. ", "date": "2020.01.23", "title": "Самолет за гасене на пожари се разби в Австралия"}
{"url": "http://www.cross.bg/kliment-smurt-agatangel-1623311.html", "text": "/КРОСС/  Свети Климент се родил в гр. Анкира (днешната турска столица Анкара), в областта Галатия - една от люлките на малоазийското християнство, което оставило спомена за безбройни и славни изповедници на евангелската вяра. Своя бърз възход във вярата, благочестието и изповедническото мъжество той дължал на блажената си майка Ефросиния. Убедени в словата на апостола, че \"не повярвал мъж бива осветен чрез вярваща жена\" (1Кор. 7:14), нейните родители я омъжили за един закоравял езичник, но надеждите им не се оправдали. Този мъж не само не мислел да приеме вярата на жена си, но с всички средства полагал усилия да привлече нея към езичеството. По цели нощи вярващата християнка се молила на Бога да й дари или духовно единство, или пълна разлъка с този неповярвал мъж. Господ се отвърнал от този порочен човек, като непотребен Свой раб, и той скоро умрял, като оставил Ефросиния с пеленаче на ръце, на което дали името Климент.Когато той бил на 12 години, умряла и майка му. За останалия сирак се погрижила приятелката на майка му, богатата и благородна София, която нямала деца. Тя била много състрадателна. По време на един глад в Галатия мнозина от жителите на Анкира оставяли на произвола на съдбата своите дечица, понеже нямали с какво да ги хранят. Климент, който и след майчината смърт се намирал под добро влияние, събирал тези дечица и ги водел в дома на София, а тя ги хранила и обличала. Благодарение на Климентовата помощ нейната къща се превърнала не само в дом за бедните, но и школа за възпитание. Защото нейният питомец учил тези изоставени деца и ги подготвял за кръщение.Тези негови занимания и чистият му живот събудили общото уважение към него и затова рано приел свещенство, и едва достигнал 20 години, той бил избран за Анкирски епископ. Сега върху плещите му легнала не само грижата за Софиините питомци. Той с успех разпространявал християнството и укрепвал всички в евангелските добродетели.Скоро настъпило времето на тежки изпитания за Църквата. Тъкмо в Мала Азия пламнал и се пръснал по света пожарът на деветото гонение срещу християните. Главният прицел на гонителите станали християнските епископи, останалите клирици и дори църковните четци. Органите на римската власт изпълнявали царския указ за гонението с такова усърдие, че в тъмниците не оставало място за углавните престъпници. Ревностният архипастир на Анкира бил първата жертва. Мъчителите изнемогвали и се сменяли един след друг в изтезанията. Пребит и стърган с железни зъбци, младият епископ не приличал на себе си. Цялото му тяло се превърнало на една рана; дори вътрешностите му се показали. Когато най-сетне го захвърлили в тъмницата, за общо изумление на другата сутрин го намерили напълно изцелен. Решили да го изпратят в Рим. Отново се заредили мъчения и тъмница, но на Бога било угодно да го прослави с такива изцеления, че поразеният народ масово изповядвал християнството и мнозина поради това приели мъченическа смърт.От Рим той бил прехвърлен в Никомидия, където отново го предали на изтезания заедно с неговия новопокръстен ученик Агатангел. Никога не изнемогвала душата на великия страдалец. Като виждал с очите си, колко много люде преминават в християнството поради неговото страдание, свещеномъченикът просто се сродил с болката и сам желал все повече да страда.Тъмничните надзорници припомнили на градското началство за отдавнашните затворници Климент и Агатангел: \"Много години те са мъчени от разни властници, но са все живи и здрави, и ние почнахме да си мислим дали те не са безсмъртни?\" По заповед на Максимин св. Климент бил отведен в Анкира и тогавашният управител наредил да го затворят в тъмницата и всеки ден да го измъчват най-жестоко. В продължение на два месеца всеки ден нанасяли по лицето и главата на удивителния мъченик 150 удара с чепата тояга. Самите мъчители били слисани от неговото непоколебимо търпение. Той понесъл изтезанията на единадесет мъчители от започването на гонението до мъченическата си смърт - цели 28 години.По случай пристигането на нов анкирски управител на Климент било позволено да излезе от тъмницата в нощта срещу Богоявление (6 януари) и да остане сред своето паство до 23 януари. Той извършвал божествената служба и произнасял проповеди, в които предсказал своята скорошна смърт и близкото прекратяване на гоненията. По време на самото богослужение, когато принасял безкръвната евхаристийна жертва, св. Климент Анкирски бил обезглавен заедно със своите дякони Христофор и Харитон в 296 г. и техните останки били погребани от блажената София.Св. мъченик Агатангел бил измъчван до смърт и починал малко по-рано, но неговата памет се празнува на 23 януари заедно с паметта на неговия учител св. Климент Анкирски. ", "date": "2020.01.23", "title": "Св. свщмчк Климент, еп. Анкирски. Св. мчк Агатангел. Св. Павлин, еп. Нолански"}
{"url": "http://www.cross.bg/tema-blok-simeonov-1623411.html", "text": "/КРОСС/ Тема: Радиото и новият директор: накъде ще тръгне обществената медия? Гост Андон БалтаковТема: Прогнози по време на криза - анализ на доц. Антоний Гълъбов и Първан СимеоновТема: Клетки срещу рака. Докъде стигна науката в битката с болестта? Имунологът доц. Велизар ШиваровТема: В Казанлък: домове сред боклука. Идва ли краят на сметището край блок \"Кармен\"?Тема: Отрази ли се водната криза на доверието към властта? Коментар на социолога Първан Симеонов.Тема: Какви данъци и такси влизат в хазната от хазарт и трябва ли да бъдат одържавени лотарийните игри? Финансистите Красен Станчев и Кольо Парамов.Тема: Кой отрови река Тополница и защо с години водата не се пречиства?Тема: Трябва ли услугите на НСО да се използват срещу заплащане и нужни ли са реформи в МВР? В студиото професор Веселин Вучков.Тема: Присъди за Хитрино. На живо: Каква е реакцията на близките на загиналите?Тема: На живо: Защо казанлъшкият блок „Кармен\" отново заприлича на сметище и ще платят ли жителите му наложените им глоби?Тема: Уникална изложба във Военноисторическия музей. Директно: Съхранените реликви на емблематични личности от миналото ни.Тема: Какво прави Перник, когато водата свърши? Разговор в студиото със Станислав Владимиров.Тема: Дрехи втора ръка се предлагат като нови в луксозни бутици и онлайн магазини. Как да разпознаем употребяваните стоки? Проверка в „На твоя страна\".Тема: От дете-чудо до жена-чудо. Историята на световната ски звезда Микаела Шифрин в специално интервю пред NOVA. ", "date": "2020.01.23", "title": "Теми и гости в сутрешните блокове на телевизиите"}
{"url": "http://www.cross.bg/zhivotut-kratuk-prekaleno-1623308.html", "text": "/КРОСС/  \"Животът е прекалено кратък, за да се будиш със съжаление. Така че, обичай хората, които се отнасят към теб по правилния начин. Прости на тези, които не го правят и вярвай, че всичко се случва с причина. Ако ти се даде шанс, вземи го. Ако той променя живота ти, позволи му. Никой не е обещавал да е лесно, а само, че си струва.\"Доктор Сюс. ", "date": "2020.01.23", "title": "Животът е прекалено кратък"}
{"url": "http://www.cross.bg/stava-purvata-durzhava-1623314.html", "text": "/КРОСС/  393 г. - Римският император Теодосий I провъзгласява 9-годишния си син Хонорий за съимператор.1482 г. - Излиза първо печатно издание на свещената еврейска книга Тора (Петокнижието)1556 г. - При най-смъртоносното земетресение в историята, в провинция Шенси, Китай, загиват 820 000 души.1558 г. - Руските войски нападат Ливония, което е начало на Ливонската война, целяща контрол на Русия над днешната територия на Естония и Латвия.1579 г. - Подписана Утрехтската уния, поставила основите на новата държава Нидерландия.1849 г. - Елизабет Блекуел се дипломира в Медицинския колеж в Дженива и става първата американка - лекар.1899 г. - Емилио Аквиналдо става първи президент на Филипините.1904 г. - Приет е Закон за университета, който преобразува Висшето училище в София в Български университет Братя Евлоги и Христо Георгиеви от Карлово (дн. Софийски университет \"Св. Климент Охридски\").1928 г. - Професор Михаил Арнаудов издига кандидатурата на драматурга Иван Грозев за Нобелова награда за литература през 1929 г.1943 г. - Втората световна война: Британски войски успяват да завладеят Триполи от Нацистка Германия.1950 г. - Ерусалим е провъзгласен за столица на новосъздадената държава Израел.1953 г. - Екзекутиран е Йосиф Тончев, католически свещеник, осъден за противонародна дейност от комунистическия режим в България.1978 г. - Швеция става първата държава в света, която забранява аерозолните опаковки, като мярка за съхранение на озоновия слой.1997 г. - Мадлин Олбрайт става първата жена, заела поста Държавен секретар на САЩ.2001 г. - Седем души опитват да се самозапалят на площад Тянанмън (Китай) в навечерието на Китайската нова година, което мнозина считат за постановка на Китайската комунистическа партия с цел да се засилят гоненията срещу Фалун Гонг.2006 г. - При железопътна катастрофа в Черна гора, недалеч от Подгорица, загиват 40 пътници.", "date": "2020.01.23", "title": "23 януари в историята"}
{"url": "http://www.cross.bg/titanik-potunaliya-planirat-1623416.html", "text": "/КРОСС/  Компания RMS Titanic Inc. възнамерява да получи разрешение от окръжния съд в Източна Вирджиния, САЩ да извади телеграфен предавател от потъналия кораб Титаник, предава „Спутник\", като се позовава на информация на The Washington Post.Така представителите на компанията планират да възстановят устройството, след като именно от него на 15 април 1912 г. екипажът на кораба изпраща сигнала „SOS\" на други кораби. За да издигнат артефакта от дъното на океана, учените планират да изпратят специален робот до Титаник.Според експерта по Титаник Паркс Стивънсън, ако не се побърза с експедицията, „най-известното радио в света ще бъде погребано завинаги, защото състоянието на кабината, в която се намира предавателят, се влошава всяка година\". ", "date": "2020.01.23", "title": "„Спутник“: Вадят уникален артефакт от потъналия Титаник "}
{"url": "http://www.cross.bg/lavrov-sergeii-ministur-1623415.html", "text": "/КРОСС/  Сергей Лавров, който ръководи руското външно министерство от 2004 г., остава в новото правителство и ще продължи да работи като външен министър. Това стана известно след обявяването на личния състав на кабинета на министър-председателя Михаил Мишустин. Лавров, който ще навърши 70 години през март, управлява външното министерство най-дълго в историята на съвременна Русия и е един от най-дългогодишните министри в правителството като цяло. В неговото време се случи безпрецедентно сближаване между Москва и Запада и също толкова безпрецедентната криза между тях, пише руският вестник \"Коммерсантъ\".Фактът, че Сергей Лавров запази поста на министър на външните работи, който той заема почти 15 години, стана известен на 21 януари след обявяването на персонала на новото правителство. Няма съмнение, че 69-годишният Лавров (на 21 март той ще навърши 70 години) е решенo да бъде оставен от президента Владимир Путин: държавният глава назначава и освобождава федералните министри.Сергей Лавров е един от дългогодишните министри в руското правителство. Той става министър на 9 март 2004 г. и се премества на тази позиция от позицията на постоянен представител на Русия в ООН, където работи десет години - от 1994 г. Още в Ню Йорк, Сергей Лавров спечели репутация на дипломат от най-висока класа. Тогава той изгради отлични отношения с пресата: винаги с охота обръщаше внимание на журналистите, често даваше пресконференции и провеждаше брифинги.Ако в света имаше Оскар за дипломати, ръководителят на руското външно министерство може да кандидатства за тази награда.Той държи в главата си огромен архив от международни документи, конвенции, договори. И ако е необходимо - по време на преговори или пресконференции - той незабавно извлича желания файл от паметта си. Професионализмът на Лавров се признава дори от неговите противници. Последните станаха значително повече след избухването на войната в Източна Украйна през 2014 г. и присъединяването на Крим към Русия.Сред колегите дипломати Сергей Лавров е известен със способността си да намира изход от най-трудните ситуации и кризи. През 2013 г. при преговори със западни партньори той успя да постигне реализацията на идеята на Владимир Путин, същността на която беше да постави сирийските химически оръжия под международен контрол и последващото им унищожаване. Дамаск се съгласи и токсичните вещества бяха изведени. Това предотврати международната военна операция срещу Сирия. Режимът на Башар Асад устоя, а самият сирийски лидер се превръща във верен съюзник на Русия, разположила своите военни в неговата страна.През април 2014 г., когато кризата в Източна Украйна беше в разгара си, Лавров си осигури още един успех. След разговорите в Женева с държавния секретар на САЩ Джон Кери, ръководителя на европейската дипломация Катрин Аштън и изпълняващия тогава длъжността външен министър на Украйна Андрей Дещица, руският министър успя да гарантира, че в заключителното комюнике на срещата ще става дума само за Донбас и че Крим изобщо няма да бъде споменат.И накрая, именно на Сергей Лавров приписват ключова роля в подготовката на ядрена сделка с Иран - Съвместния всеобхватен план за действие, който беше договорен през 2015 г. По-късно сделката, сключена при американския президент Барак Обама, бе унищожена от Доналд Тръмп, който го замени като държавен глава.След като стана министър в края на първия мандат на Владимир Путин, когато Москва все още не беше във вражда, а се опитваше да се сприятели със Запада, Лавров остана ръководител на руската дипломация в момент, когато според самия Сергей Лавров отношенията на Русия със западния свят са по-лоши дори от времето на студената война.Министър Лавров винаги намира думи, които да обосноват правотата на Кремъл или някои действия на руското ръководство.Така беше през 2008 г., когато Москва придвижи войски срещу Грузия, която започна операция срещу Южна Осетия, и шест години по-късно, когато Кремъл премина към активни операции на територията на Украйна. И в първия, и във втория случай вината за острата реакция на Москва на събитията, случили се на територията на съседните й страни, бе възложена на местните власти и на \"Запада, който се крие зад тях\", като най-много бе отдадено на САЩ.Известно е, че Лавров не винаги е бил съгласен с позицията на ръководството на страната. Но ако решението, срещу което той е изказал позицията си, все пак е взето, той никога не го е критикувал. ", "date": "2020.01.23", "title": "\"Коммерсантъ“: Сергей Лавров е най-дълго служилият министър на външните работи"}
{"url": "http://www.cross.bg/gradysa-slunchevo-temperatyri-1623423.html", "text": "/КРОСС/  В четвъртък ще бъде предимно слънчево, но ветровито. Ще продължи да духа умерен северозападен вятър. Дневните температури ще се понижат и максималните ще са между 3 и 8, в София - около 4 градуса.По Черноморието ще е предимно слънчево. Ще духа умерен вятър от запад-северозапад. Максималните температури ще са 5 и 7 градуса, близки до температурата на морската вода. Вълнението на морето ще е 1-2 бала.Над планините ще е предимно слънчево, но ветровито. Ще духа силен, по високите и открити части - бурен, северен вятър. Температурите ще се понижат и максималната на височина 1200 метра ще е около минус 1, на 2000 метра - около минус 5 градуса.В петък вятърът ще отслабне, до вечерта ще се смени с югозападен. Ще бъде слънчево. Ще започне затопляне.В събота от запад ще се появи висока облачност, до вечерта ще се увеличава, вятърът ще се ориентира от запад-северозапад. Преобладаващите максимални температури ще са между 9 и 14 градуса. ", "date": "2020.01.23", "title": "Слънчев, но ветровит четвъртък "}
{"url": "http://www.cross.bg/pernik-voda-sofiya-1623424.html", "text": "/КРОСС/  Столичният общински съвет ще обсъди идеята на правителството през ВиК инфраструктурата на София да преминава вода за Перник.Комисията по инженерна инфраструктура на Столична община одобри плана. Според него вода от язовир \"Белмекен\" ще преминава през язовир \"Бели Искър\" във водопреносната мрежа на София. За да стигне водата до Перник, трябва да се изгради 13-километрово трасе от \"Мало Бучино\" до Перник.Експерти уверяват, че сложният инфраструктурен проект няма по никакъв начин да ощети снабдяването с вода на софиянци. Проектът, с прогнозна стойност около 25 млн. лева ще бъде финансиран от държавния бюджет. ", "date": "2020.01.23", "title": "СОС решава за свързването на ВиК структурата с тази на Перник "}
{"url": "http://www.cross.bg/notr-godini-zhorzhlen-1623419.html", "text": "/КРОСС/  Планирано е катедралата \"Нотр Дам\" в Париж отново да отвори врати след 5 години. Това потвърди специалният представител на френския президент Макрон за реконструкцията на обекта генерал Жан-Луи Жоржлен, предаде БТА.Пред комисията за културата в Сената той отговори с чувство за хумор на многобройните оспорвания на неговия стил на работа.\"Тук съм, за да се върви напред без отлагане. Ролята ми е да отстраня всичко, което би могло да забави възстановителните работи. След 5 години - определеният от държавния глава срок, ще бъдете поканени да посетите \"Нотр Дам\". Това обаче не означава, че всичко ще е приключило. Няма да прибързваме, за да спазим срока. Ще работим за бъдещето. Възстановителните работи ще започнат през 2021 г., защото се предхождат от изследвания\", каза Жоржлен.Пожарът в парижката катедрала \"Нотр Дам\" избухна на 16 април 2019-а, а пожарникарите се бориха с огнената стихия почти 15 часа. Огънят унищожи голяма част катедралата, която е един от символите на Париж. ", "date": "2020.01.23", "title": " \"Нотр Дам\" отваря врати за посетители след 5 години"}
{"url": "http://www.cross.bg/rozhdenitzite-na--yanyari-1623412.html", "text": "/КРОСС/ Адела Пеева, режисьоркаАндреа (Теодора Андреева), попфолк певицаД-р Дарин Димитров, кмет на ТърговищеДенис Ризов, музикант и продуцентЙордан Ефтимов, поет и литературен критикКонстантин Атанасов, композитор и музикантТатяна Петкова, областен управител на СливенХубен Черкелов, художникВиктор Божинов, режисьор ", "date": "2020.01.23", "title": "Рождениците на 23  януари"}
{"url": "http://www.cross.bg/provede-sofiyaot-chasa-1623414.html", "text": "/КРОСС/  Йерусалим.Продължава визитата на президента Румен Радев в Държавата Израел.***СофияОт 9.00 ч. ще се проведе редовно заседание на Народното събрание***СофияОт 10.00 часа ще се проведе заседание на Министерски съвет.***СофияОт 10.00 часа в Столична община ще се проведе 6-то заседание на Столичния общински съвет.***СофияОт 15.00 часа в сградата на Министерството на околната среда и водите министър Емил Димитров ще се срещне с представители на легитимния рециклиращ сектор, който осигурява суровини за преработващите предприятия в България.***СофияОт 9.00 ч. 13-ти състав на Специализирания наказателен съд ще проведе заседание срещу Любомир Янев за изнудване.***СофияОт 10.00 часа в първа зала на НДК ще се състои церемонията по дипломирането на Випуск 2019 на Медицинския факултет към Медицинския университет - София.***СофияОт 10.00 ч. 14-ти въззивен състав на Софийски градски съд ще разгледа мярката на Йохан Стелингверф. ***СофияОт 10.00 часа в залата за пресконференции на БТА на бул. „Цариградско шосе\" 49 ще се проведе пресконференция на Асоциация „Прозрачност без граници\" - българското представителство на Transparency International, на която ще бъдат представени резултатите от международния Индекс за възприятие на корупцията за 2019 година.***СофияОт 10.00 часа 23-ти състав на Специализирания наказателен съд ще проведе заседание срещу Мариян Кирилов за кумулиране на наказанията.***СофияОт 10.30 часа 17-ти състав на Специализирания наказателен съд ще проведе заседание срещу Азис Арман и група за образуване и ръководене на организирана престъпна група.***СофияОт 11.00 ч. в сградата на Народното събрание на пл. „Княз Александър I ще се състои поклонението на акад. Благовест Сендов.***СофияОт 11.00 ч. 17-ти състав на Специализирания наказателен съд ще проведе заседание срещу Валентин Христов и група за образуване и ръководене на организирана престъпна група.***СофияОт 11.00 ч. 10-ти състав на Специализирания наказателен съд ще проведе заседание срещу Дичко Иванов за участие в ръководството на престъпна организация или група.***СофияОт 11.00 ч. в клуб „Перото\" на НДК ще се проведе церемони по връчване на отличията „Добра болница\".***СофияОт 11.00 ч. във ВИП залата на Софийската опера и балет ще се проведе пресконференция, посветена на премиерата на операта „Дама пика\".***СофияОт 13.30 ч. 3-ти състав на Специализирания наказателен съд ще проведе дело срещу Валентин Петков и група за организиране и ръководене на организирана престъпна група.***СофияОт 16.00 ч. в Националния военноисторически музей ще бъде открита традиционната годишна изложба „Памет за бъдещето\".***СофияОт 18.00 ч. в Галерия „Райко Алексиев\" ще се проведе изложба на Ивайло Попов.***София18.30 ч. в Софийски Арсенал - Музей за съвременно изкуство ще бъдат представени Игри с очевидността и субективните ограничения.***Благоевград.От 10.30 часа на площад „Георги Измирлиев\" ще се проведе пресконференция на Областен информационен център за напредъка по изпълнение на програмите, финансирани с европейски средства.***БургасОт 18.00 часа в Дружеството на художниците, на ул. \"Александровска\" 22 ще се проведе благотворителната изложба \"Обединени в изкуството\".***БургасОт 14.00 часа в Зала 1 в Съдебна палата - Бургас ще се проведе среща с председателя на Окръжен съд - Бургас - съдия Росица Темелкова. ***ВарнаОт 19.00 ч. в Кукления театър ще бъде представен спектакълът „Специални поводи\".***ВарнаОт 17.00 ч. в Арт Галерия ще се проведе 13-то издание на Международната графична изложба.***Велико Търново.От 9.00 часа в пресклуба на БТА ще се състои пресконференция на кмета на Община Свищов Генчо Генчев във връзка с ВиК проблемите в общината и други актуални теми.***Велико ТърновоОт 19.00 часа в камерната зала на Музикално-драматичен театър „Константин Кисимов\" ще бъде представена комедията „Хванат. net\".***Враца.От 11.00 ч. в заседателната зала на Областна администрация - Враца, ет.6, ще се проведе заседание на Областния оперативен щаб за борба с грипа и острите респираторни заболявания.***ВрацаОт 19.00 ч. в камерната зала на ДКТ ще се проведе постановката „Човекът с петте котки\".***Горна Оряховица./ с. ВърбицаОт 11.00 часа в НЧ „Градина-Върбица 1894\" ще бъде представен народния обичай „Бабуване\" по повод Деня на родилната помощ***ДобричОт 10.40 ч. В Художествена галерия - Добрич ще се проведе Работилница за въображение.***ДобричОт 19.00 ч. В Драматичен театър „Йордан Йовков\" ще бъде представен спектакълът „Дамски шивач\".***КърджалиОт 10.00 часа в ОДМВР ще се проведе работно съвещание във връзка с издаването на български лични документи през 2020 година.***Пазарджик.От 11.00 ч. в зала „Маестро Георги Атанасов\" за четиридесет и пети път Рапсодия „Вардар\" ще даде началото на фестивала „Зимни музикални вечери „Проф. Иван Спасов\" в Пазарджик. ***ПловдивОт 9.00 ч. в зала 1 на Апелативен съд Пловдив ще бъде разгледано делопо жалба на подсъдимия Х. П. срещу присъда на Пазарджишкия окръжен съд от 8 октомври 2019 г.***ПловдивОт 9.30 ч. в зала 11 на Районен съд - Пловдив 25-ти състав ще разгледа дело срещу З.И., обвинена за непристойни действия, грубо нарушаващи обществения ред и изразяващи явно неуважение към обществото.***РусеОт 11.00 часа в отделението по „Палиативни грижи\" на КОЦ - Русе ще се проведе пресконференция по повод Европейската седмица за борба с рака на шийката на матката.***СмолянОт 10.30 ч. В сградата на община Смолян, ет. 5, стая 31 ще се проведе пресконференция на тема Данъчно-осигурителна кампания 2020.***Стара ЗагораОт 18.00 ч. в залата на първия етаж на Регионална библиотека „Захарий Княжевски\" ще бъде прожектирана късометражна програма.***Стара ЗагораОт 18.00 ч. в зала „Байер\" ще се проведе Младежка Януарска художествена изложба***Стара ЗагораОт 19.00 ч. в Драматичния театър ще се проведе драматизация „Чичовци\" по Иван Вазов.***Стара ЗагораОт 19.00 ч. в Оперния театър ще бъде представена операта „Бохеми\".***ХасковоОт 18.00 ч. В зала „Хасково\" ще се проведе церемония по награждаване на най-добрите спортисти, отбори и треньори за 2019 г. ", "date": "2020.01.23", "title": "Предстоящи събития на 23 януари"}
{"url": "http://www.cross.bg/koronavirysa-yhan-kitaii-1623427.html", "text": "/КРОСС/ Световната здравна организация (СЗО) посочи, че засега няма да обявява международно извънредно положение в сферата на общественото здраве заради появилия се в Китай нов коронавирус, предаде ДПА.Експерти от СЗО се аргументираха, че на този етап не виждат причина за подобна декларация, но все пак смятат за необходимо днес да продължат дискусиите по проблема в Женева.Китайските власти информираха на 31 декември СЗО за появата на неизвестна досега пневмония в централния град Ухан с население 11 милиона души. На 7 януари китайски специалисти установиха причинителя на болестта - коронавирус 2019-nCoV.От днес в Ухан е спряно движението на влаковете и самолетите, за да се ограничат рисковете от международно разпространение на заразата.По актуализирани данни властите в Китай потвърдиха 17 смъртни случая от коронавируса и още 554 заразени. Болни от коронавируса има в Ухан, Пекин, Шанхай, Шънчжън и други градове. Заразени с коронавируса има също в Япония, Филипините, Южна Корея, Тайван, Тайланд и САЩ.Лекари посочват, че характерни симптоми за коронавируса са хрема, кашлица, болки в гърлото и стягане в гърдите. Възможни са също главоболие и треска, която може да продължи няколко дни.Рискови групи са лица с отслабена имунна система, деца и възрастни хора. При тях се наблюдават симптоми, подобни на тези при пневмония и бронхит. ", "date": "2020.01.23", "title": "СЗО няма да обявява извънредно положение заради коронавируса от Китай "}
{"url": "http://www.cross.bg/turg-pozhari-avstraliya-1623417.html", "text": "/КРОСС/  Тоалетът, който звездата от сериала \"Fleabag\" Фийби Уолър-Бридж носеше на церемонията за наградите \"Златен глобус\", бе продаден за 21 200 британски лири на търг, приходите от който са предназначени за пострадалите от горските пожари в Австралия, съобщи Контактмюзик.34-годишната актриса предложи за продажба на търг смокинга, проектиран от дизайнерското дуо \"Ралф и Русо\" за състоялата се по-рано този месец церемония. След нея Уолър-Бридж постави автографа си върху направения по поръчка тоалет от две части, който бе изложен на търг.\"Развълнувана съм, че уникалният смокинг, създаден от австралийските дизайнери Ралф и Русо, ще даде своя принос за спешна кауза - каза тя. Ако събраните на търга приходи могат да помогнат в борбата с последствията от горските пожари, бъдещото въздействие на тоалета ще е по-голямо от късмета, който той донесе на мен и екипа на сериала на церемонията.\"Двамата дизайнери увериха, че са очаровани от решението на актрисата да продаде тоалета. \"Тъй като сме родени в Австралия и членове на семействата ни живеят в региона, слушахме със свити сърца вестите за горските пожари в страната - отбелязаха те. Радваме се, че с тази продажба на търг Фийби подкрепи усилията за подпомагане на пострадалите от бедствието.\" ", "date": "2020.01.23", "title": "Тоалетът на Фийби Уолър-Бридж от наградите \"Златен глобус\" е продаден в помощ на Австралия"}
