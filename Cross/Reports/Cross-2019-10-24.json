{"url": "http://www.cross.bg/obshtini-initziativata-myasto-1616319.html", "text": "/КРОСС/ От общо кандидатствалите 45 български общини в третия конкурс по инициативата WiFi4EU, 41 общини получават финансиране в размер на 615 000 евро. Това стана ясно от обявените днес от Европейската комисия резултати.По броя на получените ваучери в този конкурс България се нарежда на 16 място, но спечелените ваучери в трите конкурса – 227, поставят страната ни на първо място по дял на общините, обхванати от инициативата. 246 общини са регистрираните на портала на инициативата, а общо 86% от общините в страната са спечелили ваучери за изграждане на високоскоростен безжичен интернет на обществени места.В този конкурс са подадени 8 318 кандидатури и бюджетът от 26, 7 млн. евро ще бъде разпределен за финансиране на 1750 общини от целия Европейски съюз, Норвегия и Исландия.Инициативата WiFi4EU насърчава свободния достъп до безжична интернет връзка за гражданите на обществени места, включително в паркове, площади, обществени сгради, библиотеки, здравни центрове и музеи в общините в цяла Европа.От България извън инициативата остават 38 общини, като 19 от тях все още не са проявили интерес и не са се регистрирали на портала.В случай на желание, всички общини, които не са получавали ваучер до този момент ще могат да участват в конкурсите през 2020 г.Анализът на участието на българските общини в трите, проведени конкурса показва, че Южен централен район е с най-голям процент финансирани общини от трите конкурса, 92% или 54 от 59 общини са получили ваучери за безплатен интернет в размер на 15 хил. евро.На второ място се нарежда Югозападен район с 88%, или финансирани 46 от общо 52 общини.Третото място държат два района - Североизточен и Северен централен с 86% общини, успели да се включат в инициативата. В Североизточен район има финансирани 30 от 35 общини, а в Северен централен 31 от 36 общини са получили ваучер.Северозападен район заема четвърто място с 80% общини, включени в инициативата или 40 от общо 50 общини. Пето място е отредено на Югоизточен район със 79% общини, успели да се включат в инициативата (26 от общо 33 общини). ", "date": "2019.10.24", "title": "91% от кандидатствалите в третия конкурс по инициативата WiFi4EU български общини получават финансиране"}
{"url": "http://www.cross.bg/bond-film-dzheiims-1616328.html", "text": "/КРОСС/ За най-новия филм за тайния агент 007, озаглавен „No Time To Die“, са заснети цели три различни финала, за да се скрият всички детайли преди самата премиера. Единственият, който знае истинския край, е режисьорът Кери Фукунага.След като Фукунага поел режисьорската щафета от Дани Бойл, той решил да предприеме необикновено начинание – вместо един край на най-новия филм за Джеймс Бонд, да заснеме цели три различни края, за да не изтече информация и да развали изненадата за най-верните фенове на агента по света.За да стане още по-интересно, самият актьор Даниел Крейг не знаел кой от заснетите финали е истинският.Както някои медии съобщават, един от най-предполагаемите е този, в който Джеймс Бонд се отказва от тайните служби, за да живее спокоен и отшелнически живот в Ямайка. Това ще позволи на британската актриса Лашана Линч да поеме оттук нататък ролята на 007.", "date": "2019.10.24", "title": "Защо Даниел Крейг не знае края на последния филм за Бонд?"}
{"url": "http://www.cross.bg/raiion-iskur-horata-1616324.html", "text": "/КРОСС/  Защото гражданите искат нашия район да се управлява значително по-добре. Искат районната администрация, начело с кмета, да отстоява интересите на мнозинството от хората и да решават поставените от гражданите проблеми. Това е недопускането на ново строителство в междублоковите пространства, върху зелени площи, детски и спортни площадки. Недопускане на строителство или ограждане на терени в парковете около езерото, пред Дома на културата или в парка до 108 СУ в ж.к. „Дружба\" 1. Подобряване на транспортното обслужване, чрез довеждащ транспорт от и до метростанциите, с удобни маршрути, спирки, разписания и тарифна политика. При някои от метростанциите, хората са принудени за няколко спирки да чакат по 20-30 минути автобус и да заплащат отделен нов билет или да вървят пеш в студ, дъжд и пек по липсващи или счупени тротоари. Ето защо голяма част от тях предпочетат да продължат да пътуват с личните си автомобили.Енергията и настроенията на хората са свързани с желанието им да участват в управлението на района. Искат, заедно с районния кмет, да посочват проблемите и определят приоритетите. Да участват в търсенето на решения и реализирането им. Това постепенно започва да се случва, чрез създаването и функционирането на обществени и квартални съвети в ж. к. „Дружба\" 1 и 2, на с. Бусманци, на кв. „Абдовица\" и кв. „Димитър Миленков\". С тях, заедно, формирахме и осъществихме съвместни инициативи.Благодаря за подкрепата на гражданите от район „Искър\" и на районните структури на БСП, БАС и на други партии и организации, които искат промяна и по-добро управление на района и столицата. Изключително съм благодарен и задължен и на тези над 42% от гражданите на района, които ме подкрепиха на балотажа през 2015 година.Обичам природата и обичам да се разхождам, да карам велосипед със сина и съпругата ми. Обичам да пътувам. С младежи от „Искър\" сме организирали и участвали в различни туристически инициативи и походи, като изкачване на Черни връх, младежки поход до вр. Полувраг в Лозенската планина, почистване на парка около езерото, засаждане на дървета като част от инициативата „Дружба - красива и справедлива\" и др.Уважаеми съкварталци от ж. к. „Дружба\" и от район „Искър\", бъдете активни, защитавайте интересите и правата си. Поинтересувайте се кои са кандидатите за кметове и за общински съветници, какво обещават да направят и как са отстоявали интересите Ви до момента. Направете своята преценка и гласувайте. С Вашия глас може да бъде избран новият кмет на „Искър\", който да промени района и да подобри живота на хората. ", "date": "2019.10.24", "title": "Борис Цветков: Гражданите искат район „Искър“ да се управлява по-добре"}
{"url": "http://www.cross.bg/livurpyl-fenove-vreme-1616327.html", "text": "/КРОСС/ Интересно продължение намери темата за расистиките обиди по адрес на английските футболисти по време на евроквалификацията между България и \"трите лъва\". Десетина дни след двубоя в София отзвукът на Острова все още е голям, но няколко привърженици намериха начин да защитят българските фенове от това да бъдат поставяни под общ знаменател. По време на двубоя между Генк и Ливърпул (1:4)  от Група Е  на Шампионската лига фенове на мърсисайдци разпънаха българското знаме на \"Луминус Арена\", съобщи Спортал. На трибагреника пишеше \"Ние не сме расисти\". Надписът бе на английски, а под него личаха абревиатурата и емблемата на Ливърпул. В крайна сметка мърсисайдци спечелиха с 4:1.Но и по време на този двубой темата за расизма бе актуална в негативен план заради плакат, издигнат от други фенове на Ливърпул, на който е бил изобразен голият Дивок Ориги.От \"Анфийлд\" веднага заклеймиха поведението на тези привърженици, забъркали се в поредния скандал с расистки краски.", "date": "2019.10.24", "title": "Българското знаме и \"Ние не сме расисти\" на мача на Ливърпул в Генк"}
{"url": "http://www.cross.bg/morkovi-vitamin-organizma-1616321.html", "text": "/КРОСС/ Любимата храна на Бъгс Бъни не е само за зайците. Морковите са невероятен зеленчук, богат на ценни хранителни вещества, витамини и минерали.Сокът от моркови е един от онези чудодейни еликсири, с помощта на които можем да подобрим общото състояние на организма. Той има изключително ползотворно въздействие върху зрението, кожата, косата и ноктите. Освен че е изключително вкусен, пресният сок от моркови, е здравословен източник на бета-каротин,витамин А и калий.Той може да бъде включен в детското меню от най-ранна възраст.  Сокът от моркови повишава имунитета и контролира дейността на сърдечно-съдовата система,  пречиства черния дроб и жлъчката, витамин А поддържа лигавицата на вътрешните органи здрави и предпазва организма от патогенни микроорганизми. При възрастните намалява нивата на лошия холестерол, а калият и манганът намаляват риска от диабет тип 2.Наличието на витамин К в сока от моркови подпомага процеса на съсирване на кръвта и помага за калциевата обмяна и здравето на костната система, а витамин С спомага за по-бързото заздравяване на външни рани и поддържа венците здрави.Ползите от пиенето на сок от моркови са неизброими, ние ще споменем следните:1.      Поддържа кожата добре хидратирана и тонизирана, подпомага бързото зарастване и заличаване на белези.2.      Има детоксикираща роля и подпомага лечението на акне.3.      Подпомага кожни заболявания, основаващи се на дефицит на витамин А, каквато е екземата.4.      Бета-каротинът контролира влиянието на вредните слънчеви лъчи и повишава съпротивителните сили на кожата, спомага да се избегне слънчевото изгаряне.5.      Витамин А намалява клетъчната дегенерация и забавя процесите на стареене в организма.6.  Повишава количеството на колаген в кожата и по този начин поддържа еластичността й и възпрепятства образуването на бръчки.7.      Подпомага и увеличава растежа на косата.8.      Заздравява ноктите.9.      Сокът от моркови подобрява общото състояние на жените по време на бременност.10. Подобрява качеството на кърмата като я обогатява с витамин А.11. Повишава съпротивителните сили на плода, ако се приема в последните три месеца от бременността, но не вреди да се пие и преди това.12. Съдържа малко калории, което го превръща в ценен компонент на всяка диета за намаляване на телесното тегло.13. Високото съдържание на естествени захари в сока от моркови може да задоволи глада за „нещо сладко“. Смесен с пресен сок от ябълки, целина и краставици може да се използва от онези, които прилагат диета за отслабване.14. Високото съдържание на витамин А в сока от моркови ускорява мускулния растеж и възстановява мускулите след усилени тренировки, благодарение на съдържащия се в него фосфор.15. Засилва метаболизма, благодарение на големите нива на витамин В Complex, които ускоряват разграждането на глюкозата, мазнините и протеините.16. Намалява болката след тренировки.17. Намалява стреса и депресията.18. Магнезият и манганът в сока от моркови регулират нивата на кръвната захар.19. Подпомага храносмилането. Благодарение на високото съдържание на фибри има дълготраен засищащ ефект.20. Прочиства храносмилателния тракт от токсични натрупвания и шлака и по този начин предпазва организма от затлъстяване.", "date": "2019.10.24", "title": "20 невероятни ползи от пиенето на пресен сок от моркови"}
{"url": "http://www.cross.bg/dareniya-napravenite-erik-1616330.html", "text": "/КРОСС/ Остават само 2 дни за подаването на задължителната информация за Единния регистър по Изборния кодекс (ЕРИК), напомнят от Сметната палата.По време на предизборната кампания участниците в изборите за общински съветници и кметове - партии, коалиции (коалиции от партии и местни коалиции) и инициативни комитети, са длъжни да подават всяка новопостъпила информация до 7 дни от възникването й за включване в ЕРИК.Регистърът ще бъде затворен в 24.00 часа на 26 октомври.За ЕРИК задължително се подава информацията за:- дарителите, вида, целта, размера или стойността на направените дарения;- юридическите лица и едноличните търговци, ЕИК, вида, целта, размера или стойността на направените дарения;- кандидатите и членовете на инициативните комитети, които са предоставили средства, и размера на средствата;- декларациите за произхода на дарените средства, когато общият размер на дарението от едно физическо или юридическо лице или едноличен търговец надхвърли една минимална работна заплата;- декларациите за произхода на средствата, предоставени от кандидат или член на инициативен комитет, когато размерът на средствата надхвърли една минимална работна заплата;-наименованията на социологическите и рекламните агенции, както и на агенциите за осъществяване на връзки с обществеността, с които участникът работи.В случай че не бъде подадена задължителната информация за включване в ЕРИК, на лицето, което представлява партията или инициативния комитет, или на лицата, които представляват коалицията, се налага глоба от 3000 до 10 000 лв.Съгласно обобщените данни за извършени дарения и подадени декларации към 14.00 часа на 24 октомври са направени общо 1282 дарения, от които парични - 1250. Общият размер на направените парични дарения е 1 192 598,65 лв. Общата стойност на направените 32 непарични дарения е 25 676,66 лв. Подадени са 1169 декларации за произхода на средствата на кандидатите и на членовете на инициативните комитети. Подадени от участниците социологически и рекламни агенции, и агенции за осъществяване на връзки с обществеността - 1.", "date": "2019.10.24", "title": "Над 1,2 млн. лв. дарения отчетоха партиите пред Сметната палата"}
{"url": "http://www.cross.bg/rybik-marka-intelektyalna-1616329.html", "text": "/КРОСС/ Общият съд на ЕС потвърди днес анулирането на търговска марка на популярното, шарено кубче-пъзел на Рубик (Rubik), регистрирана в Служба на Евросъюза за интелектуална собственост, предаде ДПА.Тъй като формата на Кубчето на Рубик е тясно свърза с това как работи, няма да е справедливо тази форма да бъде регистрирана като търговска марка, посочва съдът.Делото е от 2006 година, когато германската компания за играчки \"Симба тойс\" (Simba Toys) за първи път поиска от службата за интелектуална собственост да анулира търговската марка на кубчето на Рубик, утвърдена през 1999 година. Искането бе уважено през 2014 година, но след обжалване решението бе отхвърлено през 2016 година.Служба на Евросъюза за интелектуална собственост бе натоварена да вземе ново решение за търговската марка и установи, че основните характеристики на Кубчето на Рубик са \"необходими да се постигне технически резултат\" и затова то няма право на търговска марка според прессъобщение на съда.Днешното съдебно решение е в отговор на иск, внесено от компанията \"Рубикс бранд\" (Rubik's Brand). Съдиите подкрепиха най-новите заключения на службата за интелектуални права, отхвърляйки иска.Рубикс бренд може да обжалва решението до два месеца и десет дни пред Съда на ЕС.Правата за интелектуална собственост върху Кубчето на Рубик, което бе изобретено в средата на 70-те години от унгарски интериорен архитект и стана популярно през 80-те години, се управляват от британската компания \"Севън таунс\" (Seven Towns).", "date": "2019.10.24", "title": "Битката за Кубчето на Рубик продължава"}
{"url": "http://www.cross.bg/aytizum-oblastta-horata-1616331.html", "text": "/КРОСС/ Първата международна конференция „Аутизмът не е присъда!\", която ще се състои  в София, е посветена на споделянето на напредъка в практическото и научното познание за аутизма. Част от водещите лектори на форума - световно признати експерти в областта, за пръв път ще представят пред българската аудитория най-новите възможности за подобряване начина на живот на хората с аутизъм.Един от акцентите по време на конференцията ще бъде и темата за проблемите, които имат децата с аутизъм с образователната система. Експерти в областта споделят, че в световен мащаб най-голямата трудност за тези младежи в училище идва оттам, че те трудно срещат професионално подготвени специалисти, които са готови да работят с тези деца, да подпомогнат тяхната социализация и  да ги подкрепят в постигането им на по-добри резултати.„Необходима е още много интервенция и много работа, както с учителите, така и с техните връстници, тъй като децата с аутизъм представляват сериозно предизвикателство най-вече с това, че те имат различно поведение\", споделя Калоян Дамянов, директор на Регионалния център за подкрепа на приобщаващото образование в София. Според него от съществено значение е този проблем да бъде поставен и в общественото внимание, за да могат хората с аутизъм да срещат повече разбиране у околните и да бъдат успешно приобщени към социалната среда.Някои от най-често срещаните проблеми на хората с това поведенческо разстройство са:•\tтрудности при изграждане на контакт с околните;•\tизразяване на собствените емоции;•\tзабавяне в развитието на речта;•\tзатруднения в самостоятелността.Какви могат да са решенията за тях ще бъде обсъдено по време на уъркшоповете, част от конференцията. В малки групи лекторите на форума ще очертаят пред участниците конкретни практически стъпки, давайки реални примери от дългогодишния си опит в работата си с хора от аутистичния спектър.Събитието е насочено не само към експерти, терапевти и родители, но и към всички, които искат да получат актуални експертни знания в областта на аутизма. ", "date": "2019.10.24", "title": "Практическото и научно знание в областта на аутизма се срещат по време на конференцията „Аутизмът не е присъда!“"}
{"url": "http://www.cross.bg/vreme-sezonnata-dokato-1616320.html", "text": "/КРОСС/ Преговорите за прекратяване на сезонната смяна на часовото време са в застой в Съвета на ЕС. Това потвърди днес говорител на Европейската комисия.Засега комисията не може да посочи срок за приемането на решение. Предвижда се, ако държавите от ЕС постигнат напредък в преговорите, да прехвърлят въпроса към Европейския парламент, който по принцип е съгласен с първоначалното предложение на ЕК смяната на часовника да спре.Едва когато това решение е взето, ще се пристъпи към очертаването на новите часови зони, защото някои държави от ЕС ще предпочетат да запазят \"завинаги\" астрономическото часово време, докато други ще изберат \"лятното\".Изборът на отделните държави бе определен с допитвания, които показаха например, че мнозинството в България би предпочело постоянно \"лятно\" часово време, докато мнозинството в Белгия предпочита \"зимно\". Ако тези желания бъдат приложени, часовата разлика между България и Белгия би се увеличила от един час, както е сега, на два часа.", "date": "2019.10.24", "title": "Преговорите в ЕС за прекратяване на сезонната смяна на времето са в застой"}
{"url": "http://www.cross.bg/evrodepytatite-otsrochka-velikobritaniya-1616312.html", "text": "/КРОСС/ Ръководителите на политическите групи в Европейския парламент днес са решили, че подкрепят искането на правителството в Лондон за нова отсрочка до оттеглянето на Великобритания от ЕС. Това се посочва в съобщение на ЕП.ЕП подкрепя отсрочка до 31 януари догодина или по-рано, в зависимост от това кога приключи ратификацията на споразумението за раздялата. Предвижда се дотогава евродепутатите да обмислят внимателно договорените от Европейската комисия и британските власти промени в споразумението за оттегляне.", "date": "2019.10.24", "title": "ЕП подкрепя даването на нова отсрочка на Великобритания за Брекзит"}
{"url": "http://www.cross.bg/turnovo-kmet-chovek-1616313.html", "text": "/КРОСС/ Кандидатът на БСП за кмет на Велико търново излезе с обръщение към гражданите.Уважаеми търновци,Аз съм Весела Лечева и се кандидатирам за кмет на града, в който съм родена, постигнала съм първите си спортни успехи и в чиято земя ще легна някой ден.Животът ме отведе на всевъзможни места, подари ми триумфи и страдания, показа ми, че човек е могъщ, колкото е готов да служи... на любимите си хора, на народа си, на поколенията.Човек е щастлив, само когато ближния е добре и света около него става все по красив, мъдър, достоен за заветите на дедите и очакванията на потомците.Упрекват ме, че не съм прекарала целия си живот в Търново. Да, ако бях останала, сигурно щях да преживея по-малко лишения и да съм по-щастлив човек, но едва ли щях да донеса слава на България и да изпитам себе си в условията на истинска конкуренция.Аз се кандидатирам за кмет, защото съм човек на честта, воин съм, но съм и жена и знам какво липсва в един дом и как, ако няма ред, уют и грижа той се руши, точно както е и с един град, а когато градът е Търново, тогава е въпрос на мисия да му върнем блясъка, достойнството и уникалността.Доверете ми се и аз обещавам да остана на висотата на очакванията Ви поне до следващите избори за кмет.Да направим Търново отново Велико!", "date": "2019.10.24", "title": "Весела Лечева: Да направим Търново отново Велико"}
{"url": "http://www.cross.bg/pargov-kmet-kaloyan-1616314.html", "text": "/КРОСС/ \"Познавам много добре проблемите на селото, които досега не са решавани. Проблеми има с канализацията, парка, незаконните сметище, липсата на спортни площадки. Когато стана кмет ще работя и ще направя всичко възможно, за да ги решим\", увери Илиян Игнатов, кандидат на БСП кмет на с. Негован по време на среща, в която взеха участие лидерът на БСП - София и водач на листата Калоян Паргов и Милко Панов, кандидат за кмет на район „Нови Искър\", както и народният представител Димитър Данчев и кандидатът за общински съветник Десислава Димитрова.\"Гласуването в неделя ще гарантира началото за една друга перспектива, заяви Калоян Паргов - Защото ГЕРБ каквото и да са направили, вече буксуват. Налице е развитие в застой. И без ГЕРБ ще се строи метрото. И без ГЕРБ в управлението, ще продължим напред. И няма нищо драматично Йорданка Фандъкова да отиде в опозиция. Твърде много време управляваха и малко се самозабравиха\".\"На 27-и нека направим правилния избор. Нека да гласуваме за промяната с номер 56. Ако допуснем още четири години бездействие и само да си говорим за канализация, за детски градини, за читалище. Не е нужно да пропуснем още един мандат, още четири години са много време. А проблемите в района, във всички села са едни и същи. Просто районът ни се е превърнал в разграден двор. А ако няма ограда, която да ти пази двора, всички ще минат през него\", категоричен беше Милко Панов. ", "date": "2019.10.24", "title": "Калоян Паргов: Гласуването в неделя ще гарантира една друга перспектива"}
{"url": "http://www.cross.bg/geshev-prokyratyrata-sudebnata-1616316.html", "text": "/КРОСС/ Прокуратурата трябва да поеме отговорност за собственото си управление, заяви единственият кандидат за главен прокурор Иван Гешев на изслушването си във ВСС.„В България съществуват политико-икономически кръгове със сериозен финансов и медиен ресурс. Те определено са засегнати от действията на прокуратурата по прилагане на закона. Това, което те правиха през годините, освен да говорят основно този кръг хора, е да се хранят от това говорене, включително да изграждат идеологическата си база върху компроматни атаки срещу прокуратурата и съдебната власт“, каза той.„Аз лично не възприемам и не приемам това, че се опитват да ми кажат кое е истина и кое не е, да не ми дават възможност да изложа собственото си мнение и да налагат своето, да се опитват чрез страх – това, че ще се събудиш и ще излезе поредната хибридна компроматна статия, с която ще атакуват теб, семейството ти, приятелите ти, колегите ти... Да се откажа при развиваща се такава безпрецедентна атака, означава да покажа, че ме е страх и да предам доверието на колегите, които са ми гласували. Това не е политическо говорене. Това е отговор на политическа видима атака към част от съдебната власт и такъв отговор аз дължа и като човек, и като магистрат“, добави Иван Гешев.По време на изслушването той даде висока оценка за мандата на Сотир Цацаров, съобщи статистика за броя на обвинителните присъди, които са над 97%, което опровергавало критиците на съдебната система.Гешев отговаря на въпросите от неправителствените организации, които са над 100. След това въпроси към него ще отправят и членовете на ВСС. ", "date": "2019.10.24", "title": "Гешев: Политико-икономически кръгове са засегнати от действията на прокуратурата по прилагане на закона"}
{"url": "http://www.cross.bg/petuk-bulgariya-bulgarite-1616315.html", "text": "/КРОСС/ Българите, които ще пазаруват по време на предстоящия Черен петък, са склонни да похарчат средно по 419 лв. по време на намаленията, показва проучване на платформата \"Блек фрайдей глобал\". На 29 ноември се очакват значителни отстъпки в търговските центрове и в интернет, като в България те често започват още в четвъртък и продължават до края на календарната седмица или на месеца. Според резултатите от проучването 60% от анкетираните знаят за съществуването на Черен петък в нашата страна. Участие в разпродажбите ще вземат 43% от българите, като това е с 11% повече от миналата година. По данни на \"Блек фрайдей глобал\" за 2018 г.  в България е регистриран ръст на продажбите от 612% по време на Черния петък в сравнение с обикновените дни.34% от българите посочват, че вече са взели решение за покупка и знаят какво ще купят. Известно е също, че на един участник в разпродажбите се падат средно 3,7 закупени стоки.Статистиката от последните години показва, че в България в първата петица влизат дрехи, обувки, електроника, козметика и парфюмерия, битова техника. 42% от купувачите ще търсят изгодни предложения само във физическите магазини, а 28% ще предпочетат пазаруването онлайн.30% от купувачите няма да се задоволят само с един канал за продажби, а ще се опитат да се възползват от отстъпки както онлайн, така и офлайн. Тези, които смятат да използват и двата начина за покупка, са готови да похарчат по 419 лева, или приблизително 242 щатски долара. Трябва да се отбележи, че броят на тези купувачи в сравнение с миналата година е нараснал почти 3 пъти.Данните от предните години сочат, че в България средната отстъпка в деня на разпродажбите е 51%. Тези цифри съвпадат с очаквания от българите размер на отстъпките през този ден  -  49%. Това, предвид прогнозираните разходи на българите по време на Черния петък 2018, би могло да донесе икономия от 427 лв.", "date": "2019.10.24", "title": "Средно по 419 лв. ще похарчат купувачите на Черния петък"}
{"url": "http://www.cross.bg/borisov-manolova-problemi-1616317.html", "text": "/КРОСС/ “Господин Борисов няма да ме уплаши, няма да уплаши и другите хора”, това заяви независимият кандидат за кмет на София Мая Манолова днес след среща с жителите на кв. \"Кръстова вада\".Коментарът на Манолова бе по повод участието на премиера ден по-рано в предаването “Лице в лице” по БТВ, в което той изрази разочарованието си от Мая Манолова.\"От вчерашното изявление на господин Борисов разбрахме, че той има проблем с трима души - Лозан Панов, Христо Иванов и Мая Манолова. Той има проблеми с много повече хора и проблемът му е, че е решил да брани властта с всички сили и с всички средства, включително и властта на тези, които е назначил да управляват\", допълни Манолова.\"Разбрахме и че вече съжалява, че съм била омбудсман, защото съм създавала проблеми на него, на Фандъкова и на ГЕРБ\", каза още гражданският кандидат и категорично заяви, че \" ако Борисов продължи да управлява по същия начин, ще продължа да му създавам проблеми.\"\"Проблемите на Фандъкова са проблеми и на Борисов\", поясни тя.Манолова бе категорична, че не създава проблеми на хората от ГЕРБ, \"защото там има почтени хора, на които децата са извън детските градини, които дишат мръсен въздух и които се дразнят в безкрайните задръствания.\"\"Надявам се, че след 14 години във властта, някой ще обясни на Борисов разликата между аполитичен и безпартиен\", допълни гражданският кандидат по повод думите му, че й бил повярвал, че е аполитична.\"Аз се интересувам от проблемите на хората, интересувам се от съдбите на хората, а господин Борисов, може би, е само партиен\", завърши Манолова.\n\t\t\t\t\t", "date": "2019.10.24", "title": "Създавала съм проблем на Борисов? Мисля да продължа да го правя (ВИДЕО)"}
{"url": "http://www.cross.bg/bali-hora-mestnite-1616318.html", "text": "/КРОСС/ Всеки знае, че на Бали има фантастични ваканционни селища – едно от тях е на име „Мулия” дори спечели конкурса за номер 1 в целия свят. Ала прочутият индонезийски остров, до който от София се прелита след час до Истанбул и още 12 в пряк полет. Често излизат и промоции, които правят билетите колкото за европейска дестинация – по 300 - 400 евро.За по-младите хора примамващи са феноменалните нощни заведения. Световноизвестни са заведенията от типа на „Ред карпет”, „Фавела” и архитектурния триумф „Чар Чар”, а в „Рок” – най-култовият в момента клуб пуска български диджей на име Мартин. Това се случва в сърцето на Бали, който е като огромен и непрекъсващ град, разделен условно на отделни селища.Тръгнали нагоре към планините ще намерите езерни храмове – островът е известен с 1000 дома на духовността – има ги почти във всеки двор, автентични ориенталски пазари с екзотични плодове като драконов, змийски, мангустин, дуриан, както и много крайпътни фабрики с кафетерии.Там пък можете да пиете местното „копи лавак”, което се прави от изпражненията на цибет, хранещ се и преработващ зърната до зеленикав цвят, като при това и вкусът става по-сладък и няма нужда от добавяне на захар. Повечето туристи си вземат за спомен от Бали именно опаковките, които се познават по маймунката на опаковките от останалото кафе. На което Индонезия се оказва водещ световен производител.Иначе ритуалите на острова са многобройни, много са интересни, а вие – като същи герой от прочулия курорта филм „Яж, моли се и обичай” сами можете да участвате в тях – местните хора нямат нищо против. Особено интересно е времето по пълнолуние и новолуние, когато местните се събират на различни места в града – по семейства, по касти и т.н., освен че обличат долните части на торсовете на многобройните паметници, с типичните си поли – саронги.", "date": "2019.10.24", "title": "Автентични ритуали и уникално кафе в Бали"}
{"url": "http://www.cross.bg/yslygi-aytsorsing-indystriyata-1616310.html", "text": "/КРОСС/ Размерът на аутсорсинг сектора в България възлиза на 2.4 млрд. евро за 2018 г.Това показват данните от годишния доклад за развитието на индустрията на Българската аутсорсинг асоциация. За миналата година индустрията формира 5.2% от годишния брутен вътрешен продукт (БВП) на страната, в сравнение с 4.8% през 2017 г.Резултатите на индустрията на изнесените услуги за 2018 г. са по-добри от очакваните.Оперативните приходи нарастват с 19.5% вместо прогнозираните в миналогодишното издание 15.8%.При запазване на този положителен тренд се очаква до 2022 г. приходите в сектора да се удвоят до 4.8 млрд. евро, а относителният дял на аутсорсинга в БВП да достигне 9.2%.Анализът е изготвен от SeeNews и включва данни за 583 български компании, занимаващи се с аутсорсинг на бизнес процеси (BPO) и ИТ аутсорсинг (ITO) през 2018 година.Съотношението между двете подразделения на изнесените услуги е почти изравнено, с изключително лек превес на ITO (само 3 компании повече).Аутсорсинг секторът формира 2% от пазара на труда в България. В него са заети повече от 73 600 души към края на 2018 г. (над 9% ръст за последната година).Прогнозите са към 2022 г. броят им да превиши 80 хил. души.Едновременно с това индустрията генерира 8.5% от всички разходи за заплати в икономиката през 2018 г.Това показва, че заплатите в сектора са в пъти по-високи от средната за страната.Компаниите от бранша правят и 7% от всички разходи за социално осигуряване в националната икономика през годината.Като един от трендовете за развитие на пазара у нас през последната година, анализът откроява двойния ръст в броя на опериращите у нас Центрове за споделени услуги (SSC).Това е подсекторът, в който са ангажирани 1/5 от всички служители в индустрията.Само през последната година заетостта в този тип компании се е увеличила с близо 25%. Заради мащаба на SSC и висококвалифицираните услуги, които се извършват в България за компаниите им майки, този подсектор формира и най-големия принос към държавата по отношение на изплатени работни заплати и осигуровки като абсолютна тежест.„От 2012 г., когато създадохме Българска аутсорсинг асоциация, досега станахме свидетели на значими трансформации в сектора. От почти изцяло ценово ориентирана индустрия, ние се превърнахме в сектор, който създава висока добавена стойност чрез иновации, разработване на технологични продукти, модерни бизнес услуги и решения. Този сериозен социален и икономически отпечатък, който оставяме, е двигател за развитието на новата средна класа на България. Аутсорсингът е сред секторите, които задържат младите хора тук и им и дават възможност за развитие в страната. Думата аутсорсинг като описание на бизнеса ни, започна да лимитира смисъла на онова, което правим и стратегията ни за развитие. За да продължим да растем и да привличаме правилните умове и точните партньори в България и отвъд границите й, е време за препозициониране на целия сектор. Като логично продължение на това е и новото име на нашата асоциация, което беше гласувано наскоро от членовете й – АИБЕСТ - Асоциация за иновации, бизнес услуги и технологии.“, каза Илия Кръстев, председател на Управителния съвет на Асоциацията и изпълнителен директор на A Data Pro.През последните години индустрията на изнесените услуги продължава с регионалната си експанзия. Най-големите хъбове за аутсорсинг остават големите градове с университети, като се наблюдава тенденция за изнасяне на дейността извън столицата. София, Пловдив и Варна са трите най-големи центрове, като Велико Търново и Бургас също привличат все повече нови компании. ", "date": "2019.10.24", "title": "Индустрията на изнесените услуги формира 5.2% от БВП на България (СНИМКИ)"}
{"url": "http://www.cross.bg/franko-diktatora-ostanki-1616311.html", "text": "/КРОСС/ Тялото на Франсиско Франко беше ексхумирано днес от мавзолея в Долината на падналите, където беше положено след смъртта на диктатора преди повече от четири десетилетия, за да бъде погребано в малка семейна крипта северно от Мадрид, предадоха световните агенции.Тленните останки на диктатора ще бъдат препогребани до тези на съпругата му в личния параклис на семейство Франко в гробищния парк Мингоррубио близо до испанската столица.Телевизионни кадри показаха как членове на семейството изнасят ковчега след ексхумацията, която бе извършена при закрити врата.С ексхумацията на тленните останки на диктатора испанското правителство откликна на дългогодишното желание на много испанци, които смятат помпозния мавзолей, построен от Франко, за оскърбление срещу десетките хиляди жертви на испанската гражданска война и на последвалия режим и искат Испания да изглежда като модерна демократична държава, отбелязва Асошиейтед прес.\n\t\t\t\t\t", "date": "2019.10.24", "title": "Ексхумираха тялото на испанския диктатор Франко от мавзолея му (ВИДЕО) (СНИМКИ)"}
{"url": "http://www.cross.bg/radev-bulgariya-yaponiya-1616309.html", "text": "/КРОСС/ \"България е открита за много по-активно икономическо и инвестиционно партньорство с Япония\", заяви президентът Румен Радев днес на среща с министър-председателя Шиндзо Абе. Срещата се проведе в рамките на посещението на българския държавен глава в Токио за участие в интронизацията на император Нарухито.Успешните примери на сътрудничеството между български и японски компании в автомобилната индустрия, енергетиката и производството на храни трябва да бъдат използвани като модел за последващо разширяване на японските инвестиции в България, посочи Румен Радев.Президентът припомни силните традиции на страната ни в производството на автомобилни части и развитието на информационните технологии. Премиерът Абе подчерта високата оценка, която японските автомобилни компании дават за доставките на  автомобилни компоненти и части от България и добави, че Япония проявява интерес към още по-тясно сътрудничество в тази област.Като конкурентни предимства на България държавният глава открои  стратегическото разположение, висококвалифицираните работници и най-доброто съотношение между цена и качество в Европейския съюз. „Най-важното обаче в двустранните ни отношения е доверието и приятелството, които свързват двата народа“, подчерта държавният глава.Румен Радев открои силното културно присъствие на Япония у нас, както и увеличаващия се интерес към изучаването на японски език сред българските ученици и студенти.Румен Радев и Шиндзо Абе обсъдиха и теми от международния дневен ред, европейската интеграция на държавите от Западните Балкани, потенциални рискове пред глобалната сигурност и други.", "date": "2019.10.24", "title": "Радев: България е открита за много по-активно икономическо и инвестиционно партньорство с Япония (СНИМКИ)"}
{"url": "http://www.cross.bg/easi-programata-dzhobs-1616308.html", "text": "/КРОСС/ 10 млн.лева (5,1 млн.евро) са предвидени за подкрепа на 320 микро-предприятия;Първа гаранция по Програмата за заетост и социални иновации (EaSI), която ще бъде реализирана в България;Достъпна чрез МФИ „ДЖОБС“ и ББР, местни агенции на Министерството на труда, мрежи на бизнес центровете;Споразумението е подкрепено по Плана Юнкер; Европейският Инвестиционен Фонд (ЕИФ), част от групата на ЕИБ, сключив България по Програмата на Европейската комисия за заетост и социални иновации (\"EaSI \"). Споразумението беше подписано с МФИ „ДЖОБС“, дъщерно дружество на Българската банка за развитие.Програмата ще подпомогне малка небанкова финансова институция, насочена към дребния предприемачески сектор в България, чрез подобряване на достъпа до финансови услуги и потенциален мултиплициращ ефект върху създаването на работни места и местното икономическо развитие.Сделката е подкрепена с гаранция от бюджета на ЕС по Инвестиционния план за Европа- Плана Юнкер-и неговия Европейски фонд за стратегическо развитие (ЕФСИ ), който позволява на Групата на Европейската инвестиционна банка да инвестира в повече и често по-рискови операции. Гаранцията по Програма „EaSI“, която ще мобилизира 10 млн. лева (приблизително 5,1 млн.евро) в полза на 320 микро-предприятия, ще подкрепи инвестиционни и оборотни кредити, както с фиксиран погасителен план, така и револвиращи кредити. Тя ще обхваща и микро-лизинг операции, предоставени на микро-предприятия и самостоятелно заети лица, работещи в различни сектори на икономиката, включително на стартиращи предприятия, с особен акцент върху предприятията, създадени от млади предприемачи, жени, занаятчии и дребни фермери.Портфейлът от микро-кредити по Програма „EaSI“ е насочен към всички български региони. Предлагането на продукта ще се осъществява чрез клоновете на МФИ „ДЖОБС“ и Българската банка за развитие, местни агенции на Министерството на труда, мрежи на бизнес центровете и потенциално различни платформи за онлайн кредитиране.„Тази операция между ЕИФ и МФИ „ДЖОБС“, осъществена за първи път в България, ще подобри достъпа до финансиране за микро-предприятия, особено в селските райони, характеризиращи се с по-бавно икономическо развитие. Със своя потенциален мултиплициращ ефект върху създаването на работни места и местното икономическо развитие, програмата допринася за подобряване на жизнения стандарт на семействата на предприемачите и за развитието на съответните местни общности в по-слабо развитите региони.““Радвам се, че се реализира първото гаранционно EaSI споразумение в България.  Благодарение на подкрепата на ЕС по програмата за заетост и социални иновации около 320 микро-предприятия в България ще имат по-добър достъп до финансиране. Това е отличен пример на Европейския стълб на социалните права в действие, подкрепящ заетостта и равните възможности за всички, включително жените и младите предприемачи в селските райони, които са изправени пред трудности при достъпа до финансиране, за да започнат и развиват бизнеса си.\" „Програмата EaSI е финансов инструмент на ЕС за насърчаване на високо ниво на качествена и устойчива заетост, гарантираща адекватна и прилична социална защита, преодоляване на социалното изключване и бедност и подобряване на условията на труд. Опирайки се на своя механизъм за споделяне на риска, МФИ „ДЖОБС“ ще подобри достъпа на микрофинансиране за уязвими групи и микро-предприятия. Целевите групи, които имат проблеми с достъпа до конвенционалния кредитен пазар, ще получат мощен инструмент за бъдещо развитие. Това е първото пряко споразумение между МФИ „ДЖОБС“ и ЕИФ съгласно ЕФСИ 2 ( Плана Юнкер) и е логично продължение на нашето участие в Програмата за микрофинансиране „Прогрес“. Гаранцията EaSI е и четвъртото споразумение на ЕФСИ между Групата на ББР и Групата на ЕИБ.“Гаранционната схема по Програма EaSI стартира през юни 2015 г. Тя се финансира от Европейската комисия и се управлява от Европейския инвестиционен фонд. Микропредприятията, които искат да кандидатстват за заем по EaSI, могат да се свържат с клоновете на Микрофинансиращата институция „ДЖОБС“.ЕИФ няма да предоставя пряка финансова подкрепа на предприятия, но ще прилага механизма чрез местни финансови посредници като микро-финансиращи институции, институции за социално финансиране и гаранционни институции, както и банки, действащи в страните-членки на ЕС и други страни, които участват в Програмата EaSI. Тези посредници ще бъдат в пряк контакт със заинтересованите страни, за да предоставят подкрепа по Гаранцията EaSI.Програмата на Европейската комисия за заетост и социални иновации („EaSI“) цели да подкрепи ЕС в поддържането на високо ниво на заетост, адекватна социална защита, борба срещу социалното изключване и бедността и подобряване на условията на труд.Частта за микро-финансиране и социално предприемачество на Програмата EaSI осигурява подкрепа на финансовите посредници, които предлагат микро-кредити за предприемачи и финансират социални предприятия.Целта е да се увеличи достъпът до микро-финансиране, което включва микро-кредити, т.е. заеми до 25 000 евро, по-специално за уязвими лица и микропредприятия.Освен това за първи път Европейската комисия подкрепя социалните предприятия чрез инвестиции до 500 000 евро.В момента подкрепата за микро-финансиране и социално предприемачество се осъществява чрез Гаранцията EaSI, която дава възможност на финансовите посредници да достигнат до (потенциални) предприемачи, които не биха могли да получат финансиране поради рискови съображения.Програмата включва и се прилага и чрез „EaSI Прозорец за инвестиции в изграждане на капацитета“, за да засили капацитетът на финансовите посредници в областта на микро-финансирането и социалното финансиране предимно чрез капиталови инвестиции.Европейската комисия избра ЕИФ за приложението на гаранцията EaSI и EaSI Прозорец за инвестиции в изграждане на капацитета.Освен това Комисията засилва социалното измерение на ЕФСИ, както за микро-финансиране, така и за социално предприемачество.Очаква се общият размер на подкрепата за тези области да нарасне (от 193 млн. евро по Програма EaSI) до около 1 млрд. евро, което ще мобилизира допълнителни инвестиции за около 3 млрд. евро.  ", "date": "2019.10.24", "title": "ЕИФ и МФИ „ДЖОБС“ от Групата на ББР обединяват усилията си в подкрепа на българския малък и среден бизнес"}
{"url": "http://www.cross.bg/pozharnata-slyzhiteli-izborniya-1616299.html", "text": "/КРОСС/ 14 000 служители на МВР са ангажирани да пазят реда по време на местните избори. Това заяви на пресконференция заместник-директорът на Главна дирекция „Национална полиция“ Тодор Гребенаров.Полицията е в постоянен контакт с пожарната, прокуратурата и ведомствата, отговарящи за изборите. От пожарната са проверили над 5000 сгради. За местния вот на 27 октомври са разкрити 181 подвижни комисии.От началото седмицата удостоверителните документи са над 300, съобщи Светлана Ценева от МВР. Общинската избирателна комисия ще бъде разположена в Арена „Армеец“. Протоколите ще се приемат след 20:00 часа в изборния ден.", "date": "2019.10.24", "title": "14 000 служители на МВР ще охраняват изборите"}
{"url": "http://www.cross.bg/prokyror-geshev-glaven-1616301.html", "text": "/КРОСС/ Постъпил е сигнал за бомба в сградата на ВСС. Сигналът прекъсна представянето на Иван Гешев по време на изслушването му като кандидат за поста главен прокурор.Новината за сигнала съобщи Боян Магдалинчев. Според сигнала, който в постъпил по телефон, след 30 минути сградата на ВСС ще избухне. Към предупреждението е имало и фраза на арабски език.Според главния прокурор Сотир Цацаров заседанието трябва да продължи.Единодушно пленумът реши да продължи работата си въпреки сигнала за бомба и изслушването на Иван Гешев и неговата концепция за работата на прокуратурата продължи. Кандидатура на Иван Гешев - заместник на главния прокурор при Върховна касационна прокуратурата бе предложена от членовете на Прокурорската колегия на ВСС, които в мотивите си сочат, че професионалните и нравствени качества на прокурор Гешев съответстват на конституционните и законови изисквания за заемане на длъжността главен прокурор на Република България\".Кандидатът за главен прокурор Иван Гешев представи пред пленума на ВСС концепцията си за управление на държавното обвинение.Той изрази, увереност, че ще се справи със задачите и проблемите, които биха възникнали пред него, ако бъде избран за обвинител номер едно.Гешев е мотивиран да участва с процедурата заради гласуваното му доверените на 11-те членове на прокурорската колегия на ВСС.Той коментира, че няма да остави техният труд да отиде на вятъра. Време е прокуратурата да поеме отговорност за собственото си управление, подчерта Иван Гешев пред пленума на ВСС.Той благодари на Сотир Цацаров, че при неговото управление се повишил кадровият потенциал на прокуратурата. Това довело до ефикасност на цялостната прокурорска работа.Трайно е намален процентът на върнатите от съда дела, доволен е кандидатът за главен прокурор. Изключително висок е делът на осъдените лица, коментира още той. 97,3% е делът на осъдените лица през 2018, стана ясно още от думите му.Налице е спад на спрените производства, отчете още Иван Гешев. Според него българският съд и прокуратурата работят ефективно.По мнението му последният европейски доклад доказва, че сме изпълнили ангажиментите си за правосъдието. Това обаче не трябвало да ни успокоява, а да е една добра основа за още по-ефективно работа.Изградена е стабилна основа за международно сътрудничество,коментира още Иван Гешев.Шест стратегически цели за работата на прокуратурата си поставя той, ако бъде избран за главен прокурор.Иван Гешев коментира по време на въпросите, отправяни му от членовете на ВСС, че ако бъде избран за обвинител номер едно, ще продължи отчетността на главния прокурор пред законодателния орган. Той е за регламентация на механизма за разследване на главния прокурор.Кандидатът за главен прокурор посочи, че делото, с което се гордее е делото КТБ, въпреки че още няма влязла в сила присъда.Това било делото, което за него било професионално предизвикателство.Делото показало екипност и ефикасност, точно това, което искали от страната ни европейските ни партньори. Най-тежки за него са били делата в транспортния отдел на столичното следствие, както стана ясно още от думите му.Гешев сподели още, че наистина има недоверие към съдебната власт по различни причини. Той е готов дори да бъде избран за обвинител номер едно да продължи да влиза в съдебната зала, а що се отнася до делото КТБ, както се изрази той, това е въпрос за отговорност.След представянето на концепцията изслушването продължава с отговор на въпросите, които са зададени към кандидата за главен прокурор.Изслушването ще приключи с гласуване. Мандатът на настоящия главен прокурор Сотир Цацаров изтича през януари 2020 година.Паралелно в София - пред сградата на ВСС и пред Министерски съвет се провеждат два протеста - за и против избирането на Иван Гешев за главен прокурор. ", "date": "2019.10.24", "title": "Сигнал за бомба прекъсна за кратко изслушването на Иван Гешев"}
{"url": "http://www.cross.bg/angliya-obvinen-gechev-1616304.html", "text": "/КРОСС/ Софийският градски съд освободи от ареста Цветан Гечев, единственият обвинен от прокуратурата за расисткия скандал по време на мача България – Англия. По случая има нови доказателства, според които на футболния мач е присъствал не подсъдимият, а неговият близнак Димитър Гечев.18-годишният тийнейджър беше обвинен за непристойни действия по трибуните, грубо нарушаващи обществения ред и изразяващи явно неуважение към обществото.Други осем, които бяха задържани по случая, бяха глобени с 1000 лева и получиха двугодишна забрана да посещават спортни мероприятия.Именно заради техните прояви двубоят с Англия в София бе спиран на няколко пъти и едва не беше прекратен.", "date": "2019.10.24", "title": "Освободиха единствения обвинен след мача България – Англия, на трибуните бил неговия брат-близнак"}
{"url": "http://www.cross.bg/breton-tieri-frantziya-1616298.html", "text": "/КРОСС/ Тиери Бретон е новото предложение на Франция за европейски комисар, съобщава „Франкфуртер алгемайне цайтунг”. Тиери Бретон е корпоративен мениджър, писател на научна фантастика и бивш министър. Изданието посочва, че президентът Макрон е спрял избора си върху „пътешественик между световете”.Тази номинация, макар и изненадваща на пръв поглед, всъщност е напълно логична – Президентът на Франция Еманюел Макрон реши да определи мениджъра Тиери Бретон за кандидат в Европейската комисия.Бретон работи през по-голямата част от кариерата си като корпоративен изпълнителен директор. В същото време има и впечатляваща политическа кариера.Но той също поглежда назад към впечатляващ кариерен раздел в политиката, свързана с бившия президент Жак Ширак, с когото остава в близки отношения до смъртта му.", "date": "2019.10.24", "title": "Тиери Бретон е новото предложение на Франция за еврокомисар"}
{"url": "http://www.cross.bg/tyristicheski-markirovka-suyuz-1616305.html", "text": "/КРОСС/ Българският туристически съюз ще обнови маркировката по международния туристически маршрут Е4. На българска територия той е известен като \"Петте планини\", защото минава през Витоша, Верила, Рила, Родопи, Славянка. Годишно привлича много чуждестранни любители на природата и преходите в планината. Туристическият маршрут Е4 започва от Испания и завършва на остров Крит и е с обща дължина близо 12 хиляди километра.", "date": "2019.10.24", "title": "Българският туристически съюз ще обнови маркировката по маршрут Е4"}
{"url": "http://www.cross.bg/liga-mesi-razlichni-1616302.html", "text": "/КРОСС/ Лионел Меси записа поредното си впечатляващо постижение при вчерашната трудна победа на Барселона. Каталунците спечелиха срещу Славия Прага с 2:1 като гост в Шампионската лига. Аржентинецът отбеляза първия гол в мача. Така той стана единственият футболист с попадение в 15 последователни сезона в най-престижния клубен турнир. Райън Гигс обаче има голове в 16 различни сезона на турнира.С попадението си във вратата на Славия Прага аржентинецът се разписа срещу 33 различен клуб в Шампионската лига.По този начин той изравни постижението на Раул и Кристиано Роналдо. На четвърта позиция е Златан Ибрахимович, който е вкарвал на 29 различни клуба.Единствените тимове, срещу които Меси е играл и не е вкарвал в Шампионска лига са Рубин Казан, Атлетико Мадрид, Бенфика, Удинезе, Левски София, Борусия Дортмунд и Интер. Срещу последните два аржентинецът ще има възможност да се поправи до края на годината.", "date": "2019.10.24", "title": "Меси подобри нови два рекорда в Шампионска лига"}
{"url": "http://www.cross.bg/produlzhava-vlastite-purfliiit-1616303.html", "text": "/КРОСС/ 39-те души, намерени мъртви в хладилно ремарке в Есекс, са китайски граждани.Това съобщава BBC, като се позовава на източници от полицията.Идентифицирането на телата продължава, като властите смятат, че процесът ще е дълъг.Полицията продължава да разпитва шофьора на камион Извършени са обиски в две къщи, а властите работят по идентифициране на „организирани престъпни групи, които може да са свързани със случая“.До момента е установено, че ремаркето е пристигнало на пристанище Пърфлийт на река Темза от Зеербрюге – Белгия.„Дейли Мейл“ съобщава, че 25-годишният Мо Робинsън е взел товара на пристанище Пърфлийт късно миналата нощ. След това със своя камион „Скания“ с българска регистрация е докарал ремаркето в индустриалната зона „Уотърглейд Индастриал Парк“ на около 30 км източно от Лондон.Още няма информация откъде е пристигнал в Зеебрюге контейнерът.Според BBC мигрантите плащат до 10 000 паунда, за да бъдат вкарани нелегално на Острова.", "date": "2019.10.24", "title": "39-те души, намерени мъртви в камион в Есекс, са китайски граждани"}
{"url": "http://www.cross.bg/raneni-pomosht-bila-1616306.html", "text": "/КРОСС/ 9 души, сред които и дете, са ранени при верижната катастрофа, станала на магистрала \"Тракия\" тази сутрин. Те са транспортирани в четири столични болници, съобщи говорителят на Центъра за спешна медицинска помощ Катя Сунгарска. Първоначално от МВР казаха, че няма данни за загинали и тежко ранени.Въпреки усилията на лекарите в УМБАЛ \"Света Анна\" една от пострадалите - жена, чиято самоличност не е установена все още, е починала в шокова зала, потвърди говорителят на болницата Антон Луков. Тя е била с изключително тежки наранявания, несъвместими с живота, включително по главата и лицето и не е възможно дори да се прецени възрастта й. Починалата е била пътничка в един от автомобилите.  Сигналът за инцидента, който е станал на 2-ия километър при входа на София, е подаден в столичната Спешна помощ в 9.06 ч. Веднага са изпратени пет линейки, които са пристигнали на място за 14 минути. Ударът е бил между ТИР и три леки автомобила, като единият от тях е буквално смазан. Наложило се е екип на пожарната да реже смачканите ламарини, за да извади ранените.\"\", обясни Сунгарска. По думите й, още четирима души са ранени при верижната катастрофа, но техните травми са по-леки и те са транспортирани в ИСУЛ.Все още няма информация за причините за инцидента. На място се извършва оглед. В района се е образувало огромно задръстване, тъй като движението се осъществява само в скоростната лента. ", "date": "2019.10.24", "title": "Жена е загинала, а 8 са ранени при верижния сблъсък на \"Тракия\" "}
{"url": "http://www.cross.bg/bulgariya-oblastta-bulgarski-1616290.html", "text": "/КРОСС/ България има амбицията и потенциала да разшири износа на свои качествени стоки за японския пазар, заяви днес президентът Румен Радев на среща в Токио с представители на водещи в света японски компании в областта на електрониката, енергетиката, козметиката, производството на храни и други, организирана от Японско-българския икономически комитет, председател на който е бившият посланик на Япония у нас Коичиро Фукуи. В срещата участва и бившият японски посланик в България Цунехаро Такеда, който също е член на съвета. Държавният глава оцени високо както направените досега японски инвестиции в българската икономика, така и двустранното икономическо партньорство, което носи със себе си и рецептатаза японския успех, основан на високо качество, ефективни структури и бизнес отношения\". Според Румен Радев позитивният пример на сътрудничеството между български и японски компании при производството на мляко и млечни произведения създава предпоставки за много по-голямо присъствие на български хранителни продукти в Япония, която е сред водещите държави-вносителки на храни в света. В страната се увеличава търсенето на български вина, розово масло и преработени храни. Като особено перспективна сфера за партньорство беше откроенa областта на високите технологии. Представителите на японски компании отбелязаха традиционно силните позиции на страната ни в областта на информационните технологии, като част от тях работят с  български компютърни инженери, програмисти и дизайнери. Президентът подчерта, че България предлага най-доброто съотношение между цена и качество, което закономерно предизвиква интереса на чуждестранните инвеститори в тази сфера, включително и световните лидери в областта на киноиндустрията. Откроено беше и доброто партньорство при производството на автомобилни части у нас, както и перспективите за неговото разширяване.В срещата участваха представители на корпорациите „Мицубиши\", „Тошиба\", „Мейджи\", „Сега\", Ямамото\" и други, част от които са инвестирали в България, поддържат връзки с български доставчици или планират да стъпят на българския, или да разширят присъствието си на общия европейски пазар. По-късно президентът Румен Радев проведе среща с проф. д-р Тацуро Мацумае - президент на Токайската образователна система, президент на Японската културна асоциация и председател на Японско-българската асоциация, както и с доктор Кийоши Ямада - ректор на Токайския университет. За големи заслуги и личен принос за съхраняването на българското културно-историческо наследство и за развитие на двустранните отношенията между България и Япония в областта на науката, културата и образованието, проф. Мацумае беше удостоен с почетния знак на българския държавен глава.  Ректорът на Токайския университет д-р Кийоши Ямада получи плакет с българската азбука кирилица за своите заслуги за развитието на връзките между България и Япония в областта на образованието.", "date": "2019.10.24", "title": "Държавният глава: България има амбицията и потенциала да разшири износа на качествени стоки за японския пазар  "}
{"url": "http://www.cross.bg/tzigari-mitnicheskite-slyzhiteli-1616291.html", "text": "/КРОСС/ Митичарско куче надуши 940 кутии (18 800 къса) цигари, укрити в пода на товарен микробус.Това съобщиха от Митниците.През нощта на 22.10.2019 г., в района на Дунав мост 2 при Видин, митническите служители от ГД „Митническо разузнаване и разследване“ спират за проверка товарен микробус, управляван от български граждани и пътуващ за Великобритания.При претърсване с помощта на митническо куче, обучено да надушва тютюневи изделия, то реагира положително. След разтоварване на превозваната стока – безалкохолни напитки и демонтаж на пода на микробуса, митническите служители откриват шест кухини – тайници. Четири от тях са пълни с стекове цигари, обвити във фолио.Установено е, че в тайнците са превозвани 940 кутии (18 800 къса) цигари от три различни марки, облепени с валиден български акцизен бандерол. За тях не е представен придружителен документ, съгласно изискванията на чл. 76а, ал. 8 или чл. 76в, ал. 3 от ЗАДС, и съответно е съставен акт за установяване на административно нарушение.Цигарите са установени в куфар при проверката на български гражданин, пътуващ с такси през моста. По случая също е съставен акт за установяване на административно нарушение.171 литра бутилиран и фабрично запечатан алкохол, облепен с валиден български акцизен бандерол са открити при проверка на товарен микробус, извършена същата нощ, отново на Дунав мост при Русе.След сканиране с мобилна рентгенова система е установена подозрителна плътност, а при физическата проверка митническите служители откриват в ниша над шофьорската седалка 230 бутилки мастика и ракия от известни марки и в разфасовки от 0,700 и 0,200 литра, облепени с бандерол. Заради липсата на документи по ЗАДС по случая е образувано административно-наказателно производство.При друг случай от предходната нощ, митническите служители от ГД „Митническо разузнаване и разследване“ са открити  в района на Дунав мост при Русе в товарен автомобил, управляван от турски гражданин, 150 кутии (3000 къса) нелегални цигари с надписи DUTY FREE. По случая е образувано досъдебно производство.", "date": "2019.10.24", "title": "Митничарско куче хвана 940 кутии нелегални цигари"}
{"url": "http://www.cross.bg/komisiyata-sutrydnichestvo-nadzor-1616289.html", "text": "/КРОСС/ На 23 октомври 2019 г., Комисията за финансов надзор (КФН) и Комисията за регулиране на банкирането и застраховането в Китай (CBIRC) подписаха Меморандум за сътрудничество и обмен на информация.На двустранната среща, състояла се в сградата на Комисията, председателят на КФН - г-н Бойко Атанасов и заместникпредседателят на CBIRC - г-н Джу Шумин, официализираха споразумение за обмен на надзорната информация и засилване на сътрудничеството в областта на застрахователния надзор.Целта, която и двете страни си поставиха, е Меморандумът да установи процедура за сътрудничество между институциите с цел изпълнение на законовите функции и отговорности при регулирането и надзираването на застрахователния пазар.Бойко Атанасов, председател на КФН каза, че „За Комисията за финансов надзор един от основните стълбове на развитие е международното партньорство и сътрудничеството с визия за споделяне на добри практики.Радвам се, че подписаният Меморандум за сътрудничество с китайската Комисия за регулиране на банкирането и застраховането ще развие репутацията ни като още по-устойчив, гледащ в бъдещето и вярващ в партньорството надзорен орган. Наша е и задачата да създаваме и развиваме среда за прогрес на компаниите в небанковия финансов сектор и вярвам, че това е един от възможните начини да я реализираме.“Чрез този Меморандум за разбирателство КФН и CBIRC изразяват желанието си за партньорство на базата на взаимно доверие и разбирателство при осъществяване на надзор над трансграничните застрахователни дружества, както и да обменят и споделят информация при спазване на съответните законови разпоредби.Освен това, КФН и CBIRC ще полагат всички възможни усилия да се информират взаимно за всяко едно събитие, което потенциално би нарушило стабилността на поднадзорния субект, който има трансгранична дейност в съответната друга страна.Подписването на Меморандума е част от 70-тата годишнина от установяването на дипломатически отношения между България и Китай.Сътрудничество между двата надзорни органи е и част от инициативата на Китай „16+1“, насочена към засилване и разширяване на сътрудничеството с шестнайсетте държави от Централна и Източна Европа /ЦИЕ/ - България, Албания, Босна и Херцеговина, Естония, Латвия, Литва, Полша, Република Македония, Румъния, Словакия, Словения, Сърбия, Унгария, Хърватия, Черна гора, Чехия.По време на седмата среща на върха \"16+1\" в София през 2018 година, провела се под българското Председателство на Съвета на ЕС, бе договорено сътрудничество в областта на инвестициите, транспорта, финансите, науката, образованието и културата.  ", "date": "2019.10.24", "title": "КФН и CBIRC подписаха Меморандум за разбирателство и обмен на информация "}
{"url": "http://www.cross.bg/ninova-komentira-korneliya-1616288.html", "text": "/КРОСС/ \"За един месец пропътувах около 10 000 километра. Срещах се с хора от най-малките населени места до най-големите общини. Навсякъде виждам няколко теми, които се превръщат в национален въпрос и трябва да се решат много спешно\". Това каза председателят на НС на БСП Корнелия Нинова пред Нова телевизия. Тя коментира, че  първият проблем е екологията, защото масово в общините се пие замърсена вода. Нинова даде за пример  Симеоновград, където  манганът във водата е няколко пъти над нормата.Тя добави, че в Хасково водата е в ужасно състояние. \"Въздухът в много градове е замърсен, почти няма община, в която депата за битови отпадъци да не са препълнени и да е решен въпросът с депонирането им\", каза още лидерът на левицата. Тя коментира още, че вторият тежък проблем за страната е демографията. \"За да се подобри демографската картина, кметовете от БСП ще осигурят: безплатни детски градини и ясли, общински жилища на млади семейства, общински стипендии на млади хора да учат, с ангажимент да се върнат и да работят там\", обясни Нинова. Председателят на БСП обяви, че третият проблем е здравеопазването.Тя даде пример с това, че  в областите Смолян и Разград няма денонощна аптека, а общинските болници също са в плачевно състояние. Корнелия Нинова каза още, че държавните и общински болници не трябва да са търговски дружества, защото докато те работят на база оборот, нищо няма да се случи. \"Другият тежък въпрос е състоянието на икономиката и доходите. В цели области няма производство.Затова нашите кандидати имат конкретни решения за привличане на бизнеса като намаляване на такса смет, общинските терени да се вкарват в съвместно производство с някоя фирма, откриване на общински пазари и борси, за да могат местните производители да предлагат стоките си\", обясни още Корнелия Нинова.Тя припомни, че само преди месец и половина Румъния е създала специално държавно предприятие за изкупуване на земеделска продукция от техните земеделски производители. \"За да решим тези и други проблеми, има сектори, в които държавата трябва да има съществена роля - здравеопазване, образование, сигурност, нужна е и помощ за икономиката\", заяви лидерът на социалистите.Корнелия Нинова коментира още, че БСП има много добри кметове, които левицата е подкрепила за нов мандат. Тя бе категорична, че самият факт, че хората ги избират по повече от три пъти, а на места за пети и шести мандат- вече е доказателство, че политиката им е добра. \"Един от тях е Владимир Москов, който е кандидат за седми мандат за кмет на  Гоце Делчев. Той подреди общината, успя да запази и развие общинската болница, привлече млади лекари, откри нови отделения и я оборудва за сметка на общината. Други добри примери са Тунджа, Правец и Самоков, както и много други малки и големи общини\", коментира Нинова. Тя добави, че кметовете на БСП са успешни, защото за разлика от другите партии- те не се спускат от лидера или тесен кръг от хора, а се избират от структурите. \"Това е демокрация в действие. За да реализираме политиките си, търсим подкрепа от всички, които искат промяна на модела на управление, който е зададен от горе и е разпространен в цялата страна - феодализацията и корупцията в общините, много нерешени въпроси и проблеми\", коментира още Нинова.Тя каза, че няма никакви съмнения относно подкрепата на левицата за Мая Манолова.  \"Зад нея застават и други партии и граждански сдружения, които имат свои листи. Ние подписахме споразумение, в което пише с какво се ангажират нашите бъдещи общински съветници и тя като кмет. Имаме ясно разписани правила и политики\", коментира още лидерът на социалистите. Нинова бе категорична, че БСП е мобилизирана максимално и в София, и в страната. \"В нашите програми има теми, които целят промяна на модела за управление и  обединяват всички  - борбата с корупцията, грижата за младите, безплатни детски градини и много други. С това доказахме, че сме силна опозиция и алтернатива\", добави Нинова. Тя припомни, че за три години БСП има възход.\"Победихме на президентските избори, на парламентарните избори увеличихме депутатите си от 38 на 80, а на европейските бяхме единствената партия, която увеличи броя на европейските си депутати. Опонентите ни за тези три години са надолу.За три години ние вървим все нагоре. Искаме да отворим БСП и да разширим подкрепата за нашите политики. Целта ни е заедно с граждански сдружения и организации да се обединяваме  около безспорните авторитети, които са ляво мислещи хора и припознават нашата програма\", уточни председателят на БСП. Тя добави, че независимо от резултата на тези избори, този път няма  да остави повече някой да си играе с партията и да се опитва да я разбива, още повече, че догодина  предстои отчетно-изборна кампания в цялата партия. \"По предварителни проучвания в много общини отиваме на балотажи. Затова нека да видим резултатите, ще съберем Националния съвет, ще направим анализ и ще решим, какво ще правим след това\", коментира Нинова.Корнелия Нинова призова българските граждани да не продават гласа си за 50 лв. \"50 лв. днес означават, мизерия и повече от същото през следващите четири години. Имайте самочувствие и не се продавайте, защото в бъдеще дори един кмет да намали само местните данъци и такси, ще ви помогне в пъти повече отколкото тези 50 лв\", призова още тя. Нинова коментира, че ГЕРБ води много мръсна и компроматна война. \"Компромати заваляха срещу Явор Божанков в Горна Оряховица, че е отишъл в ромската махала и е набил ромите, за да гласуват за него. Срещу Пенчо Милков в Русе, Весела Лечева във Велико Търново и Мая Манолова в София също се изливат лъжи и компромати. Ние правим хубава и положителна кампания, а те изливат помия и компромати срещу наши кандидати\", коментира още Корнелия Нинова.    Във връзка с избора на нов главен прокурор Нинова заяви ,че законът забранява на политическите партии да предлагат кандидатури за главен прокурор. \"Единственият, който можеше да предложи втора кандидатура е премиерът Бойко Борисов, но не го направи. Оправда се, че са щели да предложат Данаил Кирилов или Емил Радев, което означава, че отново щяха да имат партиен кандидат. Министерският съвет може да предложи надпартиен човек, който е уважаван, но не го направи. Решението в тази ситуация е да се направят промени в Закона за съдебната власт, които да наложат съдебен контрол върху решенията на Главния прокурор\", заключи Корнелия Нинова ", "date": "2019.10.24", "title": "Корнелия Нинова: Търсим подкрепа от всички, които искат промяна на модела на управление"}
{"url": "http://www.cross.bg/mlrd-rastezh-sredstva-1616295.html", "text": "/КРОСС/ С пъстро 3D mapping шоу по корпуса на стар автобус „Икарус“  Министерството на регионалното развитие и благоустройството представи по интерактивен начин как  са се променили градовете благодарение на европейското финансиране по Оперативна програма „Региони в растеж“. Водещ на шоуто, което зарадва жители и гости на столицата, беше Деян Славчев – Део. Гости бяха министърът на регионалното развитие и благоустройството Петя Аврамова, заместник-министър Деница Николова, заместник-кметът на Столична община Дончо Барбалов и изпълнителният директор на Националното сдружение на общините в Република България Силвия Георгиева. За зрителите концерт изнесе Биг бендът на Катедра \"Поп и джаз изкуство\" на Национална музикална академия \"Проф. Панчо Владигеров\". Висшето учебно заведение бе напълно обновено през тази година с инвестиция от малко над 3 млн. лв. по ОП „Региони в растеж“ 2014-2020 г., като това e един от най-значимите проекти, свързани c подобряване на образователната среда.„Отчитаме сериозен напредък в изпълнението на Оперативна програма „Региони в растеж“ 2014-2020 г. Към днешна дата са приключени 209 проекта. Разплатените средства по реализирани проекти са на обща стойност близо 1,5 млрд. лв., което е почти 50% от ресурса по програмата.Сключени са 598 договора за 2,6 млрд. лв. или 86% от бюджета на програмата.Тези важни числа недвусмислено показват напредъка и успехите на една от най-мащабните инфраструктурни програми в България“, заяви министър Петя Аврамова.Тя отбеляза, че всички тези средства са насочени към повишаване качеството на живот във всички региони на страната.„С работата си продължаваме промяната в големите и средните градове, като същевременно подкрепяме и по-малките. Финансираме реформата в здравеопазването, образованието и социалната сфера, инвестициите в спортна, културна и пътна инфраструктура, туризъм. Промяната е видима, дори и за скептиците“, каза още министър Аврамова.Тя подчерта, че е важно обществото да цени постигнатите успехи и да ползва подобренията с грижата на добър стопанин.Заместник-министър Николова също акцентира върху значението на оперативната програма за подобряване живота на хората.Решението за този нов вид интерактивен отчет не е случайно.„Целта е да ни подсети за времето, в което всички се возихме само на такива автобуси, влизахме в университетите с ръкавици и така пишехме лекции, в училищата имаше само черна дъска и тебешир, а детските площадки не бяха безопасни.  Сега, благодарение на европейските средства, старите автобуси сменихме с нови, по-екологични, по-икономични.  Използваме новите технологии, за да обучаваме младите хора по нов начин, училищата са преобразени като материална база и обзавеждане”, посочи Николова. И отчете, че  инвестициите в населените места по управляваните от МРРБ оперативни програми в периода от 2007 г. до момента достигат 6 млрд. лв.  По думите й основна цел пред министерството в момента е договарянето на новия ресурс от над 3 млрд. лв., който ще се инвестира в бъдещия програмен период 2021-2027 г. ", "date": "2019.10.24", "title": "С интерактивна прожекция върху стар “Икарус“ МРРБ показа как европейските инвестиции промениха градовете (СНИМКИ)"}
{"url": "http://www.cross.bg/bormio-yunoshi-metra-1616296.html", "text": "/КРОСС/ Спортният талант на „Еврофутбол“ Любомир Калчев записа три лични постижения на силното международно състезание по шорттрек за юноши в Бормио (Италия), като резултатът му от 1:28.820 мин. на 1000 метра му осигури 7-то място в дисциплината.На 500 метра 16-годишният софиянец е 9-ти с 43.296 сек, а на 1500 метра е 12-ти с 2:27.839 мин. И в трите дисциплини Любо достигна до полуфиналите и участва във финал „Б“.Всички състезатели използваха турнира в Бормио като етап от подготовката за Световното първенство за юноши, което е в края на януари 2020 г. в същия италиански град.В групата участваха 48 юноши предимно от Европа, както и представители на силата в този спорт – Канада. Следващият турнир на Любо е на 22.11.2019 г. в Бялисток (Полша).", "date": "2019.10.24", "title": "Любомир Калчев е 7-ми на 1000 м на турнир по шорттрек в Бормио, Италия"}
{"url": "http://www.cross.bg/ptitzite-sever-pernatite-1616294.html", "text": "/КРОСС/ Следвайки своята политика за подкрепа опазването на биоразнообразието, всяка година Електроразпределение Север предприема мерки за защита живота на птиците при кацане или гнездене по съоръженията от електроразпределителната мрежа в Североизточна България.През следващите 3 години дружеството планира да инвестира 1 милион лева в обезопасяване на въздушни електропроводи и опазване популацията на пернатите видове.През този сезон предстои ЕРП Север да постави нови 1250 защитни устройства и 100 платформи преди пролетната миграция на птиците.Електрическите стълбове и проводници са място, което птиците често използват за почивка по време на прелета.За да запазят живота на пернатите, специализираните екипи монтират по стоманобетонните стълбове предпазни маншони, които не позволяват възникване на късо съединение при допира на крилете с проводниците.Поставянето на птицебрани е друга надеждна мярка за обезопасяване на електропроводите.Приспособленията пречат на пернатите да кацат по стоманорешетъчните стълбовете и по този начин ги предпазват от попадане под напрежение.Изработени са от изолационен материал и имат сферични накрайници, благодарение на които крайниците на птиците не се нараняват при опит за кацане.Електрическите стълбове са едно от най-предпочитаните места за гнездене от щъркеловите двойки. Натрупването на сухи клони и други лесно запалими материали създава условия за възникване на пожари и загиване на новоизлюпените птици.За да запази популацията на защитения вид, ЕРП Север монтира платформи, чрез които се повдигат и обезопасяват домовете на щъркеловите семейства.През последните години Електроразпределение Север монтира над 5 хиляди птицезащитни устройства и 500 платформи за щъркелови гнезда. Близо 400 стълба бяха изолирани и обезопасени.Поради склонността на птиците да изменят прелетния си маршрут, обезопасителните дейности на електроразпределителните дружества са ежегоден процес, който протича през периода преди пролетната и след есенната миграция.  ", "date": "2019.10.24", "title": "Електроразпределение Север инвестира 1 милион лева в птицезащитни устройства (СНИМКИ)"}
{"url": "http://www.cross.bg/hristiyan-purvenstvo-kuntri-1616297.html", "text": "/КРОСС/ Параолимпиецът ни Християн Стоянов и триатлонистът Александър Сръндев са съответно първи и трети на държавното първенство по крок кънтри, което се проведе на 23.10.2019 г. в Пирдоп.Параолимпиецът ни Християн Стоянов грабна златото във възрастовата група на младежите до 23 години, а Александър Сръндев е 3-ти.Хрис, който е състезател на „Дунав“, Русе финишира за 26:28.0 мин. в дистанцията на 8000 метра, а Алекс завърши за 28:04.1 мин.Над 150 състезатели от цялата страна участваха в състезанието в местността „Борова гора“, от което ще се селектира и националния отбор по крос кънтри за балканския шампионат.За Християн предстои най-голямото състезание тази година, а именно Световното първенство по лека атлетика за хора с увреждания от 07.11.2019 г. в Дубай.", "date": "2019.10.24", "title": "Успехи за Християн Стоянов и Александър Сръндев на държавното първенство по крок кънтри"}
{"url": "http://www.cross.bg/siderov-kmet-izbiratelite-1616326.html", "text": "/КРОСС/ Кандидатът за кмет на София и лидер на АТАКА Волен Сидеров официално внесе в деловодството на Народното събрание оставката си като депутат.По думите му този акт показва, че той е честен пред избирателите си и не се е кандидатирал единствено за да привлече повече гласове към партията си за местните избори.Сидеров отново призова същото да направи и кандидатът за кмет Ангел Джамбазки. В противен случай човекът на ВМРО за пореден път ще заблуди хората да гласуват за него, а ще се върне на скъпоплатената си служба в Европарламента. „Смятам, че това трябва да бъде честната игра. Излизаш за кмет на София и напускаш позицията, която си заемал до този момент”, заяви Сидеров.„Призовавам Джамбазки, който е член на Европейския парламент с 15 000 евро месечна заплата, до края на предизборната кампания да направи като мен. Да подаде заявление в ЕП. Само по този начин играта ще бъде честна. Всичко друго са игри с избирателите. Ако до петък не подаде оставка, ще имаме пълното право да твърдим, че той лъже и мами избирателите”, подчерта Сидеров.„И сега постъпвам честно. Нека и другите постъпят така и да покажат, че политиката е запазила някакво пространство на чест и достойнство. Засега това пространство го охранявам аз. Бих искал да се разшири”, заключи кандидатът за кмет на София от АТАКА Волен Сидеров.", "date": "2019.10.24", "title": "Волен Сидеров официално напусна парламента"}
{"url": "http://www.cross.bg/zhilishta-gradove-hilyadi-1616279.html", "text": "/КРОСС/ Градовете по света са изправени пред жестока реалност – няма достатъчно достъпни жилищни площи за населението им. Жилищата в повечето големи градски зони се считат за недостъпни за средния работник. Това подхранва усещането на много хора, че собствения дом е привилегия за малцина имащи на фона на мнозинството нямащи. Така възникват и важни въпроси като например – трябва ли да има нови и луксозни апартаменти в Лондон, много от тях собственост на чужденци, които да стоят празни, докато хиляди чакат в списъците за общински жилища? Мигранти от селски области в Китай се стичат в Пекин в търсене на по-добър живот и често населяват опасни и незаконни постройки, но къде биха могли да отидат, ако тези жилища бъдат разрушени? Най-лошото предстои – делът на хората по света, живеещи в градове, ще се увеличи до 68% през 2050 г., при 55% днес, пише в свой анализ Bloomberg.Повишаващите се цени направиха жилищата в 58% от големите градове недостъпни спрямо под 50% преди пет години според проучване на изследователската компания Demographia.Това означава, че покупката на жилище на средна цена би струвало повече от четирикратното средно годишно възнаграждение. Типичен апартамент в Хонконг сега струва средно над 916 хиляди долара, което подхранва и политическите протести.Други горещи пазари са Берлин, където кампания за национализация на жилища доведе до радикален план за замразяване на наемите за пет години. Ванкувър въведе първия в Северна Америка данък върху празните жилища, а градове от Ню Орлиънс до Атина се борят с ефекта на краткосрочните наемане през платформи като Airbnb.Ню Йорк въведе законова защита за наемателите на жилища, като ограничи поскъпването на наемите. Това се случи след като плановете за разрастване на Amazon.com бяха предотвратени от местни общности, които се опасяваха, че за жителите на града може да стане твърде скъпо да живеят в него.Други правителства залагат на засилено строителство – Индия планира да построи повече от 40 милиона жилища до 2022 г.Големите компании също се включиха – Alphabet, компанията майка на Google, обеща един милиард долара за създаване на 15 хиляди жилища в Калифорния. Това е капка в морето, сравнено с оценките, че щатът има годишен недостиг на около 180 хиляди нови жилища.През 19-ти век, фермерите, които се стичали в градовете в търсене на работа и нов живот, населявали жилища в квартали около фабриките.Сега компании от сектори като технологиите, здравеопазването и финансите, в които работят мнозинството от добре платените служители правят така, че те се заселват в кварталите с добри транспортни връзки, като изтласкват оттам хора с професии като учители, медицински сестри, пожарникари, чистачи и други ниско-платени длъжности, които не могат да си позволят по-високите наеми.Това увеличава неравенството в обществото. Има и натиск от чужди инвеститори и фондове, които инвестират в недвижими имоти след като десетилетие на ниски лихви намали възвръщаемостта от други инвестиции.В същото време, от 1980 г. насам, САЩ и Великобритания са намалили значително инвестициите в държавни жилища, което води до недостиг и покачване на цените.Техните правителства предпочитат да субсидират или подпомагат с данъчни облекчения компании, които инвестират в строеж на жилища.Много градове изискват от предприемачите да предоставят част от построените жилища за ползване от хора с по-ниски доходи.Въпреки всичко, броят на жилищата с нисък наем се е свил с 4 милиона само в САЩ от 2011 г. досега, и около 47% от наемателите са харчили повече от 30% от доходите си за наеми.Това допринесе за разрастването на броя на бездомните в някои от най-богатите американски градове.", "date": "2019.10.24", "title": "Новата жестока реалност - липса на достъпни жилища"}
{"url": "http://www.cross.bg/vychich-severna-albaniya-1616276.html", "text": "/КРОСС/ Решението на ЕС да не отвори вратата си за Северна Македония и Албания накара региона да осъзнае, че не може да се осланя само на западните си съседи, а трябва да разчита и на други и най-вече на себе си. Позицията е на президента на Сърбия Александър Вучич, изразена в интервю за вестник „Файненшъл таймс“.Сръбският държавен глава смята, че отказът на Европейския съюз за начало на преговори с Албания и Северна Македония показва, че неговата позиция за търсене на близки отношения с Русия и Китай е правилна.Британският всекидневник припомня, че Белград е готов да подпише в петък споразумение за свободна търговия с Евразийския икономически съюз. Вестникът констатира, че подобни коментари могат да засилят страховете, че ЕС губи влияние на Балканите.В интервюто Вучич набляга на необходимостта от засилване на сътрудничеството между държавите от региона.Миналата седмица беше подписана декларация между Сърбия, Северна Македония и Албания за сключване на споразумение за свободно движение на хора, стоки, капитали и услуги.Вучич изрази и готовност за изравняване на процента на данък добавена стойност със Скопие и Тирана, така че трите страни да създадат общ пазар с население от 12 милиона души.„Не става дума да се отказваме от европейския си път“, изтъква Вучич в интервюто. „Но и не бива да чакаме милостиня от никого“, добавя той.„Файненшъл таймс“ коментира, че политиката на Вучич за регионално сътрудничество и балансиране между великите сили напомня на политико-географските сметки, които си правеше някогашна Югославия преди 30-40 години.", "date": "2019.10.24", "title": "Вучич: Западните Балкани да разчитат на други и на себе си, не само на ЕС"}
{"url": "http://www.cross.bg/imoti-zhilishtni-investitziite-1616293.html", "text": "/КРОСС/ Може ли да говорим отново за строителен бум? Има ли луда надпреварва в инвестициите в недвижими имоти?Отговорът е, че оживлението на инвестиционния пазар в строителството, започнало през последните години, безспорно е факт!Инвестициите набират скорост, а бизнес климатът в сектора се завръща към един \"здравословен\" растеж. Свидетели сме на нови мащабни жилищни, хотелски и офис проекти.Жилищното строителство е по-балансирано, а инвестициите в нови проекти са в по-голяма степен ориентирани и съобразени с търсенето. Днес предлагането на пазара на недвижими имоти е голямо. Когато се прави покупка на жилище, е добре да се знае, че ще има сигурност на сделката. Какво означава това?Инвеститорът да е надеждна фирма, която застава с имиджа си зад проекта и разполага с необходимия финансов ресурс и капацитет за завършването му. Партньорският състав - в лицето на архитекти и изпълнители, също да е добре подбран. Всичко това придава стойност на имота. Реално, покупката на имот не е просто сделка. Това е осъзнато право на избор за дълъг период от време.И точно поради тази причина търсенето на имот е един сложен процес, в който не се взимат прибързани решения. Предлагането е голямо. Цените са различни. Обикновено цената определя качеството на изпълнение. Но е факт това, че търсенето на имоти от по-висок клас в затворени комплекси постепенно се увеличава през последните години. Респективно това кара и фирмите да търсят подходящи парцели, които да превърнат в уютна, спокойна и защитена зона.В пика на инвестициите на пазара на недвижими имоти се отличава пилотния проект на младия и целеустремен екип на строително-инвестиционните компании -  и , които са обединени от общата кауза - да реализират жилищни проекти, отговарящи изцяло на търсенето на съвременния купувач. предлага професионални услуги, свързани с инвестициите в недвижими имоти - консултация относно избора на имот, закупуването и управлението на имотa, изготвянето на анализи и проучвания на пазара на недвижимите имоти, предпроектни, правни и маркетингови проучвания. Фирмата е фокусирана върху цялостното управление на проекта, последвалите продажби и менажиране на собствеността.Това, което отличава Роял Ви от много други фирми на пазара, е фактът, че се ръководят от няколко основни принципа - високи стандарти, ефективно сътрудничество и дисциплинирано изпълнение на работата. Тези ценности играят основна роля в движението и развитието на организацията, чиято основна цел е постигането на дългосрочен растеж и бизнес успехи. И зад всичко това стои екип от талантливи и опитни професионалисти и партньори, защото, както се казва,  е специализирана в строителството на жилищни сгради и съоръжения. \"Строителството е нашата страст и ние използваме всеки ден на строителната площадка, за да подобряваме своята работа и да въвеждаме иновативни техники за строителство. За всеки проект подхождаме критично към своята работа, влагаме много любов в изпълнението, желязна воля за успех и смирение да споделяме с останалите\", казват от фирмата.В  залагат на една различна визия, предлагайки интелигентни и творчески решения за справяне с трудни строителни сценарии, защото се грижат за детайлите на застроената среда, спазвайки обещанията си за осигуряване на безупречно изпълнение.Отличителният им начин на работа остава своя отпечатък върху стартовия проект на фирмата - .Няма как да отречем, че в столицата има много затворени комплекси. И все повече фирмите се ориентират към такъв тип строителство. На фона на голямото предлагане, няма как да не отбележим, че броят на бутиковите апарткомплекси от затворен тип, обаче, не е голям. Именно такъв е . И без да преувеличаваме, планината е буквално на ръка разстояние.В следващите редове ще Ви запознаем с жилищния комплекс , който е разположен в кв. \"Малинова долина\" (съвсем близо до Ринг мол) - един от най-новите и модерни жилищни квартали на София, който предлага спокойствие в подножието на планина Витоша.Символиката се крие още в наименованието му и игриво обрисува необходимата, противоположната на забързаното ежедневие и търсена от всички ни, хармония и спокойствие на дома.Всяка от сградите включва сутеренно ниво, осигуряващо удобно паркиране на живущите в самостоятелни гаражи с опция за зарядни станции за електромобили от световната марка VESTEL на нашия доверен партньор - .Всяка сграда се състои три жилищни етажа - с по 3 апартамента на всеки етаж, общо по 9 апартамента в сграда. Цялостната визия на комплекса е базирана върху основните опорни точки - планината, природата и градът. Модерният и иновативен облик, сигурност и висококачествено строителство са само част от предимствата на комплекса.На първо място, ексклузивната локация, гарантираща достъпа до важни пътни артерии и бизнес локации, едновременно с това, осигуряваща уюта, спокойствието и свежестта на природата. Инфраструктурната обезпеченост е постигната посредством бързия достъп до Околовръстния път на София, непосредствената близост на автобусни спирки и бъдещото изграждане на метростанция - само на няколко метра.Високият стандарт на обитаване допълнително се гарантира от луксозния клас на материалите и изпълнението на сградата, малкото на брой апартаменти, разнообразни по големина и тип, възможността за 180-градусова панорамна гледка.Независимо дали изберете двустайно или четиристайно жилище, помещенията в него са проектирани така, че максимално да удовлетворяват изискванията и на най-взискателния клиент, а именно - благоприятно разположение по отношение на географските посоки, с цел максимално ослънчаване, добре премерени по площ пространства, големи френски прозорци и отопление на газ. Седемкамерната дограма с троен стъклопакет и окачената фасада допълнително допринасят за високия клас на сградата. Kонцепцията на жилищен комплекс  е насочена към природосъобразния начин на живот в спокойна и уютна среда. Комплексът предлага контрол на достъпа и сигурност за своите обитатели, които не биха направили компромис с мястото за своя дом.Говорейки за качество, няма как да пропуснем да споменем и това, че в проекта са привлечени водещи проектанти, архитекти и консултанти - Архитектурно бюро \"Румина-АМ\", ръководено от арх. Румяна Запрянова, Бюро за инженерни и архитектурни структури \"Биас-М\", представлявано от инж. Маньо Манев, Строителен надзор \"АБ-Надзор\" в лицето на инж. Ангелика Георгиева.От самото начало на проекта, всяка стъпка, всеки детайл е прецизно обмислен. Поставяйки се на мястото на клиента,  и \" създадоха комплекс, отговарящи изцяло на търсенето на съвременния купувач, който не би направил компромис с мястото за своя мечтан дом.Затова не е просто поредният затворен комплекс, той е място, за което хората си казват - заслужава си да бъда тук.", "date": "2019.10.24", "title": "Строителен бум - луда надпреварва в инвестициите в недвижими имоти! (СНИМКИ)"}
{"url": "http://www.cross.bg/ninova-partiyata-sotzialistite-1616283.html", "text": "/КРОСС/ \"Ако подкрепеният от БСП кандидат за кмет на София - Мая Манолова, не стигне до балотаж, аз ще гласувам за промяната\", това каза в ефира на Нова телевизия  \"Здравей, България\" лидерът на социалистите Корнелия Нинова, като поясни, че би дала вота си дори за десен кандидат. Това обаче няма да се наложи, така че сме спокойни, каза още Нинова.На въпрос колко пари ще похарчи партията за кампанията преди местния вот тя заяви, че пред Сметната палата са заявили 255 000 лева.И подчерта, че БСП не е плащала за билбордовете с лика на Манолова.Нинова каза още, че никога не е мислила за излизане от политиката. \"Съжалявала съм в някои моменти, но не съм мислила за излизане\", поясни лидерът на социалистите.Като пример за добро кметско управление от представител на БСП Нинова даде градоначалникът на Гоце Делчев. \"Общината е изключително добре подредена\", подчерта лидерът на социалистите.Нашите кандидати, за разлика от останалите, се издигат от структурите. Това е демокрация в действие. Има и изключения като Варна, например, но крайното решение пак е взето от колективен орган – от Националния съвет\", коментира още Нинова.Тя бе категорична, че няма да подава оставка, какъвто и да е резултатът за левицата на предстоящите местни избори.\"Няма да позволя да разбиват партията по този начин. Още повече, през май догодина ни предстои избор на нов председател\", добави Нинова.Тя каза още, че партията й в бъдеще може да търси подкрепа от различни партии вляво, от хора, които споделят техните политики и програми. Подкрепа конкретно за Манолова при евентуален балотаж в София пък щели да искат от „всички, които искат промяна на модела\".Като най-сериозен проблем за страната като цяло Нинова посочи демографската криза.\"За да се бори тя, кметовете на левицата щели да осигурят безплатни градини и ясли за всички деца, общински жилища на млади семейства, общински стипендии за ученици и студенти и безплатен градски транспорт за възрастните хора. Направили сме изчисления и това е възможно дори в София\", каза Нинова.Тя категорично заяви, че партията й не купува гласове. И призова избирателите „да не продават достойнството си за 20 или 50 лева”.Нинова подчерта още, че БСП води „хубава и положителна кампания”. ", "date": "2019.10.24", "title": "Корнелия Нинова: БСП води хубава и положителна кампания (СНИМКИ)"}
{"url": "http://www.cross.bg/sofiya-toplofikatziya-nyama-1616280.html", "text": "/КРОСС/ - Най-тежките проблеми на София са свързани с въздуха, който дишаме, с мръсния въздух, презастрояването и трафика, задръстванията. И всички те имат един източник - начинът, по който се управлява столицата, и изтичането на публичните пари на софиянци чрез непрозрачни процедури за обществени поръчки, неефективни разходи като цяло. Пилеят се пари. Три пъти се прави ремонт на едни и същи улици, правят го обикновено едни и същи фирми, една малка групичка се възползва добре от огромния финансов ресурс на столицата. За решаване на конкретните проблеми на гражданите никога не остават пари.- Личното ми мнение е не. Самата система за управление на отпадъците на София е изначално сбъркана и тук са изсипани огромно количество пари, които в крайна сметка не са създали нито кръгова икономика, нито зелена икономика. Изграден е завод за преработка на боклук, в който са инвестирани 350 млн. лв. Издръжката на този завод на годишна база е 27 млн. лв., а в сметището в Долни Богров се загробват годишно около 110 хил. тона от вече преработения боклук, т.е. онова висококачествено гориво, което трябваше да се произвежда, се загробва в сметището и за това се плащат още 3 млн. Останалите 50-60 хил. тона се горят в циментовите заводи, което до тази година струваше 10 млн., но в следващите три, тъй като вече е обявена обществена поръчка - ще струва по 20 млн. на година. Ако бъде строена инсталацията за изгаряне на този RDF, тя отново ще струва 310 млн. лв., издръжката на годишна база ще бъде около 15 млн. лв. и ще остане проблемът със справянето на т.нар. дънна пепел, която ще остава от горенето на боклук и която най-вероятно ще трябва да се транспортира в държави, в които има условия за нейното съхранение. Т.е. отново една раздута сметка, която ще плащат столичани и която в крайна сметка няма очакваната полза. Единствено остават опасенията как тази инсталация за горене на боклук ще се отрази на качеството на въздуха - най-големият проблем за хората в София. Така че няма как да харесвам начина, по който се източват парите на столичани през системата за управление на отпадъците. Моето лично мнение е против, тъй като това по никакъв начин няма да освободи ресурс, няма да спести ресурс, от една страна, а от друга - поставя редица екологични проблеми, залага следващи бомби, на които трябва да се отговори ясно и публично. ", "date": "2019.10.24", "title": "Мая Манолова: Гражданският контрол е най-мощното средство за пресичане на корупцията в София"}
{"url": "http://www.cross.bg/simeonov-kolarova-momenta-1616282.html", "text": "/КРОСС/ Заради интригата, която е налична не само в София, но и в доста други градове на страната, социолозите очакват по-висока избирателна активност на предстоящите в неделя местни избори. Очакванията са на социолозите Първан Симеонов и Румяна Коларова. Като цяло обаче ситуацията е трудна за прогнозиране, тъй като много от гражданите решават в момента.И двамата, Симеонов и Коларова, отклониха въпрос дали победата, или загубата, изчислени по сбора на областни градове, може да се разглеждат като победа и съответно загуба на национално ниво и дали това би променило управлението на страната. Според Първан Симеонов за кого да гласуват решават в момента около 1/3 от софиянци.Предизборната кампания е минала в два етапа, като във втория сблъсъците са станали от една страна по-ожесточени, но и от друга страна по-детайлни, което е положително изобщо за развитието й. Затова и Първан Симеонов я оценява като по-добра от предишните кампании, тъй като интересът на хората към детайла показва, че вече сме преминали на друго европейско ниво - не се впечатляваме, че нещо се прави, а се засягаме как се прави.Румяна Коларова също отчете вниманието към детайлите като положително и разкритикува популисткото насаждане на мнението, че всяка една обществена поръчка е корумпирана.По думите й това е корупция, която няма съдържание, а е нагласа, затова е априори корупцията е популизъм в действие. Според Коларова ако има балотаж в много населени места в България, това ще е добър резултат за българската демокрация.", "date": "2019.10.24", "title": "Интригата повишава избирателната активност в неделя"}
{"url": "http://www.cross.bg/nikolina-live-vokal-1616284.html", "text": "/КРОСС/ На 2 ноември ни предстои истинско фолклорно приключение в компанията на НИНА НИКОЛИНА и група страхотни музиканти. За концерта през зимния месец певицата е подготвила нови песни в различни размери и така колекцията е завършена – ръченица, пайдушко и варненско хоро.Изненадата за вечерта ще е не само музикална, защото вдъхновението на Нина е без ограничение. Певицата ще бъде облечена с носия, която сама е ушила специално за концерта!Проектът “Нина Николина Live” е с неподражаем стил, който включва български народни песни, които са погледнати по различен от традиционния начин, събиращ фолклор, етно джаз, фламенко и вокални и инструментални импровизации.“С проекта „Нина Николина Live” си поставям за цел да покажа как една самобитна, национална музика може да бъде направена разбираема и близка за хора от различни страни и култури. Желанието ми на артист е да покажа, че в музиката премахването на границите, всъщност само сближава хората и ги кара да откриват общото в своите култури, да се разбират и приемат по-добре едни с други“, споделя изпълнителката.На сцената с Нина Николина ще се качат виртуозните музиканти - Калин Вельов - барабани и перкусии, Мартин Ташев - тромпет и вокал, Ясен Велчев - клавишни, Таня Първанова - вокал. Концертът е с ефектна мултимедия, която допринася за изживяването в клубна атмосфера.БИЛЕТИ на предварителна продажба в мрежата на  на цена 15 лева и на входа в клуба в деня на концерта 20 лева. \n\t\t\t\t\t", "date": "2019.10.24", "title": "Проектът “Нина Николина Live” на 2 ноември в Sofia Live Club (ВИДЕО) (СНИМКИ)"}
{"url": "http://www.cross.bg/putni-plovdiv-myasto-1616286.html", "text": "/КРОСС/ В двата участъка са възникнали пътни инциденти, при единия от тях има загинал. Трафикът се осъществява в изпреварващата лента, пътни полицаи са на място и подпомагат движениетоТази сутрин са възникнали два пътни инцидента на автомагистрала „Тракия\" в посока Пловдив. Единият е в района на 53 км - по първоначални данни при преминаването на товарен автомобил се е получило въздушно завихряне, в следствие на което е бил фатално ударен работник, извършвал дейност в аварийната лента.Отново на автомагистрала „Тракия\", при км 2 в посока Пловдив, е станала верижна катастрофа между товарен и три леки автомобила. Към момента няма данни за тежко пострадали. Екип на пожарната също е на място и помага за извеждането на хората от превозните средства.В двата участъка се извършват огледи. Трафикът се осъществява в изпреварващата лента, пътни полицаи са на място и подпомагат движението. ", "date": "2019.10.24", "title": "Водачите да шофират с повишено внимание по АМ „Тракия“ при км 2 и км 53 в посока Пловдив"}
{"url": "http://www.cross.bg/geshev-glaven-prokyror-1616285.html", "text": "/КРОСС/ Безпрецедентни мерки за сигурност съпътстват избора на нов главен прокурор пред сградата на Висшия съдебен съвет. Движението е отцепено с полицейски ленти от изхода на метростанция \"Сердика\"  на ул. \"Княз Борис І\". Цялата улица \"Екзарх Йосиф\", където се намира ВСС, е отцепена за движение. Навсякъде органите на реда проверяват преминаващите граждани. Засилените действия за опазване на обществения ред са заради двата протеста \"за\" и \"против\" кандидатурата на Иван Гешев за главен прокурор. Пред ВСС към момента са единствено поддръжниците му, които излязоха на \"Марш за законност\". Хората издигнаха плакати \"Гешев - достойният главен прокурор\", \"Гешев - шерифът на народа\" и \"Олигарсите в затвора\". Уведомление до Общината за провеждане на митинг са подали само защитниците на Гешев. Край ВСС се събраха и неговите противници и организатори на протест срещу избора му от движение \"Боец\". Техният протест е разположен на бул \"Мария Луиза\" до Халите, а двете демонстрации са разделени от полицаи с жилетки \"Антиконфликт\". За няколко минути движението на трамваите по булеварда беше спряно. Противниците на Иван Гешев обаче са по-малко от поддръжниците му.Пленумът на Висшия съдебен съвет се събира днес, за да избере петия главен прокурор на България от 1992 година насам. Кадровиците ще изслушат концепцията на заместник-главния прокурор Иван Гешев, който единствен се бори за поста на обвинител номер едно и ще подложат на гласуване кандидатурата му. За да бъде одобрена тя, Гешев трябва да получи минимум 17 от общо 25-те магистратски гласа.", "date": "2019.10.24", "title": "Безпрецедентни мерки за сигурност пред ВСС за избора на Иван Гешев (СНИМКИ)"}
{"url": "http://www.cross.bg/bulgariya-spetzializirana-bolnitza-1616287.html", "text": "/КРОСС/ ЧЕЗ ИКТ България, част от компаниите на Групата на ЧЕЗ в България, дари специализирана апаратура за артроскопска хирургия на Университетската специализирана болница по ортопедия „Проф. Б.Бойчев“ в Горна баня. Дарението е на стойност 20 000 лева.То включва стойка за раменна артроскопия, оптики за артроскопска камера, артроскопска помпа за подържане на вътреставно налягане.„Загрижеността към обществото и активното участие в инициативи за подобряване на качеството на живот са пътят, по който трябва да върви всеки модерен, устойчив и отговорен бизнес.Надяваме се тази апаратура да подпомогне Вашите благородни усилия за възвръщане на възможностите за пълноценен живот на пациентите“, заяви регионалният мениджър на ЧЕЗ за България Карел Крал.Той получи благодарствен сертификат от директора на специализираната болница за активно лечение по ортопедия д-р Валентин Ангелов.ЧЕЗ редовно подпомага с офис техника и оборудване училища, читалища, общини.От стъпването си в България преди 15 години досега, компаниите на ЧЕЗ са реализирали над 120 обществено полезни инициативи на стойност почти 1 милион лева в областта на енергийната ефективност, опазването на природните ресурси, подобряването на градската среда, развитието на талантливите и успешните хора.", "date": "2019.10.24", "title": "ЧЕЗ ИКТ България  дари специализирана апаратура на Университетската специализирана болница в Горна баня (СНИМКИ)"}
{"url": "http://www.cross.bg/prokyror-geshev-glaven-1616269.html", "text": "/КРОСС/ Единственият кандидат за главен прокурор, Иван Гешев, ще бъде изслушан днес на заседанието на Пленума на Висшия съдебен съвет от 10:00 ч. Процедурата за избор на главен прокурор на Република България ще се излъчва от 10:00 ч. пряко по БНТ 1, БНТ 2 и онлайн чрез страницата на ВСС.Кандидатура на Иван Стоименов Гешев – заместник на главния прокурор при Върховна касационна прокуратурана беше предложена от членовете на Прокурорската колегия на ВСС. В мотивите си те сочат, че професионалните и нравствени качества на прокурор Гешев съответстват на конституционните и законови изисквания за заемане на длъжността главен прокурор на Република България“.Той се състои от 25 души, Гешев трябва да получи най-малко 17 гласа. Има сигурни 11 – от прокурорската колегия, които го номинираха.  Трябват му поне още 6 от съдийската колегия, която има 14 членове. Към момента прогнозите са, че голяма част от съдийската колегия също ще гласува за него – не само членовете ѝ от политическата квота (избраните от парламента).В 73 от становищата и позициите е заявена подкрепа към кандидатурата на Иван Гешев, в 12 становища е изразено несъгласие с издигнатата кандидатура или се съдържа искане за прекратяване на изборната процедура.Гешев е предоставил до членовете на Висшия съдебен съвет писмено становище по някои от писмата.", "date": "2019.10.24", "title": "Днес ВСС гласува за нов главен прокурор"}
{"url": "http://www.cross.bg/zelenski-depytatite-depytati-1616275.html", "text": "/КРОСС/ Украинският президент Володимир Зеленски призова депутатите от финансовата комисия в парламента да си направят тест с детектор на лъжата, заради обвинения във вземане на подкупи, предаде АП.В свое изявление Зеленски посочва, че по този начин депутатите, замесени в корупционен скандал, могат да докажат невинността си.Поводът за изказването му е изтекла в медиите информация, че 11 депутати от Върховната рада от управляващата партия на Зеленски „Слуга на народа“ са взели до 30 000 долара подкуп всеки, за да прокарат лобистка поправка в закона, в полза на компания за недвижима собственост, свързана с друг депутат.Украинската специална прокуратура за борба с корупцията съобщи, че е започнала разследване.", "date": "2019.10.24", "title": "Зеленски поиска депутати да се подложат на детектор на лъжата"}
{"url": "http://www.cross.bg/vuzrazhdane-obshtinski-suvet-1616278.html", "text": "/КРОСС/ След оповестено вчера електорално изследване на изборните нагласи в София, оповестено от Центъра за анализи и маркетинг на социолога Юлий Павлов, направено сред 1010 пълнолетни граждани на Столична община, става ясно, че след големите партии, една от най-сериозните заявки за участие в следващия общински съвет в столицата на партия „Възраждане”.Първичните данни от изследването показват сигурно преминаване на партията на Костадин Костадинов на чертата за влизане в общинския съвет на София, с поне двама общински съветници. Това обаче не е крайният резултат за Възраждане, защото за остро опозиционни партии като тях е характерен т.нар. „скрит вот”. Това означава, че голяма част от интервюираните избиратели вече са решили твърдо да гласуват за тях, но пред анкетьорите посочват друга партия като свое предпочитание или пък заявяват, че все още не са решили. Така, няма да бъде никаква изненада, ако на 28-ми октомври, Възраждане се окажат с двойно по-голям резултат от отчетения в рамките на изследването. Което, в техния случай означава около 4-5 мандата в СОС. Този резултат би им позволил дори да създадат собствена група в общинския съвет.Кандидатът на Възраждане за кмет на София и водач на листата за общински съветници на партията – Николай Дренчев, коментира резултатите от изследването и приоритетите, които ще отстоява Възраждане в бъдещия столичен общински съвет:„Резултатите на Възраждане не ме учудват, с уговорката, че очаквам да бъдат доста по-добри от отчетеното. Откакто бе учредена софийската организация на Възраждане, преди малко повече от две години, ние свършихме огромна работа. Членската ни маса вече наброява повече от 400 души, проведохме множество общественополезни акции, културни и социални събития и мн. др. Такова едно събитие е инициативата „Възраждане на семейните ценности”. Правим го всяка година по време на т. нар. „София прайд”, за да покажем, че дневния ред на обществото ни може и следва да бъде задаван от нормални хора с деца и семейства, а не от объркани индивиди, опитващи се да променят социално-културния модел на страната ни, изграждан с хилядолетия.По време на всички протести срещу Истанбулската конвенция, т.нар. „Стратегия за детето” и всички законови промени, прокарващи по един скрит и недостоен начин джендърската идеология в България, аз и активистите на Възраждане – София, бяхме в първите редици. В рамките на всичките си срещи и инициативи, създадохме изключително много контакти и приятелства с обикновени хора, работници, служители, интелектуалци, учители, хора със свободни професии и много други. Тези хора са нашата социална база.Те са нашият гръб и основа. На тях именно разчитаме на тези избори, както и на всички други занапред.”На снимката: Николай Дренчев с петото от шестте си деца Попитан, какви ще бъдат основните цели и приоритети на Възраждане в бъдещия общински съвет, Николай Дренчев изреди, следните няколко основни задачи:„Един  мандат време е много дълъг период. Това е времето, след което децата, които още не са постъпили в детска градина – ще се събудят ученици. Четвъртокласниците ще се озоват в гимназията, а гимназистите – в университета. Един мандат време е достатъчен, за да се погуби едно поколение.Децата са първият и основен приоритет на Възраждане! Демографската катастрофа в страната изисква извънредни мерки. Основната ни мярка е подпомагане на родителите в грижата за децата им. Необходими са ни политики, които облекчават родителството.Подпомагането на родителите, трябва да се извършва чрез предоставяне на множество разнообразни и качествени публични услуги – ясли, детски градини, училища, спортни съоръжения, изграждане на подходяща градска среда, гарантиране на сигурността на децата чрез градоустройство, планиране на трафика, овладяване на уличната престъпност.Възраждане също има „Стратегия за детето“.Тя е дългосрочна, добре обмислена, националноотговорна и просемейна, разглеждаща детето като неразделна част от семейството.Необходима ни е и общинска „инвитро“ програма, която да подпомага двойки с репродуктивни проблем.Необходими са политики, които подпомагат младите по-рано да встъпват в брак и по-рано да раждат деца, преди да се проявят репродуктивните проблеми, пораждани от възрастта.За тази цел обаче са необходими инвестиции в достъпни социални услуги и предразполагаща градска среда.И тук ролята на общинската власт е от основно значение. Мога да гарантирам, че това, което ще зависи от нас като общински съветници и кметове, в рамките на дадените ни от закона правомощия, ще бъде свършено. Бъдете сигурни!”Възраждане е с номер 48 в интегралната бюлетина. ", "date": "2019.10.24", "title": "Социолози: Възраждане влиза в Столичния общински съвет! "}
{"url": "http://www.cross.bg/trump-tyrtziya-nalozheni-1616268.html", "text": "/КРОСС/ Американският президент Доналд Тръмп обяви днес отменянето на санкциите, наложени в средата на октомври срещу Турция след предприетото от нея военно настъпление срещу кюрдите в Сирия.„Поисках от министъра на финансите да отмени всички санкции, наложени на 14 октомври в отговор на офанзивата на Турция“, заяви Тръмп от Белия дом.„Санкциите ще бъдат отменени, освен ако не се случи нещо, което да ни разочарова“, заяви Тръмп по време на брифинг в Белия дом.Той уточни, че е получил уверението на Турция, че ще спре боевете в региона и ще има трайно прекратяване на огъня.", "date": "2019.10.24", "title": "Тръмп отменя санкциите, които наложи на Турция заради Сирия"}
{"url": "http://www.cross.bg/pavlikeni-bolnitzata-vsichko-1616281.html", "text": "/КРОСС/ Дисциплинарно уволнение за рентгеновата лаборантка, която забрави пациентка в скенера, подготвя управата на болницата в Павликени.Първоначално, се обмисляше наказание със забележка, но заради обществения натиск ръководството възнамерява да наложи най-тежката санкция. Провинилата се служителка е депозирала зявление, че е с редица заболявания и не може да бъде уволнена.Преди две седмици служителката забрави за 6 часа 70-годишна жена с белодробно заболяване в тръбата на скенер. След абсурдния случай в общинската болница влязоха на проверка РЗОК и здравната инспекция, но управителката все още няма протоколи за констатациите. “В алгоритъма на клиничната пътека всичко е изпълнено. Пациентката е изпратена на компютърния томограф за доуточняване на диагнозата. Държим всичко за нашите пациенти да е направено, преди да ги пренасочим към друго специализирано здравно заведение”, обяснява управителката на лечебницата д-р Ренета Кръстева. Случаят на Асенка Христова е тема на обсъждане в Павликени. Хората са категорични, че виновната трябва да понесе наказание, но и се страхуват да не закрият болницата.", "date": "2019.10.24", "title": "Уволняват лаборантката, забравила пациентка в скенер"}
{"url": "http://www.cross.bg/taiibrek-vtoriya-dimitrov-1616270.html", "text": "/КРОСС/ Григор Димитров загуби в оспорван мач от италианеца Матео Беретини във втория кръг на турнира Мастърс 500 във Виена.Димитров отстъпи са 0:2 сета, като и двете части завършиха с тайбрек.В първия тайбрек, намиращият се на 11-о място в световната ранглиста Беретини надделя със 7:5 точки.Във втория тайбрек 196-сантиметровият италианец беше безкомпромисен – 7:1 точки за крайното 7:6, 7:6.Мачът продължи близо 2 часа. Поражението е в юбилейния му мач №500 в кариерата.", "date": "2019.10.24", "title": "Григор Димитров отпадна във втория кръг на турнира във Виена"}
{"url": "http://www.cross.bg/teritoriya-bulgarska-registratziya-1616271.html", "text": "/КРОСС/ Британската полиция започна работа по идентифицирането на 39-те жертви, намерени в хладилната част на камион с българска регистрация в Есекс.Продължава разследването на тежкия инцидент. До момента е известно, че камионът е с българска регистрация, но след напускането на страната ни през 2017 година, никога не се е връщал на наша територия. Регистриран е на името на ирландска гражданка.Камионът е влязъл на британска територия от Белгия, потвърди полицията. Арестуван е шофьорът на камиона - 25-годишният Мо Робинсън. Той е разпитван цяла нощ, а северноирландски полицаи са претърсили две къщи, свързани с него - едната в Маркетхил, а другата в Лорълвейл, предаде Би Би Си.Британските криминалисти подозират, че водачът на камиона е част от организирана престъпна група, която се е занимавала с трафик на мигранти.Междувременно от белгийската прокуратура коментираха, че към момента не могат да кажат колко време камионът е бил на тяхна територия. Възможно е да са часове, а може и да са дни, заяви говорител на белгиското обвинение.От Българския превозвачески международен бранш пък посочиха, че по никакъв начин подобни трагични инциденти не трябва да се обвързват с доброто име на международните ни шофьори.Честа практика било западни фирми да регистрират своите камиони на българска територия заради по-лесния лицензионен режим и по-ниските застраховки, които се плащат у нас, но те на практика не извършвали своята дейност на наша територия.", "date": "2019.10.24", "title": " Започна идентифицирането на 39-те жертви в камиона с българска регистрация"}
{"url": "http://www.cross.bg/dragi-frankfyrt-mario-1616274.html", "text": "/КРОСС/ Гуверньорът на Европейската централна банка Марио Драги ще ръководи последното заседание във Франкфурт преди да отстъпи поста на Кристин Лагард.Мнозина анализатори очакват последващата пресконференция да бъде по-скоро церемониална и нехарактерно емоционална за банкера, който ще остане в историята на банката със заканата си да спаси еврото „каквото и да струва това“. След осем години начело на Европейската централна банка днес Марио Драги ще ръководи заседанието на управителния съвет за последен път.Повечето анализатори не очакват да се вземат ключови решения за политиката на Франкфурт, а по-скоро технически.Например - от 1 ноември, т.е. в края на другата седмица, банката започва отново да изкупува правителствен и корпоративен дълг по 20 милиарда евро месечно.Не е ясно колко ще продължи преотварянето на програмата за количествени улеснения.Програмата приключи в края на миналата година, а с нея бяха налети 2,6 трилиона евро с цел инфлация от близо до два процента. Тя не е постигната, но според привържениците на програмата - стимулирането на икономиката има явен ефект върху ръст в заетостта например. Отрицателните лихви също ще останат част от управлението на Драги, а това е и една от най-спорните политики на Франкфурт под негово ръководство.Таблоидът „Билд“, който в началото на мандата изобрази Супер Марио, както всички го наричаха в началото, с остра пруска каска, сега го преобрази на Граф „Драгила“, изпил „сметките на вложителите“. ", "date": "2019.10.24", "title": "Драги официално предава щафетата на Лагард в ЕЦБ"}
{"url": "http://www.cross.bg/zhiteli-mestni-otdrupna-1616272.html", "text": "/КРОСС/ Морето при северозападния турски окръг Текирдаг се отдръпна на 25 метра, предизвиквайки паника за предстоящо земетресение сред местните жители, съобщава турската частна телевизия НТВ.Много рибарски лодки заседнаха в сушата, след като рибарите се оказаха изненадани от необичайното явление в Мраморно море.Местни жители споделят, че макар и друг път да са ставали свидетели на подобно отдръпване на водата, не помнят то да е било толкова съществено.Заместник-кметът на град Мармара Ерегли, където е наблюдавано явлението, обясни, че този тип отливи са характерни за сезона и няма повод за безпокойство.Местни жители обаче се опасяват, че явлението би могло да е знак за евентуална сеизмична активност.\n\t\t\t\t\t", "date": "2019.10.24", "title": "Морето при Мармара се отдръпна с 25 метра (ВИДЕО)"}
{"url": "http://www.cross.bg/monpelie-vlakove-frenskite-1616273.html", "text": "/КРОСС/ Високоскоростните влакове между Франция и Барселона бяха спрени, след като наводнение нанесе щети на релсите, съобщиха френските държавни железници, цитирани от ДПА.Влаковете между френските градове Монпелие и Тулуза също бяха спрени.Железопътната линия бе повредена южно от Монпелие и движението по нея ще бъде спряно до 4 ноември.Френските железници ще разгледат възможности за алтернативни маршрути за международните влакове.Местните власти в Монпелие са евакуирали 1000 души от региона. Трийсет и осем са били спасени с хеликоптери. Един човек е приет в болница в критично състояние.", "date": "2019.10.24", "title": "Спрени са високоскоростните влакове между Франция и Барселона (СНИМКИ)"}
{"url": "http://www.cross.bg/mariya-ilieva-pevitzata-1616277.html", "text": "/КРОСС/ Ако най-доброто от Мария Илиева можеше да се опише с една дума, тя би била \"Всичко\". Именно това получиха зрителите в препълнената Зала 1 на НДК в София във вторник, когато турнето на кралицата на българската поп музика отбеляза своя грандиозен финал.Класа на световно ниво - музикално, визуално и най-вече лично от Мария Илиева показа първият самостоятелен концерт на певицата в Зала 1 на НДК. Бендът, начело с музикалния директор и китарист Георги Янев и аранжиментите на Милен Кукошаров надградиха очакванията на феновете. Мартин Ташев (тромпет и вокали), Владислав Мичев (тромбон и синтезатор), Васил Вутев (барабани), Пламен Денчев (синтезатор), Волен Милчев (беквокали и синтезатор) и Евден Димитров (бас) доставиха пълна музикална наслада на публиката.Турнето \"Всичко - най-доброто от Мария Илиева\" представи едноименния албум на певицата, събрал най-големите ѝ хитове от началото на кариерата ѝ до днес. От \"Лунен сън\" и \"Нищо\" до \"Всичко\" и най-новия сингъл \"Fuego\", публиката се наслади на качествена музика, поднесена по най-добрия начин.Гостите на сцената на Мария допълниха музикалния шедьовър, който певицата поднесе по най-умелия начин. Keith Thompson, който долетя от Америка специално за концерта, вдигна хората на крака, а изпълнението на \"Сама\" под акомпанимента на Маестро Живко Петров остави публиката без дъх. Зала 1 на НДК пя заедно с Мария емблематичните дуети \"Крадена любов\" и \"Чуваш ли ме\" с Графа и \"Alright\" с Любо. Една от големите изненади беше появата на Дидо и Митко Кърнев от D2, с когото направиха песента \"С теб научих как\", посветена на борбата срещу насилието между деца.Несъмнено един от най-вълнуващите моменти на вечерта беше, когато Мария Илиева покани на сцената майка си Ваня Монева и заедно с хора ѝ изпълниха народната песен \"Лале ли си\". Песента \"Нека вали\" певицата посвети на баща си, Красимир Илиев.Мария смени три тоалета, ушити специално за нея от дизайнера Вяра Лазарова (Fede).\"Всичко - най-доброто от Мария Илиева\" рисува 18-годишния музикален път на Мария Илиева, който смело върви напред, прескача границите, експериментира и най-високи стандарти за качествен музикален продукт.", "date": "2019.10.24", "title": "Мария Илиева с майка си и приятели на грандиозния финал на турнето си (СНИМКИ)"}
{"url": "http://www.cross.bg/ako-si-zdravomislesht-ne-mechtaii-1616249.html", "text": "/КРОСС/ \"Ако си здравомислещ, не мечтай, че тази, която веднага се хвърля в обятията ти ще ти бъде вярна.\"Овидий", "date": "2019.10.24", "title": "Ако си здравомислещ, не мечтай"}
{"url": "http://www.cross.bg/areta-negran-hristiyani-1616253.html", "text": "/КРОСС/ Св. мъченик Арета е живял във втората половина на петия и първата половина на шестия век. Бил жител на град Негран, в Омиритската страна, наричана в Св. Писание Сава. В Негран и изобщо в тая страна имало много християни. Общо в страната преобладавали юдействащи евреи.Царят на омиритските евреи, разбит от благочестивия етиопски цар, решил да отмъсти за това на християните в своите владения.С тая цел нападнал града Негран, храбро защищаван от жителите. Като не могъл със сила да го превземе, послужил си с измама – да бъде доброволно пуснат в града.Като влязъл в града, той изловил най-първите християни, начело с Арета, влиятелен християнин, отличаващ се с долбоко благочестие. Юдействащият цар поискал от заловените християни да се откажат от вярата си, да похулят разпнатия Иисус, да покажат презрение към св. Кръст и да почнат да юдействат.Всички единодушно заявили, че не могат да се отрекат от вярата, в която са кръстени.Жестокият цар-евреин, за да сплаши християните, заповядал да изгорят на клада всички свещеници, дякони, монаси и монахини. Арета с голямата му дружина от 240 души бил предаден на страшни изтезания.След като никакви мъки не разклатили вярата им, по заповед на царя тия доблестни мъченици били обезглавени.", "date": "2019.10.24", "title": "Св. мъченик Арета и пострадалите с него"}
{"url": "http://www.cross.bg/voiina-zagivat-dyshi-1616258.html", "text": "/КРОСС/  - Вандалите, предвождани от Гензерих, превземат Картаген и основават свое кралство. - Михаил VII Дука става император на Византия. - Катедралата Нотр Дам дьо Шартр в Шартр, Франция, е осветена в присъствието на крал Луи IX. - Подписан е Вестфалския мирен договор, който слага край на Тридесетгодишната война. - Полско-литовската държава Жечпосполита е окончателно разделена между Австрия, Прусия и Русия. - Английският астроном Уилям Ласел открива Ариел и Умбриел - естествени спътници на Уран. - Основан е ФК Шефилд, най-старият футболен клуб в света. - Английският кораб Роял Чартър попада на подводни скали недалеч от Ливърпул и потъва - загиват 465 души. - След Арабаконашкия обир турската полиция арестува Димитър Общи. - Руско-турска война (1877-1878): след Битката при Горни Дъбник, Плевен е напълно обсаден от руската армия.- В Цариград е свикана конференция на Великите сили по източнорумелийския въпрос. - При изригване на вулкана Санта Мария в Гватемала загиват около 6 000 души. - Балканска война: Лозенградската операция завършва с победа за България. - Балканска война: битката при Куманово завършва с победа за Сърбия. - В Канада е въведен сух режим. - Голямата депресия: Нюйоркската фондова борса се срива на 24 октомври, черния четвъртък, което довежда до серия от банкрути и предизвиква световна рецесия. - Италия напада Етиопия. - Съгласно наредба-закон на членовете на Съюза на българските писатели се признава висше образование. - Приет е уставът на ООН.- Индийската провинция Кашмир е обявена за самостоятелна държава от ислямски сепаратисти. - Президентът на САЩ Дуайт Айзенхауер обявява война на Корея, с думите „кръстоносен поход срещу комунизма\". - При взрив на космодрума Байконур, възникнал при изпитването на съветска балистична ракета Р-16, загиват около 90 души, в това число командващия ракетните войски маршал Митрофан Неделин. - Северна Родезия получава независимост от Великобритания и става Република Замбия; Южна Родезия (по-късно: Зимбабве) остава колония. - Тайван е изключен от ООН. - Военни части на САЩ извършват инвазия в Гренада.- Външният министър Петър Младенов подава оставка пред Политбюро на ЦК на БКП, в която обвинява Тодор Живков за външната изолация на България. - Италианският министър-председател Джулио Андреоти разкрива пред италианския парламент съществуването на Операция Гладио, италианската „стей бихайнд\" тайна паравоенна армия на НАТО, замесена в терористични атаки под фалшив флаг като част от стратегията на напрежението от късните 1960-те до ранните 1980-те години. - Обявена е декларация за държавен суверенитет на Казахстан. - Конкорд извършва последния си пътнически полет, закривайки ерата на свръхзвуковия авиотранспорт, поне засега. ", "date": "2019.10.24", "title": "24 октомври в историята"}
{"url": "http://www.cross.bg/tema-zhivo-dete-1616262.html", "text": "/КРОСС/  Броени часове преди изборния ден. Въпросите към Централната избирателна комисия; Дни на избори. Между избора на главен прокурор и вота за местна власт; Автомобил блъска велосипедист и бяга - как се търси справедливост? Местни избори 2019. Ангел Джамбазки в битката за София, Радослав Каратанчев, също кандидат за кмет на столицата и Росен Георгиев в надпреварата за Благоевград; Дебатът за Велико Търново. Антон Хекимян и специалното студио на централния площад с основните претенденти за кметския стол; На живо: Как продължава издирването на изчезналото едногодишно дете от Николаево?39 тела в камион на ужасите в Англия. Има ли българска следа в престъплението? Директно: Протест пред ВСС преди изслушването на кандидата за главен прокурор Иван Гешев; На живо: Къщата на Яворов в София става собственост на общината; За предизборните сблъсъци и сценариите след вота. Говори председателят на БСП Корнелия Нинова;Има ли българска връзка с камиона на смъртта открит във Великобритания? Кои са жертвите? Издирват избягал затворник, той се е прибрал вкъщи. има ли пробив в охраната за затворническите общежития?Дете на година и половина изчезна във Великотърновско. На живо от акцията по изидирването; Баща намушка собственото си дете. Как се е стигнало до инцидента във Варна? Мисия „бебе\". Колко е важно да получиш правилен подход по пътя към собственото си дете?  ", "date": "2019.10.24", "title": "Теми и гости в сутрешните блокове на телевизиите на 24 октомври"}
{"url": "http://www.cross.bg/prof-bivsh-depytat-1616264.html", "text": "/КРОСС/ , вицепрезидент;, основател и собственик на Peugeot в България;, актьор, бивш служебен министър на културата;, музикант в „Ку-ку бенд\";, световен шампион по плувен маратон;, композитор, музикант, педагог;, общински съветник в СОС до 2019г.;, художник, скулптор;, бивш зам.-председател на Народно събрание, БСП;, художничка;, юрист, бивш депутат, преподавател в НБУ;, депутат в 44-ото Народно събрание;, социолог, председател на агенция АССА-М; ", "date": "2019.10.24", "title": "Родени на 24 октомври "}
{"url": "http://www.cross.bg/chasa-provede-zala-1616263.html", "text": "/КРОСС/ От 09:00 часа в хотел „Балкан\", зала „Сердика\", комисар Мария Габриел ще открие 15-ата Национална конференция по е-Образование „Дигиталните иновации в помощ на е- Образованието\". Тя ще представи политиките на ЕС за цифрово образование, изпълнението на Плана за действие за цифрово образование, конкретните инициативи за въвеждане на цифровите технологии в полза на образователния процес.От 10.00 часа в сградата на ВСС ще се състои изслушване на зам.-главния прокурор Иван Гешев за номинацията му за главен прокурор на България.От 10.00 часа в зала „Рила\" на хотел „Балкан\", ще се проведе пресконференция, на която ще бъдат представени дейностите, кампаниите и инициативите на СЗО и ще бъдат обсъдени партньорствата с медиите, постиженията, предизвикателствата и плановете през изминалата и тази година.От 10.00 часа в СГС ще се гледат две въззивни мерки на:- Цветан Гечев - обвинен за хулиганските действия по време на мача между България и Англия - Двамата афганистански граждани, обвинени за изнасилването на 17-годишно момиче.От 10.30 часа в 501 зала на ВУЗФ, ще се проведе конференция на тема: „Кръгова икономика иустойчиви финанси\".От 11.00 часа в сградата на Главна дирекция „Национална полиция\" ще се проведе брифинг за предприетите мерки от МВР за охрана на обществения ред и нормалното протичане на изборния процес в страната. Участие ще вземат представители на „Охранителна полиция\" - СДВР и ГДНП, ГДПБЗН и Дирекция „Български документи за самоличност\".От 11.00 часа в Парк хотел „Москва\", заместник-министърът на труда и социалната политика Лазар Лазаров ще открие конференция за ефекта от провежданата политика на пазара на труда, финансирана със средства от държавния бюджет.От 11.00 часа в къща-музей „Пейо К. Яворов\", в присъствието на заместник-кмета д-р Тодор Чобанов, къщата-музей „Пейо К. Яворов\" официално става собственост на Столична община.От 11.30 часа министърът на здравеопазването Кирил Ананиев ще присъства на официалното откриване на изцяло реновирания Специализиран комплекс по изгаряне и пластична хирургия към УМБАЛСМ „Н. И. Пирогов\".От 12.30 часа на ул. „Черковна\" № 90 ще се състои брифинг на Специализираната прокуратура във връзска с казуса „Несебър\".От 15.30 в МВнР вицепремиерът и министър на външните работи Екатерина Захариева ще приеме министъра на външните работи и европейските въпроси на Словашката република Мирослав Лайчак.От 19.00 часа в зала 3 на НДК, на официална церемония на професионалния празник на строителите, за 12-и пореден път ще бъдат връчени отличията на най-добрите строителни компании в бранша.От 10.30 часа в сградата на ОДМВР ще се проведе брифинг във връзка със създадената от ОДМВР Благоевград организация за обезпечаване на реда и сигурността преди, по време и след края на предстоящите избори за общински съветници и за кметове в населените места.От 10.30 часа в Областна дирекция на МВР ще бъдат представени предприетите мерки и създадена организация за безпроблемно протичане на изборите в Кюстендилска област.От 18.00 часа пред Драматичния театър в града ще се проведе предизборен концерт на кандидата за кмет Петър Паунов, водач на листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци\".От 11.00 часа ще бъде направена първата копка на първи етап от реконструкцията и подмяната на водопроводната мрежа по републиканския път Драгичево -Рударци - Кладница.От 11.00 часа в зала „Магнум\" ще се състои двойна тържествена промоция на Випуск 2019 здравни професионалисти на Факултет „Здравни грижи\" и Медицински колеж като част от честванията, посветени на 45-годишния юбилей на МУ-Плевен.От 10:30 часа кандидатът на АБВ за кмет на Пловдив Любомира Ганчева ще направи дарение на библиотека \"Иван Вазов\" - Пловдив.От 11.00 часа в зала „Свети Георги\" на Областна администрация Русе ще се проведе заседание на Постоянно действащата междуведомствена областна епизоотична комисия.От 10:00 часа в ОДМВР ще се проведе брифинг за готовността на областната дирекция във връзка с предстоящите избори.   ", "date": "2019.10.24", "title": "Предстоящи събития в страната за 24 октомври"}
{"url": "http://www.cross.bg/chasa-tryd-sega-1616265.html", "text": "/КРОСС/  - Анонимни опитаха да взривят избора на главен прокурор с лош фалшификат; - 843 проверки за дискриминация само за 9 месеца; - Борисов: След вота ще има още обновления в ГЕРБ; - НАП смята да отпише 20 млрд. лв. данъци като несъбираеми; - Прокуратурата чисти Гешев с хвалба за открити 38 тайни сметки в чужбина; - 118 400 опасни тираджии на пътя; - „Капитал\" изкара ЕК палач на АМ „Струма\"; - Премиерът Бойко Борисов обяви: Рекордно ниска контрабанда на цигари - 3,4 на сто; - Коли на толполицията снимат рафинерии за нелегални горива;- Пощите ще продават и разпространяват вестници и списания; - Как за 4 г. Пловдив ще догони столицата по доходи; - Ремонтират 13 км улици и пътища в североизточната част на Търново; - Започва строежът на най-големия тунел у нас; - Честото безконтактно плащане само с ПИН код; - АПИ не видя проблем в критиките на ЕК по проекта за \"Струма\"; - Български камион ковчег с 39 трупа потресе света; - Кандидатът за кмет на столицата Йорданка Фандъкова: София със 160 км велоалеи до 2025 година; - Кметът на Несебър - шеф на банда за купуване на гласове; - Здравко Димитров: За пловдивчани ще съм диалогичният кмет, който чува съгражданите си и вярва на експертите; - Емил Радев, евродепутат от ЕНП - ГЕРБ: Отпадането на мониторинга над България е крачка към Шенген; - Мирослав Лайчак, министър на външните работи на Словакия: България е в топ 4 на желаните дестинации за почивка на словаците; - Марин Киров, юрист: Политици и НПО-та спекулират с доклада за напредъка на България; - Евродепутатът от ГЕРБ Емил Радев: Мониторингът отпада заради реформите; - Любен Дилов-син пред „Труд\": Местните избори са извор на забавление; - Атанас Камбитов, кмет на Благоевград и кандидат за кемт трети мандат: За 8 години аз и моят екип привлякохме в община Благоевград над 31 милиона леваинвестиции; - Ура, не сме евроидиотите вече! И какво от това? - Под стъкления таван; - Юнкер изпра България и накисна Румъния;- Идеите за София - обещания под индиго и спомени от стари избори; - Хитростите на Андрешковци ни излизат солено; - Социологията - наука или магия? - Доклад като Слънце; ", "date": "2019.10.24", "title": "Преглед на печата за 24 октомври"}
{"url": "http://www.cross.bg/programa-razvitie-rolyata-1616267.html", "text": "/КРОСС/ Българската банка за развитие (ББР) ще бъде домакин на Годишната среща на миноритарните акционери на Европейския инвестиционен фонд.Събитието ще се състои на 24 и 25 октомври 2019 г. и ще бъде официално открито от главния изпълнителен директор на ББР Стоян Мавродиев. В стратегическия диалог по общи приоритети ще участват представители на ЕК, ЕИБ, ЕИФ и висши мениджъри на 26 частни и публични финансови институции от 16 държави.Във фокуса на вниманието е разширяването на ролята на финансовите инструменти в новия програмен период 2021-2027 година.Ще бъдат обсъдени достъпът до гаранцията по програмата „Invest EU“ и ролята на националните насърчителни банки, стълбовата оценка, финансовото участие на държавите-членки и перспективите за бизнес развитие на Фонда. Събитието утвърждава ролята на ББР като национална банка за развитие пред международните й партньори в годината на нейния 20-и юбилей.По време на форума ще бъде подписано и споразумение между Микрофинансиращата институция „Джобс“ от Групата на ББР и ЕИФ за участие в Програма EaSi за гаранции в подкрепа на микрофинансирането и социалното предприемачество.Българската банка за развитие е акционер в ЕИФ от 2003 г, когато е подписано и първото гаранционно споразумение между банката и Фонда.Групата на ББР има няколко успешни съвместни програми с ЕИФ: микро-финансиране по Програма „Прогрес“, контра-гаранция по Програма „КОСМЕ“/План „Юнкер“ за ББР и Националния гаранционен фонд, гаранция за Микрофинансиращата институция „Джобс“ по Програма „Прогрес“ и участие в Инициативата SIA (Social Impact Accelerator).Мажоритарни акционери на ЕИФ са ЕИБ с 58,53 % от капитала и ЕС, представляван от ЕК, с 29,71%. Миноритарният дял от 11,76% се държи от 34 финансови институции от публичния и частния сектор, сред които и ББР. ", "date": "2019.10.24", "title": "ББР посреща акционерите на Европейския инвестиционен фонд в София"}
{"url": "http://www.cross.bg/turgovishte-sili-subitieto-1616266.html", "text": "/КРОСС/ \"Днес на събитието от кампанията „Бъди войник“ има много млади хора и нашата цел е те да усетят духа на Българската армия и да се докоснат непосредствено до военната техника, да зададат своите въпроси на военнослужещите, които са на информационната борса, както и да наблюдават динамичните покази, за да добият представа за същността на военната професия\", това каза заместниккомандирът на Военноморските сили флотилен адмирал Георги Пенев пред журналисти днес, 23 октомври, на събитието от кампанията „Бъди войник“ в град Търговище.„Българската армия предоставя сигурност, възможност за стабилни доходи, кариерно развитие, дългосрочен ангажимент, работа в екип, което е изключително важно за младите хора при избора на професия“, подчерта заместник-командирът на Военноморските сили. Той заяви, че тази година за ВМС са обявени два конкурса за набиране на матроси, като от първия конкурс са назначени 60% от кандидатствалите, а за втория, който не е приключил, документи са подали 130 кандидати за обявените 100 места.Гражданите и гостите на Търговище имаха възможност да получат информация за реда и начините за кандидатстване в Българската армия на информационните борси на Сухопътните войски, Военновъздушните сили, Военноморските сили, Националната гвардейска част, служба „Военна полиция“, Централното военно окръжие и 68-а бригада „Специални сили“.Изключителен интерес предизвикаха демонстрациите на бойни ръкопашни техники от военнослужещите от специалния разузнавателен отряд на ВМС, както и демонстрациите с оръжие на курсантите от Националния военен университет. Статичният показ беше организиран от Сухопътните войски и на площада в Търговище бяха разположени 122 мм гаубица М-30, бойна машина ГРАД и152 мм оръдие гаубица Д-20.В събитието от кампанията се включиха с шествие фанфарен оркестър, танцов състав и хор от училищата в град Търговище. Традиционно събитието завърши с концерт на Представителния ансамбъл на Въоръжените сили, Представителния духов оркестър на ВМС, както и на самодейни състави от града.", "date": "2019.10.24", "title": "Събитието  „Бъди войник“ в Търговище премина при изключителен интерес "}
{"url": "http://www.cross.bg/predi-oblechena-nikol-1616300.html", "text": "/КРОСС/ Никол Шерцингер дълго време не се беше връщала в калифорнийския си дом, понеже бе прекалено заета със снимките на \"Австралия търси талант\" и участието си като жури в британския \"X Factor\". Графикът на певицата продължава да бъде натоварен с редица ангажименти, но преди няколко дни тя успя да замени Лондон със слънчевия Лос Анджелис.\"\", гласи посланието към снимки, които брюнетката публикува в официалната си Инстаграм страница.На кадрите бившата вокалистка на групата \"Pussycat Dolls\" изглежда ослепително, демонстрирайки истински холивудски блясък. Тя е облечена в нежен розов тоалет с дълги ръкави и яка тип поло, чийто десен е обсипан със златисти пера и бели силуети на птици. Косата ѝ се спуска свободно върху раменете на леки къдрици, а за да завърши цялостната си визия, тя се е спряла на обеци-халки.Малко преди да стегне куфарите обратно към Америка, Никол зарадва почитателите си в социалната мрежа с изображения от фитнес залата. Тя разкри обаче, че целта на упражненията не е само подобряване на физическата ѝ форма, въпреки че резултатите са налице и страхотната ѝ фигура е факт. Основната причина за упражненията са концентрацията и енергията, с които се зарежда спортувайки, за да издържи на безкрайните задължения, свързани с работата ѝ.И като доказателство за това е последното ѝ участие, дошло скоро след като отново стъпи на американска земя. Преди ден тя откри бейзболния шампионат \"World Series\", на който изпя националния химн на Съединените щати. За събитието тя бе облечена в блестящо синьо палто, под което носеше бял потник, препасан в дънки с висока талия.", "date": "2019.10.24", "title": "Никол Шерцингер – калифорнийска мечта в розово (СНИМКИ)"}
{"url": "http://www.cross.bg/titova-shtastie-https-1616292.html", "text": "/КРОСС/ Малко преди да тръгне по кината в цялата страна от 8 ноември, филмът на Яна Титова „Доза Щастие“ ще дебютира с предпремиерни прожекции във Варна (1.11), Бургас (2.11) и Пловдив (3.11). Участие в тридневното турне ще вземе и част от екипа на продукцията, сред които е режисьорът Яна Титова, продуцентът и актьор Алек Алексиев, актрисата в главна роля Валентина Каролева, актьорите Димитър Николов и Ирмена Чичикова.Билетите за предварителните прожекции са вече в продажба в сайта на .„Доза Щастие“ е първият пълнометражен филм на Яна Титова, в който фокус е истинската и завладяваща история на журналиста Весела Тотева.Търсейки щастието, Весела и нейната дъщеря случайно попадат в порочен кръг, от който измъкването се оказва почти невъзможно. Лентата е базирана на автобиографичната ѝ книга „Падение и спасение“, в която тя описва седемгодишната изтощителна, но успешна борба с наркотиците.По вдъхновяващ начин и с изключителна прецизност филмът проследява периода, в който те стават широко достъпни в България и малцина са хората, които успяват да преборят зависимостта в името на щастието. В главната женска роля влиза актрисата Валентина Каролева (дъщерята на Весела Тотева), чиято роля е дебютна за големия екран. Участие във филма взимат още любими големи имена, сред които Димитър Николов („Тайната градина“, „Христо“), Алек Алексиев („Възвишение“, „Откраднат живот“), Асен Блатечки, Ирмена Чичикова, Иван Бърнев, Силвия Лулчева, Васил Бинев, Стефан Вълдобрев, Стоян Дойчев.Операторската работа по филма е дело на Мартин Балкански, снимал редица български и международни продукции като главен или асистент оператор. Името му е свързано с „Откраднат живот“, „Тилт“, „Кецове“, „Недадените“, „18“. „Доза Щастие“ е по сценарий на Яна Титова. Продуценти са bTV Studios и NO BLINK Studio в лицето на Александър Алексиев и Николай Стоичков.\n\t\t\t\t\tЛинк към официалния сайт: Линк към Facebook: ", "date": "2019.10.24", "title": "Варна, Бургас и Пловдив ще гледат „Доза Щастие“ преди всички (СНИМКИ)"}
