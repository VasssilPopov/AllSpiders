{"url": "http://www.cross.bg/ogun-mitropolit-sofiya-1602866.html", "text": "/КРОСС/  Благодатният огън от Йерусалим загоря в Синодалната палата. Той ще бъде съхраняван в параклиса до около 23.45 часа, когато с литийно шествие ще се пренесе в патриаршеската катедрала \"Св. Александър Невски\". Там Негово светейшество Българският патриарх и Софийски митрополит Неофит ще оглави Пасхалните богослужения за Възкресение Христово.Началото на богослужението е в 23.30 часа. Точно в полунощ Светейшият Патриарх ще поздрави с \"Христос воскресе\" православните християни. От този момент в продължение на 40 дни те ще разменят помежду си поздравите: \"Христос Воскресе!\" - \"Воистину Воскресе!\".След полунощ в храма ще започне празничната патриаршеска Света Литургия. В неделя, на т.нар. \"Второ Възкресение\", патриарх Неофит ще оглави богослужението в митрополитския катедрален храм \"Св. Неделя\" от 11.00 часа.По-рано днес Благодатният огън пристигна в България, донесен от Йерусалим от българска църковно-държавна делегация, в която за първи път пътува и епископ от Северна Македония.Българската църковно-държавна делегация, водена от Старозагорския митрополит Киприан, е присъствала на богослужението в храма \"Възкресение Христово\" в Йерусалим, откъдето в специални огнеупорни фенери огънят се пренася до различни точки на света.Три от фенерите остават в София, други два заминават за Скопие.На летище \"София\" огъня чакаха свещеници и духовници от всички епархии в страната.От летището Благодатният огън ще бъде пренесен в параклиса на Синодалната палата в София.Към 23.30 ч. - 23.40 ч. на Велика събота фенерът с огъня ще бъде изнесен от Синодалния параклис, за да бъде предаден на патриарх Неофит за вечерното богослужение в патриаршеската катедрала \"Св. Александър Невски\".С трепет очаквахме огъня, каза Старозагорският митрополит Киприан след пристигането на летището в София, където донесе Благодатния огън. Той е за мир, Бог да ни закриля, добави митрополит Киприан.Митрополитът изрази благодарност към премиера, че за поредна година държавата предоставя на църквата правителствен самолет ", "date": "2019.04.27", "title": "Благодатният огън вече е в Синодалната палата (обновена)"}
{"url": "http://www.cross.bg/geshev-ivan-diskriminatziya-1602855.html", "text": "/КРОСС/  Ромският активист Христо Николов е подал жалба срещу зам. -главния прокурор Иван Гешев в Комисията по дискриминация. Повод за това е телевизионно интервю, в което магистратът каза \"... и циганите така правят\". Според Николов по този начин Гешев подбужда към дискриминация, съобщи \"Клуб Z\".Репликата му беше изречена по повод делото срещу отстранената кметица на \"Младост\" Десислава Иванчева, бившата й заместничка Биляна Петрова и ексрайонният кмет Петко Дюлгеров:\"Това, че той (Дюлгеров - б.р.) ще се откаже от показанията, го очаквахме. Така правят всички подсъдими, така правят и циганите включително по делата. Това е масово\".Ето какво се казва в жалбата на Николов до председателя на КЗД Ана Джумалиева (без редакция):\"Уважаема г-жо Председател,Настоящата жалба подавам като заявявам, че лично съм засегнат от тези твърдения в качеството ми на български гражданин от ромски произход. Повод са изявлението на заместник главния прокурор на България - шеф на специализираната прокуратура господин Иван Гешев в предаването на сутрешния блок\" по ,,Канал 1\" с заглавие \"Между арестите и скандалите\", излъчено на 17.04.2019 год. от 8,05 часа.В предаването в интервюто си на 6-та минута и 05-57 та секунда, господин Иван Гешев описва ромите цитирам ,, и...циганите така правят включително и по делата\". Направи твърде нетипичен коментар по отношение на ромите. Чрез своите думи заместник главния прокурор и директор на специализираната прокуратура отписва и не признава българските граждани от ромски произход като част от българския народ, разделя от останалата част от българската нация. Определя и обобщава, че всички роми са фактор на който да не се вярва, лъжат и променят показанията си.Иван Гешев определя с думите \"циганите\" ромската общност, целенасочено използва наслоеното с негативни нагласи \"цигани\" , вместо легалното наименование роми, ромска общност. Иван Гешев с думите, подбужда към дискриминация по признак етническа принадлежност. Чрез внушения изразени словесно от Иван Гешев извършва дискриминация под формата на тормоз и подбуждане, спрямо българските граждани от ромски произход.Моля на основ. чл.50 ,т.1 от ЗЗдискр да образувате производство срещу посоченото лице Иван Гешев , за целта моля да бъде изискан от Канал 1 оригиналния запис . Като доказателство прилагам и моля да бъде свален записа от \". ", "date": "2019.04.27", "title": "Ромски активист подаде жалба срещу зам.-главния прокурор за дискриминация"}
{"url": "http://www.cross.bg/trump-peskov-rysiya-1602865.html", "text": "/КРОСС/  Доналд Тръмп има добри намерения за ядреното разоръжаване, но САЩ не са обсъждали темата с Русия на ниво експерти, заяви говорителят на руския президент Владимир Путин Дмитрий Песков, цитиран от ТАСС.Разбира се, всякакви инициативи за съкращаване на ядрените потенциали се приветстват, но в случая е трудно да се коментират общи приказки. Намеренията са добри, но би било хубаво да се знаят подробности за това, което има предвид президентът Тръмп и дали е имало някакви предварителни контакти по въпроса\", каза Песков. Той уточни, че доколкото му е известно, \"американските експерти не са обсъждали тази тема с руските си колеги\".Поради това инициативата на Тръмп може да се приветства като изразено намерение, но засега не бива да се оценява като сериозна инициатива, тъй като такава няма, добави Песков.Би било идеално целият свят да се освободи от ядрените оръжия, но тогава бихме се лишили от възпиращия фактор, който гарантира, че \"никой няма да прояви лудост и няма да извърши някоя чудовищна грешка\", отбеляза Песков.Вчера президентът Тръмп се обяви за отказ от ядреното оръжие, от което според него трябва да се откажат също Русия и Китай.Според вчерашна статия във в. \"Вашингтон пост\", цитирана от Ройтерс, Тръмп е наредил на правителството си да изготви нови споразумения за контрол над въоръженията с Русия и Китай, като е изтъкнал високите разходи на ядрена надпревара в 21-и век.Песков добави, че на вчерашната си среща президентите на Русия и Китай Владимир Путин и Си Цзинпин са обсъдили положението в Сирия, Венецуела и Либия. ", "date": "2019.04.27", "title": "Москва: Тръмп има добри намерения за ядреното разоръжаване, но не сме ги обсъждали ."}
{"url": "http://www.cross.bg/gori-klimata-kybm-1602860.html", "text": "/КРОСС/  Горещите и сухи лета предизвикват безпрецедентно увеличаване на короядите, които опустошават огромни ивици от смърчовите гори в Централна Европа, съобщи Ройтерс.Сушата, предизвикана от промените в климата, е отслабила естествената защита на дърветата и улеснява размножаването на насекомите. Масовото нахлуване на паразитите налага изсичане на големи участъци гори в Чехия, Северна Австрия, Бавария, Словакия.Макар и короядите да са характерни за иглолистните гори и да имат роля в екосистемата, разпространението им се е увеличило много заради промените в климата във всички сортове смърчове, засаждани от два века.Най-засегната е Чехия. Миналата година с корояди са заразени 18 млн. куб.м смърч, над 10 пъти повече, отколкото предишната година, по преценка на министерство на селското стопанство. Прогнозите за тази година са от 20 до 30 млн. куб.м от общо 480 млн. куб.м смърч. Положението вероятно ще се влоши в района, особено при липса на валежи. ", "date": "2019.04.27", "title": "Корояди опустошават горите в Централна Европа заради промените в климата "}
{"url": "http://www.cross.bg/banknotata-evro-pechataneto-1602856.html", "text": "/КРОСС/  Европейският съюз окончателно спря печатането на банкнотата от 500 евро.Въпреки че повечето държави в Еврозоната спряха изработването на най-голямата купюра с виолетов цвят още в началото на 2019 година, в Германия и Австрия имаше допълнителни три месеца, в които издаваха банкнотата. Крайната дата за тази отсрочка беше 26 април, припомня Риа Новости.Според \"Блумбърг\" ЕС се отказва от банкнотата от 500 евро заради подозрения, че тя се използва за незаконни дейности.Банкнотите от 500 евро обаче остават законно средство за заплащане. Когато попаднат в държавните банки на страните от Еврозоната, ще бъдат изтегляни и постепенно ще излязат от обращение. ", "date": "2019.04.27", "title": "Прекратиха печатането на банкнотата от 500 евро"}
{"url": "http://www.cross.bg/ehnaton-tytankamon-anzhno-1602859.html", "text": "/КРОСС/  Две сестри на Тутанкамон, а не само една, са се възкачили на египетския трон след смъртта на баща им Ехнатон, твърди канадска египтоложка, цитирана от АФП.Анализът на Валери Анжно, египтоложка и изкуствоведка от университета на Квебек в Монреал, се основава на семиотиката - наука за знаците, която според нея разкрива, че две дъщери на Ехнатон са взели властта след смъртта му, защото брат им Тутанкамон бил прекалено малък - на четири или пет години.Специалистите знаят от почти 50 години, че през 14 в. пр.н.е. жена е властвала в Египет. Според някои това е Нефертити, съпругата на Ехнатон, която се е самопровъзгласила за фараон. Други мислят, че това е голямата му дъщеря принцеса Меритатон.Ехнатон се жени за дъщеря си Меритатон, за да я подготви да царува. Той е подготвял и друга от дъщерите си - Нефернеферуатон Ташерит. Двете са се възкачили заедно на трона под общото име Анкхеперуре, твърди Анжно.Изследване на някои от съкровищата на Тутанкамон, открити през 1922 г. от британския археолог Хауърд Картър, разкрива, че детето-фараон присвоява голяма част от погребалния материал на тази кралица - Нефернеферуатон Анкхеперуре.Анжно е анализирала стела, изложена в Египетския музей в Берлин, на която са представени двама души на трона, като единият гали брадичката на другия. \"За нея има всякакви хипотези - че Ехнатон е станал хомосексуален, че той е с баща си, или че това са Ехнатон и Нефертити\", разкрива тя. \"Дадох си сметка, че този жест - да се гали брадичката, е известен само за принцесите - в 100% от случаите\", споделя още експертът.Египтоложката изследва няколко скулптури на глави без име, приписвани на Ехнатон, Нефертити или Тутанкамон. \"Тъй като египетското изкуство работи със системи с пропорции, направих сравнения на тези статуи с известните скулптури на принцеси и нещата съвпаднаха. Успях да докажа, че някои кралски глави в същност са глави на принцеси, станали фараони\", обяснява Анжно.Валери Анжно представи неотдавна заключенията си на конгрес на египтолози във Вирджиния, САЩ.  ", "date": "2019.04.27", "title": "Египтоложка твърди, че е открила непозната кралица, властвала преди Тутанкамон "}
{"url": "http://www.cross.bg/sofiya-izhoda-zadrustvaneto-1602862.html", "text": "/КРОСС/  Репортаж за задръствания на изхода от София. Попаднала сред задръстване на изхода от София, репортерката разказва за задръстването на изхода от София. Тя пита шофьор, попаднал в задръстването на изхода от София как е попаднал в задръстването на изхода от София. Той отговаря, че е попаднал в задръстване на изхода от София и скоро не се очертава да избяга от задръстването на изхода от София. Камерата снима и други шофьори, които са част от задръстването на изхода от София. Чуват се клаксони, псувни, виждат се отегчени, уморени физиономии - много са хората, попаднали в задръстването на изхода от София. Ако нямаше задръстване на изхода от София, всеки от тях щеше да си е вече вкъщи. Но, уви - има задръстване на изхода от София. За задръстването на изхода от София разказа репортерката Х, обявява от студиото на телевизията водещият, слагащ край на репортажа за задръстването на изхода от София.2. Великден започва, когато новинарските емисии стартират с новина за катастрофа на четирима младежи, карали с превишена скорост и забили се в стълб. Необходими са няколко катастрофи, шест кражби и поне един опит за убийство, за да може празничният коктейл от новини да бъде подобаващо занимателен. Целта на всичко това е да изтръгне едно типично цъкане с език в зрителя: той едновременно съчувства на жертвите и едновременно се радва на собственото си благоденствие - на него нищо му няма и цял ден е жулил козунак, а гледай какви работи им се случват на хората.3. Изключително метафизично изживяване. Всяко домакинство е длъжно да изгледа този репортаж и да се допита до него дали в крайна сметка е начервило яйцата както подобава. Репортажът се прави задължително с приповдигнато настроение и особена кухненска радост. Интонацията на репортера непрекъснато достига пикови възвишения, вълнението е почти детско - наивно и невинно. Камерата показва както процеса по червене на яйца, така и вече готовото начервено яйце - в случай, че човек не може да се досети, че първото води до второто. След края човек обикновено става и хвърля един поглед на собствените си начервени яйца, а след това доволен сяда пред телевизора, за да види следващия репортаж. А именно:4.  По възможност естраден певец. Богдана Карадочева, Васил Найденов или най-добрият вариант - дует \"Ритон\". Те пеят \"Елате ни гости\" - най-великата песен на социализма, в която едно домакинство възпява радостта си от хубава мебелировка и хармония вкъщи, които трябва да направят впечатление на приятелско семейство, и дай боже - лека завист. Известната личност трябва задължително да покани репортера и камерата вкъщи и да разкаже как са направили козунак. Тук идва тънкият момент - зрителят може да наостри ухо, да извади лист и химикал и записвайки си, после да си направи същият козунак! Като на известната личност, бате! И ти можеш като него...Всичко е твоите ръце! Репортажът завършва с пожелание за весели празници и насърчителни усмивки. Ето какъв бил значи животът на известните. Ама хубаво си беше подредил хола тоя човек.5. Понеже ти не можеш да сметнеш. Математически репортаж, чиято цел е да ти напомни, че не си успял да изхарчиш толкова, колкото ти се е искало, и че там някъде има хора, които харчат толкова, колкото им се иска. Репортажът задължително трябва да постигне някаква математическа точност: че например празниците излизат по 260 лева на домакинство. Обявена така, сумата се вклинява остро в съзнанието и се превръща във фикс идея. Догодина може да се бръкнеш и повече, няма я да изоставаш от другите.6. И да не е \"Страстите Христови\", че е много кървав, а това пречи на храносмилането. Идеята е, че прозрението за жертвата на Исус Христос може да настъпи само между 20:30 и 22:30 в неделя вечер, когато с кърпичка забърсваш потта от челото си, изхвърляна от напълно преялото ти туловище.7.  Репортаж, чиято цел е да събуди състрадание в обикновените граждани към нещастния и клет бизнес. Става дума за някаква колосална цифра, истинска трагедия за пазара на труда. Покрай това се прокрадва идеята, че трябва да се работи повече за абстрактното благо на икономиката и нейните показатели. Репортажът се прави с угрижено лице и страхопочитание към силите на капитализма, от които всички сме дълбоко зависими.8.  Винаги се намират няколко клетници. Тези хора са продължили там, където ти си спрял. Истински трагични персонажи, празнични антагонисти, без които великденският сюжет няма да е същият. 9.  Класика в жанра. Вождът-слънце проговаря за Началника и неговата благословия. Съпроводено е с пръст, вдигнат нагоре, както този на Платон в картината \"Атинската школа\" на Рафаело. Дълбокият религиозен акт се развива пред благосклонния поглед на омаяни от чара на верния поданик репортери. В репертоара задължително е включено припомняне, че Той пръв е въвел да не се работи на Разпети петък, понеже тогава разпъвали Началника...10.  Времето по всяка вероятност ще е ту топло, ту студено, както е всяка пролет. Това обаче не означава, че тази особена динамика не трябва да бъде припомняна непрекъснато с една майчинска загриженост от страна на синоптиците. А какво следва след това? Точка първа, само че за задръстването на влизане в София. Кръгът е описан. Нека всичко започне от начало.Източник Actualno.com ", "date": "2019.04.27", "title": "10 безумия на телевизиите за Великден "}
{"url": "http://www.cross.bg/vselenata-nesuotvetstvieto-otkolkoto-1602861.html", "text": "/КРОСС/  Нещо в космоса просто не e както трябва. Вселената става все по-голяма с всяка секунда. Тя се разширява с много по-бързи темпове, отколкото би трябвало, пише порталът Си/Нет.От известно време се наблюдава несъответствие в наблюденията на „ранната\" вселена, направени с телескопа Планк от Европейската космическа агенция, и това, което астрономите виждат, когато изследват по-близките, съвременни части от пространството с телескопа Хъбъл на НАСА. (Трябва да се вземе предвид, че наблюдението на далечни части на Вселената с мощни телескопи е като наблюдение назад във времето).Когато учените разглеждат какво се е случило преди 13 милиарда години чрез Планк и след това го екстраполират в настоящето, резултатите не съвпадат с това, което Хъбъл вижда днес. От няколко години се предполагаше, че несъответствието се дължи на липсата на прецизност в измерванията. Но след като учените са прецизирали съоръженията си, несъответствието е останало.\"Работата на Хъбъл между ранната и късната вселена може да бъде най-вълнуващото развитие на космологията от десетилетия\", заяви водещият изследовател и нобелов лауреат Адам Рийс от Научния институт за космически телескопи, който ръководи научната мисия на Хъбъл.Рийс твърди, че несъответствието категорично показва, че липсва част от пъзела, който учените са наредили през годините, за да моделират историята на Вселената.Възможно обяснение може да бъде появата на тъмна енергия в някакъв момент много отдавна. Според теориите до 70% от вселената може да се състои от мистериозни неща. Все още неоткрита и ускоряваща частица във вселената, която влияе на нейното разширяване, е друга възможност, както и идеята, че невидимата тъмна материя може да избутва нормалната материя по-силно, отколкото си мислим.Действителното обяснение остава загадка. Рийс и други учени планират да продължат да прецизират своите инструменти и измервания, но ако несъответствието не се дължи на човешка грешка, може да е необходима нова физика, за да се завърши пъзела. ", "date": "2019.04.27", "title": "Мистериозно: Вселената се разширява по-бързо, отколкото трябва "}
{"url": "http://www.cross.bg/mysa-ahmed-godini-1602847.html", "text": "/КРОСС/  Върховният касационен съд (ВКС) е потвърдил присъдата на Апелативен съд-Пловдив от 1 година затвор за Ахмед Муса Ахмед по делото срещу 13-те имами за радикален ислям. Обвиненията са за разпространяване на антидемократична идеология, верска нетърпимост и призив към война.Така общото му наказание става 4 години, тъй като той има предишна 3-годишна условна присъда по подобни обвинения, съобщиха от Окръжната прокуратура в Пазарджик пред \"Фокус\". Муса обаче вече беше 3 години в ареста и те ще бъдат приспаднати, така че ще лежи само година.От държавното обвинение уточниха, че служители на съдебна охрана вече са задържали Ахмед Муса, за да бъде приведено в изпълнение наложеното му наказание и той е в Пазарджишкия затвор.Върховният касационен съд е потвърдил и едногодишната условна присъда на имама на Сърница Саид Муутлу, с три години изпитателен срок и глоба от 3 хиляди лева за проповядване на антидемократична идеология, съобщи БНР.Със същото решение районният мюфтия Абдулах Салих е с 10 месеца условна присъда, с три годишен изпитателен срок и глоба от 3 хиляди лева. Останалите 10 имами остават с административни наказания и глоби между 2 и три хиляди лева.По делото за радикален ислям бяха обвинени 13 имами в проповядване на антидемократична идеология. Окръжният съд в Пазарджик наложи ефективна присъда само за Ахмед Муса, а на останалите бяха наложени глоби. След това делото беше разгледано от Апелативен съд-Пловдив, който потвърди присъдите.Заради ефективното наказание само Муса имаше право на обжалване във ВКС. Оттам върнаха делото за преразглеждане на Апелативен съд и след повторното произнасяне на присъдата в резултат на новоназначени поредица от експертизи, сега тя е потвърдена отново и става окончателна. ", "date": "2019.04.27", "title": "Ахмед Муса влиза в затвора за 4 години "}
{"url": "http://www.cross.bg/skandal-zavedenieto-zavedenie-1602848.html", "text": "/КРОСС/  Четирима души са арестувани в Габрово заради сбиване след пиянски скандал в ранните часове на днешния ден. Инцидентът е станал пред заведение в града. Полицията и прокуратурата работят по всички версии за случилото се, предаде БНР.Пострадал е мъж на 28 години, криминално проявен и осъждан за нападение на полицай през месец февруари тази година. Той е подал сигнал на телефон 112, че няколко човека са го нападнали пред заведението. При последвалата проверка е станало ясно, че преди инцидента в заведението е имало скандал между острадалия и група мъже.Според обясненията на свидетели спорът е възникнал, след като младият мъж се е държал непристойно с момиче, а управителят на механата на няколко пъти му е направил забележка за това. За случая е уведомен и дежурен прокурор. Продължават разпитите на очевидци. ", "date": "2019.04.27", "title": "4-ма са задържани след сбиване пред заведение в Габрово"}
{"url": "http://www.cross.bg/razhodi-parite-evro-1602849.html", "text": "/КРОСС/  Всички евродепутати са направили безотчетни разходи за 40 милиона евро. Данните са от разследване на организацията \"Трансперънси интернешенъл\". Парите трябва да се харчат за наемането на офиси и дейности, свързани с работата на евродепутатите.4500 евро на месец получава всеки един от общо 751 евродепутати. Парите са за общи разходи и са над заплатите им. На година това са общо 40 милиона евро, изчисляват авторите, цитирани от Нова телевизия.\"Има правила как тази надбавка да бъде харчена - за издръжката на офиса на евродепутата или за представителни разходи, за покриването на разходите за електричество и телефонни сметки\", обясни Никълас Айоса, политически консултант в \"Трансперънси интернешенъл\", Брюксел.Дали парите са харчат по предназначение остава неясно, защото парламентът не задължава депутатите да отчитат разходите по това перо.\"Всъщност не мога да се сетя за друга публична или частна организация, която би позволила да се изхарчат 40 млн.евро без да поиска насреща разписки за парите. Иронията е, че евродепутатите едва ли биха позволили на собствените си държави за похарчат 40 млн.евро, да речем за Кохезионни фондове, без стриктен финансов мениджмънт\", казва още Айоса.Опити за решаването на този проблем е имало, но те ударили на камък, когато с въпроса се заело ръководството на ЕП.\"Мисля, че това беше голяма грешка, защото избирателите очакват от нас да сме отговорни. Лично за мен темата винаги е опирала до воденето на добро домакинство. Пазя си всички бележки, подреждам ги и веднъж в годината ги давам на счетоводителя си, който им одит, след което публикуваме отчет за тях.\", заяви Хайди Хаутала, зам.-председател на ЕП, Група на Зелените.Пред NOVA българските евродепуати потвърдиха, че харчат по предназначение и водят отчет.Като малка победа радетелите за промени отчитат, че в следващия ЕП парите ще са в отделна сметка. По желание всеки ще може да качва отчетите за изхарченото на специаленПериодични скандали за харчовете на евродепутатите се появяват на бял свят. Бившият британски евродепутат Питър Скинър излежава 4 годишна присъда заради измама. Вместо да плаща за договори на парламентарни асистенти, той е харчил парите си за ваканция на Хаваите, за бижута и е плащал заплати на свои роднини. ", "date": "2019.04.27", "title": "Евродепутатите са направили безотчетни разходи за 40 млн. евро"}
{"url": "http://www.cross.bg/bulgarskiya-otzenka-d--1602850.html", "text": "/КРОСС/  Президентът на БФХГ Илиана Раева нарече \"престъпно\" съдийството и получената оценка на българския ансамбъл за съчетанието с пет топки на Световната купа по художествена гимнастика в Баку .Ансамбълът в състав Симона Дянкова, Мадлен Радуканова, Стефани Кирякова, Лаура Траатс и Ерика Зафирова се класира с пети резултат за финала на пет топки.Българките получиха оценка от 23.550 точки, от които за трудност 15.300 и за изпълнение 8.250. Първоначалната оценка за трудност беше 15.100, но след подадена контестация от българския щаб тя бе повишена на 15.300, което не промени позицията на грациите в класирането.Момичетата изпълниха без никакви груби грешки съчетанието си и оценката им е доста ниска.\"Престъпно съдийство към българския ансамбъл в Баку!Оценката на D3-4 е подигравка с художествената гимнастика! За да дадеш при това изпълнение (и заложена трудност на D3-4 12,1) 9,3 след повишаване на контестацията или нямаш понятие от съдийство, или не можеш да смогнеш да видиш всичко, или не виждаш добре и имаш проблем със зрението, или си тенденциозен към България! И в четирите случаи мястото ти не е на съдийската маса! Дамите от Финландия и Америка трябва много сериозно да се засрамят! СРАМ!!! Браво, момичета! Вие сте гордост! Оценката на D1-2 е точно толкова, колкото е заложена - 5,600. Най-висока оценка на изпълнение! Браво на съдиите! Да не подхващам и оценката на Катрин Тасева на D3-4 на топка... Имам сериозни основания да не искам...\", заяви Раева пред фейсбук страницата на БФХГ. ", "date": "2019.04.27", "title": "Илиана Раева: Престъпно съдийство към българския ансамбъл"}
{"url": "http://www.cross.bg/yaiitza-velikden-kozynatzi-1602851.html", "text": "/КРОСС/  В Плевен над 80 деца от  шестте центъра за настаняване от семеен тип посрещат Великден с много изненади. Дарителски акции зарадваха малчуганите с шарени яйца и козунак.\"По традиция да заведем децата на църква, да се запознаят с традициите, с ценностите. Идват хора, посещават центровете, даряват, поздравяват децата с \"Христос Воскресе\". Очакваме да ни посетят служители на църкавата. Да поднесат на децата яйца, козунаци\", обяснява Красимира Маринова, социален работник.Децата са много талантливи.Едно от тях, 10-годишно момче, учи в музикалното училище и обича стихове: \"Боядисваме яйца, чукаме се с яйца и ядем козунаци. Да сме живи, да сме здрави през цялата година. Довечера камбаните с радост ще гърмят. В църква събраните молитви ще шептят. Христос воскресе в Божи храм ще екне в нощен час. Воистина воскресе - ще кажем всички с глас. Великден е да знаете, Великден е, деца...\" ", "date": "2019.04.27", "title": "Деца от центрове за настаняване от семеен тип получиха козунаци и яйца за Великден "}
{"url": "http://www.cross.bg/tyristite-proekta-otpadutzi-1602852.html", "text": "/КРОСС/  Хотелите в Турция, които работят по системата „ол инклузив\", се включват в проекта „Оранжев флаг\", целта на който е да се намали количеството на хранителните отпадъци, съобщават от Асоциацията на туроператорите в Русия.„Инициатор на проекта е Али Акгюн, който по време на почивка в Анталия се е ужасил от многото неизядена от туристите храна, оставена в чиниите. Проблемът с хранителните отпадъци в Турция е много остър - всяка година в страната се изхвърлят 18 млн. тона плодове и зеленчуци, 4,9 млн. хлябове. Общата им стойност се оценява на 214 млрд.турски лири\", посочват от асоциацията.Турското издание Turizmgazetesi съобщава, че към проекта се присъединяват 250 хотели. Те обмислят и мерките за съкращаване на количествата отпадъци - малки комплименти за гостите, които ще вземат толкова храна, колкото могат да изядат, а също и агитационни плакати, убеждаващи туристите да не трупат в чиниите си планини от продукти. Освен това е възможно хотелиерите да намалят размера на чиниите.Участниците в „Оранжев флаг\" се ангажират да обучат кухненския персонал правилно да планира разхода на продуктите. Самото участие в проекта е доброволно за хотелиерите. „Руските туроператори считат, че за туристите тази инициатива няма да бъде проблем. Нашите съотечественици все повече отделям внимание на правилното хранене така, че днес и в хотелите на Турция е невъзможно да бъде видян руски турист, който да носи две чинии с планини от ядене\", уточняват от руската асоциация. Според представители на една от най-големите туроператорски компании, работеща по турско направление, не малък процент от туристите спазват културата на потреблението и дори лично са готови да правят забележки на гостите на хотела, които не се придържат към подобни правила.Туроператорите отбелязват също, че „Оранжев флаг\" ще се реализира в съответствие с популярния сега в цял свят тренд на разумното и екологично потребление. В хотелите той се проявява не само в съкращаването на хранителните отпадъци, но и в сортирането на боклука, и в отказа от ежедневната смяна и пране на спалното бельо и кърпите. ", "date": "2019.04.27", "title": "Тонове храна разхищават туристите в турските курорти"}
{"url": "http://www.cross.bg/ogun-blagodatniyat-sveta-1602857.html", "text": "/КРОСС/  Благодатният огън слезе в църквата „Възкресение Христово\" в Йерусалим - мястото, където според Светото писание, е бил разпънат, погребан и после е възкръснал Исус Христос.Православните християни вярват, че това запалването на Свещения огън става по свръхестествен начин.Този огън в първите минути след възпламеняването си има уникалното свойство да не излъчва топлина и да не изгаря.Сега предстои той да бъде пренесен в различни точки на света, за да може хиляди православни вярващи по света да се докоснат до светото чудо.", "date": "2019.04.27", "title": "Благодатният огън слезе в Йерусалим"}
{"url": "http://www.cross.bg/myusyulmani-pipuls-voenen-1602845.html", "text": "/КРОСС/  Бивш американски военен се вряза с автомобила си в минувачи и рани осем души, защото ги мислел за мюсюлмани, съобщи полицията на щата Калифорния, цитирана от Франс прес.34-годишният Айзея Пипълс е разследван за опит за убийство с утежняващо вината обстоятелство - расистки мотив, уточни полицията на Сънивейл, близо до Сан Франциско.\"Има нови доказателства, според които Пипълс целенасочено е нападнал жертвите си заради расата им и убеждението, че са мюсюлмани\", съобщи полицейски говорител на пресконференция.Според местните медии сред ранените има трима членове на едно семейство: бащата, 13-годишната дъщеря и 8-годишният син. Най-пострадало е момичето, което е в кома.Не се съобщават националността или вероизповеданието на жертвите.Адвокатът на Айзея Пипълс заяви, че клиентът му е бивш военен, който страда от посттравматичен стрес и че той ще поиска обвиняемият да получи подходящо лечение. ", "date": "2019.04.27", "title": "Бивш американски военен блъсна с кола 8 души, мислел ги за мюсюлмани "}
{"url": "http://www.cross.bg/zaradi-dnes-otmeneni-1602853.html", "text": "/КРОСС/  Стотици полети бяха отменени днес заради стачка на пилотите от Скандинавските авиолинии САС, предаде Ройтерс.Стачката, която започна вчера, е заради искания за по-добро заплащане.Тя засегна около 170 хиляди пътници на Скандинавски полуостров. Още 587 полета са отменени днес. ", "date": "2019.04.27", "title": "САС отмени близо 600 полета заради стачка на пилотите"}
{"url": "http://www.cross.bg/sotzialni-vsichki-nachin-1602854.html", "text": "/КРОСС/  Руският президент Владимир Путин заяви, че Москва обмисля възможността за предоставяне на рускогражданство по опростен начин, не само за жителите на определени области на Донбас, но и за гражданите нацяла Украйна, предава TACC, цитирана от Агенция \"Фокус\".\"Като цяло мислим да предоставим гражданството си по опростен начин на гражданите на Украйна\", заявидържавният глава на пресконференция след посещението си в Китай.Президентът също така увери, че всички социални задължения към руснаците ще бъдат изпълнени, въпрекирешението за предоставяне на гражданство на Руската федерация по опростен начин на жителите наопределени райони на Донбас.„По отношение на изпълнението на социалните ни задължения към нашите граждани в Русия: няма съмнения -всички социални задължения, абсолютно всички социални плащания, пенсии, тяхното увеличаване - всичко щесе изпълни. Няма съмнение\", каза държавният глава.Той подчерта, че \"няма да има сериозна тежест за руския бюджет, свързан с евентуални смущения в бъдещетов самата социална система на Русия, това е абсолютно невъзможно.\" ", "date": "2019.04.27", "title": "Путин: Русия обмисля да опрости предоставянето на руско гражданство за всички украинци"}
{"url": "http://www.cross.bg/promenliva-gradysa-oblachnost-1602858.html", "text": "/КРОСС/  Облачността на Великден ще е променлива и над по-голямата част от страната ще е почти без валежи. По-значителна купесто-дъждовна облачност с превалявания от дъжд, придружени с гръмотевици ще има на места в югоизточните райони и планините. Вятърът ще е умерен, в Дунавската равнина и временно силен, след обяд ще отслабва. Минимални температури между 8 и 13 градуса, максимални между 19 и 24, по Черноморието - 17 - 21.Над Черноморието ще има променлива облачност, значителна над южните райони, където ще превали. Ще духа слаб западен вятър. Максимални температури на въздуха: 16-21. Температурата на морската вода е 13-14 градуса. Вълнението на морето ще бъде 2 балаНад планините ще има променлива облачност, значителна в следобедните часове, когато на места ще превали и прегърми. Ще духа умерен запад-северозападен вятър. Максимална температура на височина 1200 метра около 12, на 2000 метра - около 5 градуса.", "date": "2019.04.27", "title": "Облачно и дъждовно на Великден "}
{"url": "http://www.cross.bg/fabrika-zaharna-vlak-1602864.html", "text": "/КРОСС/  Влак блъсна мъж в София в събота. Човекът е загинал на място, съобщи Нова телевизия.Инцидентът станал на метри от гарата в \"Захарна фабрика\".Машината, която ударила жертвата, пътувала от Благоевград към столицата.Очаквайте подробности ", "date": "2019.04.27", "title": "Влак премаза мъж близо до гара Захарна фабрика"}
{"url": "http://www.cross.bg/nasilieto-stydentski-chalga-1602839.html", "text": "/КРОСС/  Защо Министерство на образованието и науката е дало зелена светлина на ректорското ръководство на Университета за национално и световно стопанство да „трансформира\" предоставената му за учебни цели държавна материална база в чалга клубове и питейни заведения, питат от Гражданско сдружение \"Майки срещу насилието в Студентски град\"Крайно време е просветното министерство да сложи край на срамната рентиерска дейност на ректорите на държавни университети, защото тя води като резултат и до опростачване и чалгализиране на младото поколение, заявяват от Сдружението на майките срещу насилието. От родителската организация припомнят, че според одит на самото образователно министерство, извършен преди няколко години, на територията на Студентски град в София има над 200 заведения, 44 от които са отдадени под наем от университетите за нощни клубове и в тях се лее твърд алкохол до ранни зори. Рекордьор в развиване на тази търговска дейност е именно УНСС - икономическият вуз е дал цели 11 свои имота на собственици на нощни заведения, показва въпросният одит. Най-фрапиращ, разбира се, е случаят с бившият Студентски стол № 33 на ул. \"Атанас Манчев\" в Студентски град, който с благословията на ректора на УНСС е превърнат в лъскава чалготека /„Клуб 33\"/. Всъщност става въпрос за имоти публична държавна собственост, стопанисвани от УНСС, и от интерес на цялото общество е какво именно се случва с тях, допълват от Сдружението на майките срещу насилието. Всички тези имоти са предоставени на университетите от държавата, за да развиват учебно-образователна дейност в тях, но ректорите в крещящо нарушение на Закона за висшето образование са превърнали умишлено помещенията в чалготеки, кръчми и нощни барове, за да си докарват стабилни приходи от наеми. Тъкмо по тази причина настояваме просветното министерство да задължи ректорите на висшите учебни заведения /в това число и ректорското ръководство на УНСС/, да извадят от тяхната собственост всичко, което не е свързано с образованието и обитаването на студентите, заявяват от родителската организация. В тази връзка ще искаме министърът на образованието и науката Красимир Вълчев да изземе още до края на 2019 година от ректорите на столичните университети всички обекти държавна собственост, които те са отдали неправомерно под наем за чалготеки и нощни клубове, посочват от Сдружение \"Майки срещу насилието в Студентски град\".Изключително срамно и обидно е, че ректори на престижни университети са най-активни в насърчаването на вулгарната чалга култура и нощния живот, те като че ли съвсем са забравили, че законът им предоставя права да управляват само обекти, които се ползват единствено за учебни цели и научноизследователска дейност, но не им позволява да превръщат по своя инициатива държавната материална база в нощни барове, чалга клубове и питейни заведения, подчертават от Сдружението на майките срещу насилието. Ректорското ръководство на най-голямото и старо висше икономическо училище в Югоизточна Европа, каквото безспорно е УНСС, очевидно е забравило също, че налагането и лансирането на чалга културата и чалга ценностите са едно от най-уродливите и отблъскващи явления на българския преход, констатират майките срещу насилието. Сдружението на майките се надява депутатите в 44-то Народно събрание да гласуват още в близките месеци и поправки в Закона за висшето образование, които ще пресекат веднъж завинаги рентиерската дейност на ректорите на държавните университети. Развиването на стопанска дейност с откриването на нови и нови кръчми и чалга клубове не бива да е основна цел на академичните ръководства на държавните висши училища, категорични са в Сдружение \"Майки срещу насилието в Студентски град\".  ", "date": "2019.04.27", "title": " УНСС стопанисва лъскави чалготеки и нощни клубове в Студентски град"}
{"url": "http://www.cross.bg/velikden-sushto-boyadisvat-1602841.html", "text": "/КРОСС/  След като голяма част от Запада отпразнува своя католически Великден миналата седмица, утре всички последователи на източноправославната църква също ще отбележат празника.Православната общност е втората най-голяма християнска общност след католическата, като хората, които изповядват православието наброяват около 225 млн. души.Сред страните, в които православието е основната или преобладаващата религия са Русия, Украйна, Сърбия, Румъния, Молдова, Гърция, Северна Македония, Беларус. В Босна и Херцеговина, Албания, Казахстан и Естония съществуват малцинствени групи, които също изповядват православието.И въпреки че всички от гореизброените страни изповядват една и съща религия, има великденски традиции, които са строго локални и се различават една от друга.На гръцкия остров например от години спазват традицията по „хвърляне на делви\".  А заедно с делвите, през балконите си местните изхвърлят и всякакъв вид домашна посуда, включително тенджери и тигани.Традицията на остров Корфу се е превърнала в световна атракция и всяка година хиляди туристи се стичат там, за да видят нагледно „хръвлянето на делви\". Значението зад този обичай е изхвърляне на всичко лошо и започването на чисто.В Гърция едно от основните ястия, които се слагат на великденската трапеза, е „магирица\". Това е супа, която се приготвя от агнешка карантия и с нея се отбелязва приключването на великденския пост.В съседната ни страна яйцата се боядисват предимно в червено и могат да се ядят още от събота вечер.В  е традиция за Великден хората да се обличат в нови дрехи и да почистват основно домовете си.В страната на граф Дракула също боядисват яйца за празника, но местните задълбочават вниманието си изключително много върху тази част от празненството.Боядисването на яйца е цяло изкуство в Румъния и дори отделните семейства се състезават за това кой ще има най-красивите изрисувани великденски яйца.Румънците също ядат традиционните за региона козунаци по Великден. Освен това типични са всякакви ястия, чиято основа е агнешко месо. Приготвя се и хляб със сирена, който там наричат „паска\".В е прието хората да почистят изцяло къщите си преди настъпването на Велики четвъртък. Тогава, както и в България, се боядисват яйцата. В събота се приготвят ястията за трапезата, като всеки, който пости, не може да опитва от храната, докато готви.Поздравът, който си разменят руснаците на Великден, е същият като у нас. В сутринта на празника те си казват: „Христос воскрес!\" , и си отговарят с: „Воистину воскрес!\".Закуската на Великден най-често е съставена предимно от яйца; кулич - традиционна питка с мая; огромна торта, приготвена с извара и стафиди, която наподобява козунак и други.В  по традиция яйцата се варят и боядисват в съд, в който задължително домакинята е добавила няколко капки свещена вода.Първото боядисано яйце се пази до следващия Великден и то се нарича Чуваркућа или „пазител на дома\". Сърбите използват традиционния поздрав „Христос Воскресе\" и „Воистина воскресе\" до Спасовден.Ако дойде гост вкъщи на Великден, задължително е първо да му подарите боядисано яйце, а след това можете да го почерпите с каквото пожелаете.В понеделника след Великден сърбите ходят на гробища или в църква и отдават почит на починалите си близки и роднини. ", "date": "2019.04.27", "title": "Как празнуват Великден в православния свят"}
{"url": "http://www.cross.bg/vselenata-hubul-nesuotvetstvieto-1602836.html", "text": "/КРОСС/  Нещо в космоса просто не e както трябва. Вселената става все по-голяма с всяка секунда. Тя се разширява с много по-бързи темпове, отколкото би трябвало, пише порталът Си/Нет.От известно време се наблюдава несъответствие в наблюденията на „ранната\" вселена, направени с телескопа Планк от Европейската космическа агенция, и това, което астрономите виждат, когато изследват по-близките, съвременни части от пространството с телескопа Хъбъл на НАСА. (Трябва да се вземе предвид, че наблюдението на далечни части на Вселената с мощни телескопи е като наблюдение назад във времето).Когато учените разглеждат какво се е случило преди 13 милиарда години чрез Планк и след това го екстраполират в настоящето, резултатите не съвпадат с това, което Хъбъл вижда днес. От няколко години се предполагаше, че несъответствието се дължи на липсата на прецизност в измерванията. Но след като учените са прецизирали съоръженията си, несъответствието е останало.\"Работата на Хъбъл между ранната и късната вселена може да бъде най-вълнуващото развитие на космологията от десетилетия\", заяви водещият изследовател и нобелов лауреат Адам Рийс от Научния институт за космически телескопи, който ръководи научната мисия на Хъбъл.\"Това несъответствие нараства и сега е достигнало точка, която е наистина невъзможно да се отхвърли като случайност. Това несъответствие не би могло да се случи случайно\", допълни той. Рийс твърди, че несъответствието категорично показва, че липсва част от пъзела, който учените са наредили през годините, за да моделират историята на Вселената.Възможно обяснение може да бъде появата на тъмна енергия в някакъв момент много отдавна. Според теориите до 70% от вселената може да се състои от мистериозни неща. Все още неоткрита и ускоряваща частица във вселената, която влияе на нейното разширяване, е друга възможност, както и идеята, че невидимата тъмна материя може да избутва нормалната материя по-силно, отколкото си мислим.Действителното обяснение остава загадка. Рийс и други учени планират да продължат да прецизират своите инструменти и измервания, но ако несъответствието не се дължи на човешка грешка, може да е необходима нова физика, за да се завърши пъзела. ", "date": "2019.04.27", "title": "Мистериозно: Вселената се разширява по-бързо, отколкото трябва "}
{"url": "http://www.cross.bg/vmro-listata-mesetz-1602840.html", "text": "/КРОСС/  На 28.04.2019 г. (неделя) от 12.00 ч. в парк „Св. Троица\", до храм „Св. Троица\" в столичния р-н „Илинден\" (на ъгъла на ул. „Цар Симеон\" и бул. „Константин Величков\") Патриотите от ВМРО ще открият предизборната кампания на листата за Евроизборите през месец май.На светлия християнски празник Възкресение Христово каним всички българи да се хванат на хорото и да слушат патриотичните български народни песни на Илия Луков и да потанцуват с ТФ „Мездра\", приканват от ВМРО. Инициативата „Да се хванем на хорото\", която е с подкрепата на водача на листата на ВМРО - Българско национално движение Ангел Джамбазки, обикаля България вече от месец и ще продължи, докато премине през всички големи градове на страната.На събитието ще присъстват лицата от листата на ВМРО - БНД, ръководството на партията и народни представители.  ", "date": "2019.04.27", "title": "ВМРО стартира кампанията си за евроизборите на Възкресение Христово"}
{"url": "http://www.cross.bg/ogun-episkop-pravoslavna-1602842.html", "text": "/КРОСС/  Митрополит Киприан замина с правителствения самолет за Йерусалим, за да донесе благодатния огън. За първи път с българската делегация пътува и представител на Македонската православна църква (МПЦ) - Охридска архиепископия - епископ Яков, който ще отнесе огъня от Светите места в Скопие. Това стана по изричната молба на МПЦ.Решението македонски епископ да се присъедини към българската делегация беше взето на 3 април т.г. на среща на министър-председателя Бойко Борисов с митрополит Киприан в качеството му на ръководител на Комисията за уреждане на статута на Македонската православна църква-Охридска архиепископия. Комисията беше създадена в края на 2017 г. след искане на МПЦ Българската православна църква да съдейства за уреждане на статута й. А за първи път Северна Македония получи благодатния огън от България миналата година.Очаква се благодатният огън, донесен от българската делегация, да пристигне на Правителствения терминал в 19,50 ч. След което той ще бъде отнесен в Синодалния параклис, откъдето главният секретар на Светия Синод епископ Герасим ще го пренесе до храм-паметника „Свети Александър Невски\" и ще го предаде на Негово Светейшество Българския патриарх Неофит.  ", "date": "2019.04.27", "title": "Митрополит Киприан замина с правителствения самолет за Йерусалим, за да донесе благодатния огън"}
{"url": "http://www.cross.bg/makaza-horata-vsichki-1602844.html", "text": "/КРОСС/  Жителите на хасковското село Конуш излязоха на протест заради лоши пътища и блокираха пътя за Маказа, съобщи bTV.Местните хората се събраха на пешеходната пътека и спряха движението. Това образува колона от автомобили, пътуващи за Гърция през Маказа. Блокадата обаче беше кратка и не създаде напрежение.\"Всички обещават, кметът и другите обещават - няма. Никой не се грижи. Моментално, като идват изборите за гласуване, всички ни търсят, всички се интересуват от нас. А накрая, като си седнат, нагаждат се на стола, не ги интересуваме\", заяви една от протестиращите - Ивета Христова.Това е вторият протест в рамките на месец, с искане за асфалт, канализация и питейна вода. От общината вече заявиха, че проблемът с водата ще бъде решен скоро, но това не успокои хората. ", "date": "2019.04.27", "title": "Блокада на пътя за Маказа заради лоши пътища"}
{"url": "http://www.cross.bg/madyro-dolara-zaplata-1602843.html", "text": "/КРОСС/  Президентът на Венецуела Николас Мадуро увеличи над два пъти минималната заплата до равностойността на около 8 долара на месец, в обстановка на хиперинфлация и силна девалвация на националната валута боливар, предаде Франс прес, цитирана от БТА.С публикуван вчера указ минималната заплата се увеличава от 18 000 боливара (3,46 долара по официалния курс) на 40 000 боливара (7,69 долара). Увеличението влиза в сила със задна дата от 16 април.Мадуро освен това възобнови плащането с хранителни купони на единична стойност 25 000 боливара (4,80 долара).Новата минимална заплата покрива едва една десета от разходите по основни хранителни продукти според неправителствената организация \"Сенда\", която изследва жизнения стандарт. С тези пари може да се купят само около 4 кг говеждо месо.Венецуела преживява безпрецедентна икономическа криза. В момента страната изпитва остър недостиг на лекарства и на продукти от първа необходимост, припомня агенцията.За тази година Международния валутен фонд прогнозира хиперинфлация от 10 000 000 процента.Влизането в сила от утре на ембаргото на САЩ върху венецуелския петрол вероятно ще влоши допълнително икономическата ситуация в страната. Според Мадуро икономическите санкции вече са нанесли 30 милиарда долара щети на икономиката, която получава 96 процента от приходите си от петрола.Американското петролно ембарго цели да увеличи натиска над президента Мадуро. САЩ и още над 50 страни признаха опозиционера и председател на парламента Хуан Гуайдо за и.д. президент на Венецуела, отбелязва АФП. ", "date": "2019.04.27", "title": "Президентът на Венецуела удвои минималната заплата - вече е 8 долара "}
{"url": "http://www.cross.bg/yaiitza-zatova-izvara-1602846.html", "text": "/КРОСС/  Руски диетолози уточниха колко яйца и козунак можем да изядем на Великден, без да се притесняваме за здравето си, съобщи изданието Лайф, цитирано от БТА.Козунаците и сладкишите, дори от извара, са много калорични. Затова на ден е добре да не надхвърляме 100 гр от тях.Затова пък можем да си позволим три кокоши яйца на светлия празник. Яйцата са много полезни. Освен протеини, мазнини и въглехидрати, те съдържат минерали и витамини, като вит. А, холин (вит. В4), биотин (вит В7), кобалт, селен.Козунаците също имат полезни съставки - витамини от групата В, вит. Е и А.В характерния за Русия великденски сладиш с извара, сухи плодове, сметана и масло има витамин А, витамин D и калций.Хората със стомашно-чревни заболявания обаче трябва да са много внимателни с великденските деликатеси, съветват специалистите. ", "date": "2019.04.27", "title": " Руски диетолози изчислиха колко яйца и козунак може да изядем на Великден"}
{"url": "http://www.cross.bg/kletki-rakovite-borbata-1602828.html", "text": "/КРОСС/  Международен екип от учени създаде антибиотик срещу рак, който предотвратява по-нататъшен растеж на ракови клетки. Специалистите са синтезирали противораково вещество, наречено кедарцидин, което е ефикасно в борбата с раковите клетки и резистентните към антибиотици бактерии, съобщава изданието \"Физ.орг\", цитирано от Нова тв.Съединението е извлечено от образци почва в Индия преди около 30 години. Учените установяват, че молекулярната му структура, 10 години след откриването му в природата, притежава голяма биологична активност и предизвиква ДНК увреждания в клетките на микроорганизми и в раковите клетки, като предотвратява по-нататъшния им растеж.Дълго време учените не успявали да получат съединението в лабораторна среда, тъй като структурата му е много сложна. Те обаче смятат, че резултатите ще допринесат за разработване на ново поколение антибиотици и противоракови лекарства.В близко бъдеще специалистите възнамеряват да разкрият какво прави кедарцидин ефикасен в борбата с раковите клетки, но за тази цел са необходими още изследвания. ", "date": "2019.04.27", "title": "Учени създадоха антибиотик срещу рак"}
{"url": "http://www.cross.bg/bradva-troyan-ybiiistvo-1602830.html", "text": "/КРОСС/   20-годишен е задържаният за жестокото убийство с брадва след скандал в Троян снощи, съобщават от пресцентъра на Областната дирекция на МВР - Ловеч. Той е в ареста с полицейска мярка за 24-часово задържане. По случая е образувано досъдебно производство и работата продължава под наблюдението на Окръжна прокуратура - Ловеч.Малко след 19:30 ч. в петък пред блок в ж.к. „Христо Смирненски\" (ромското гето) в Троян възникнал битов скандал между двама мъже. По-младият посякъл до смърт с брадва 32-годишния си опонент в свадата. Мъжът починал на място. ", "date": "2019.04.27", "title": "Разкриха подробности за жестокото убийство с брадва в Троян "}
{"url": "http://www.cross.bg/ykraiina-zelenski-rysiya-1602826.html", "text": "/КРОСС/  Резултатите от президентските избори в Украйна бяха разчетени в Русия не толкова като победа на комедийния актьор Володимир Зеленски, колкото като поражение на политиката на Петро Порошенко през последните пет години, основана на остро противопоставяне с Москва. Руският политически елит не бърза нито с поздравленията, нито с признаването на резултатите и има за това своите аргументи. Първо, в Украйна не бяха допуснати руски наблюдатели. Второ, в Русия, където живеят около три милиона украинци не бяха разкрити избирателни секции. Трето, не беше организирано гласуване на територията на Донбас. Президентът Владимир Путин за първи път коментира вота в Украйна в четвъртък, след срещата си във Владивосток със севернокорейския лидер Ким Чен-ун: „Пълен провал на политиката на Порошенко. Пълен, абсолютен. Сигурен съм, че новите власти не могат да не разбират това. Прекрасно го разбират. Ще видим. Поне първите стъпки. Да разбираш е едно, а да водиш реалистична политика, отговаряща на интересите на своя народ е друго.Подходът на новата украинска власт към конфликта в Донбас ще бъде от ключово значение за бъдещите й отношения с Русия, стана ясно от думите на Путин: „Ако дошлите на власт хора в Киев намерят в себе си сили да реализират минските споразумения, то ние всячески ще съдействаме на това и ще направим всичко възможно да нормализираме ситуацията в Югоизточна Украйна.Олга Тимофеева от Комисията по международни отношения в Съвета на федерацията заяви, че Русия не трябва да повтаря грешката си отпреди пет години, когато призна победата на Петро Порошенко: „Как ще се реализира минският процес, как ще се води разследването на убийствата на Майдана, какви оценки ще бъдат дадени по отношение на втори май и изгарянето на живи на хора в Одеса, как ще тръгне разследването на малайзийския Боинг? Мисля, че Руската федерация трябва да взема решения, изхождайки от съвкупността на тези процеси. Тогава ще влезем в този диалог от по-силни позиции. Тоест, чакаме от вас реални действия\".Подобно мнение изказа и Константин Затулин - първи заместник-председател на Комисията по въпросите на ОНД, евразийската интеграция и връзките със сънародниците.Много се съмнявам, че курсът на Украйна ще се промени при Зеленски. Ако започне да се променя, ще наблюдаваме и ще си правим съответните изводи. Няма резон да насилваме нещата и да бързаме да признаваме някого, както някои ни съветват, отбелязва Затулин.В руското публично пространство се налага мнението, че Зеленски е проект на забегналия в Израел украински олигарх Игор Коломойски. Чрез Зеленски Коломойски иска да си възвърне изгубените позиции в Украйна и да елиминира олигархичния кръг около Петро Порошенко. Богдан Безпалко, член на Съвета по междунационални отношения при руския президент за новоизбрания украински президент: „Човек без политически опит. Човек, когото свързват с редица олигархични групи, включително с групата, представлявана от Игор Валериевич Коломойски. В дадената ситуация той ще бъде изправен пред множество предизвикателства: предизвикателството на гражданската война и предизвикателството на нищетата, на дефолта на държавата. Също така и предизвикателството на политическата борба на всички равнища на властта, включително парламентарната борба, където най-вероятно ще насочи усилията си Порошенко\".Бившият украински заместник-министър по извънредните ситуации и бивш съветник на президента Янукович по регионалната политика Владислав Теличко е убеден, че занапред събитията в Украйна ще се развиват по утвърден отвъд океана сценарий.„Нищо няма да зависи от Зеленски. Всички въпроси ще се решават като в страна, която няма в момента нито политически, нито икономически суверенитет. По време на държавния преврат държавният дълг на Украйна е 580 милиарда гривни, днес е два и половина трилиона. Страната отдавна е в дефолт и живее за сметка на нови кредити. В Украйна няма икономика. Има само политическа воля отвъд океана да се поддържа някакъв живот с помощта на международните финансови инструменти\", коментира Теличко.И все пак някои виждат в избирането на Володимир Зеленски шанс както за Украйна, така и за Русия. Сред тях е Сергей Калашников, член на Комисията по икономическа политика в Съвета на федерацията.„Мисля, че изборът на Зеленски дава на Русия шанс да рестартира нашите отношения с Украйна. Пет години бяха едни, а сега идва ново ръководство. Ако подходим умно спрямо Украйна, то от това ще спечелят и Русия, и Украйна. Буквално две думи за това, че го обвиняват, че е клоун, некомпетентен и т.н. Мисля, че той е напълно подготвен човек, а ако не знае нещо, ще му подскажат и ще се научи\" смята Калашников. ", "date": "2019.04.27", "title": "Москва смята президентския вот в Украйна за поражение на политиката на Порошенко"}
{"url": "http://www.cross.bg/barel-opek-dolara-1602829.html", "text": "/КРОСС/  Цената на петрола стигна 74,04 долара за барел вчера, показват данни на ОПЕК. Ден по-рано (сряда) барел от кошницата на ОПЕК се търгуваше за 73,43 долара.Определянето на цената се извършва на база т.н. петролна кошница, включваща 14 сорта петрол за износ на страните членки на картела - Саудитска Арабия, Ирак, Нигерия, Либия, Ангола, Иран, Кувейт, Венецуела, ОАЕ, Еквадор, Алжир, Габон, Конго и Гвинея.За един барел цената се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 година, напомня БНР. ", "date": "2019.04.27", "title": "Цената на петрола надхвърли 74 долара за барел"}
{"url": "http://www.cross.bg/ychiteli-istoriya-znam-1602827.html", "text": "/КРОСС/  На 6 и 7 април 2019 г. в София се провежда поредният кръг от, организирани от Министерството на образованието. МОН не за първи път провежда такива семинари за българските учители, но за първи път от почти десетилетие насам държавата плаща всички разходи на командированите специално за целта преподаватели от цялата страна. Причината е прозаична - от началото на тази година , като основната цел е да се накарат българските учители да внушават на българските деца, че основният враг на България е Русия, че най-близък и приятел ни е Турция, че турско робство не е съществувало, че българите доброволно са приемали исляма и на драго сърце са си давали децата за еничари, че българският народ не е славянски и че най-голямото зло в нашата история е комунизмът между 1944 г. и 1989 г. , които независимо един от друг ми разказаха напълно подробно какво се е случвало на този семинар. Помолих последният от тях да ми прати и писмо, в което да опише какво се е случило и как са се отнасяли с тях техните \"обучители\".Ето го и самото писмо:\"Здравейте!Помолихте ме да напиша това, което знам за обучението на учителите по История, организирано от МОН.. Има задължителна квота и от всяка област се изпращат по 3 учители, или експерти от РУО. Досега са обучени 10 групи, по 75 човека всяка. Тъй като капацитетът на всяка зала е ограничен, всяка група е разделена на още 3 такива, на които преподават различни преподаватели от Софийския университет, Югозападния университет, Българската академия на науките, Нов български университет, Шуменския университет. Част от преподавателите са доц. Антоний Гълъбов и проф. Евелина Келбечева, сигурен съм, че знаете доста неща за тях.Наименованието на обучението е просто \"Обучение на учители по История и цивилизации относно новите учебни програми в десети клас\". Обучението трае 5 дни и е изцяло финансирано от МОН.От споделения опит с колеги, включени в първите групи, знаехме, че \" и това е повтаряно и потретяно. На една от последните групи  \"далеч от центровете на официалната религия българският селянин няма усещане за фатален избор\" (за ислямизацията) и че \"голяма част от българските светци са наказани със смърт, защото първо са приели исляма, а после са отказали от него\". .Друго, което ме впечатли: , като се започне още от походите на княз Светослав през 10 век. Но, ние, българите, цели 7 пъти сме успели да ѝ извием ръцете, включително като сме я принудили да води Освободителната война, която тя въобще не е искала да води. Но сме ѝ извили ръцете! .На децата вече не трябва да преподаваме факти, години, събития и личности! Това било истински важното, за да станат мислещи хора с европейски ценности (доц. Лъчезар Стоянов). Нямало такова нещо като положителни постижения в периода 9 септември 1944 - 10 ноември 1989. Това е най-мракобесният период от българската история! Нищо хубаво не се е случило тогава! И понеже в залата настъпи вълнение, преподавателят повиши тон и рече, . Зададе ни въпроса \"Вие искате ли да практикувате тази професия, или не искате?\" При което настъпи мълчание, което се запази до края на лекцията... Финалът беше \" (това за парите няколко пъти ни беше натяквано).Аз знам, че не искам да се преподава по този начин на дъщеря ми! Искам да я науча и да ѝ внуша други ценности. Затова Ви писах, въпреки, признавам си, че ми е притеснено. Но и знам, че ще продължа да си върша работата така, както си знам и както са ме учили далеч по-стойностни хора от тези, с които се сблъсках миналата седмица. Същото споделиха с мен и други колеги, по време на почивките. За жалост, има и такива, които много старателно си водеха записки, убедени, че това е истинската История на България.Не знам дали и колко от колегите ми биха се осмелили да потвърдят това. Знаете какъв страх цари в нашата система... Това е.Успех Ви желая!\"Сами виждате как и по какъв начин и окончателно да превърне нашите деца в аморфна маса без национално самосъзнание. За това, че в момента Министерството на образованието се контролира от хора, наричащи себе си патриоти, пък въобще няма смисъл да се говори. Съществуването в държавното управление на партии, наричащи себе си патриотични, но прокарващи най-антибългарска политика, е безспорно най-подходящия срамен епитаф, който заслужава това нещо, известно в момента като Република България. Ние българите нямаме друг избор - или унищожаваме този колониален тумор, който убива нашият народ и е превърнал уж \"българската\" държава в най-големият ни национален враг, или туморът ще ни довърши. Като преди това, за да е пълна деградацията ни, ще превърне от нашите деца еничари, верни на чужди държави, каузи и култури.От повече приказки смисъл няма - . На 26 май българският народ ще има възможност да вземе този инструмент в ръцете си и да започне разправата с враговете си. Защото успехът ни в борбата може да е само общ!", "date": "2019.04.27", "title": "Възраждане алармира: Министерството на образованието обучава учители как да фалшифицират българската история"}
{"url": "http://www.cross.bg/tesla-kompaniyata-trimesechie-1602832.html", "text": "/КРОСС/  Производителят на електромобили Tesla отчете 702 млн. долара загуби за първите три месеца на годината, съобщава NBC. Това е един от най-лошите резултати за тримесечие за последните две години.Последните месеци бяха изключително трудни за компанията. Финансовият директор Закари Къркхор ги определи като едни от най-трудните периоди в историята на компанията. Причината е съкращаване на производството и продължаващите проблеми с доставката на Model 3.Продажбите на Tesla през първото тримесечие са паднали с 31 на сто. До края на март компанията е успяла да достави едва половината от поръчаните автомобили до крайни клиенти, а като причина се посочват \"непредвидени проблеми\".За цялото си съществуване загубите на Tesla са над 6 млрд. долара. Въпреки това Илон Мъск и екипът му вярват, че до края на тази година ще успеят да произведат между 360 000 и 400 000 електромобила. Плановете им са бройката да скочи до 500 000 с отварянето на китайския завод. ", "date": "2019.04.27", "title": "Tesla с над 700 млн. долара загубa за първото тримесечие"}
{"url": "http://www.cross.bg/efekt-lekarstva-lekarstvata-1602831.html", "text": "/КРОСС/  Приемът на лекарства често е свързан със спазването на определена диета, както и правила - да се пият преди или след хране, рано сутрин или вечер. Това не е просто каприз на тялото, а често необходимост, за да подействат лекарствата. Има храни, които неутрализират действието на илачите.Лекарите понякога пропускат тези препоръки, но е важно да знаем какво да изключим от менюто си при различни видове лечение, защото някои обичайни продукти могат напълно да обезсмислят опитит за лечение. Грейпфрутът е много полезен плод, богат на антиоксиданти, подходящ за черния дроб, кожата, мозъка. Но на практика е противопоказен в комбинация с лекарства. Определени съединения, който се съдържат в този цитрусов плод, могат да блокират действието на ензимите на черния дроб и червата. Това дори при правилното дозиране на лекарствата, може да предизвика ефект на предозирането. Портокалите обезсмислят приема на аспирин. Подобен ефект всъщност имат и други цитрусови плодове - мандарини, лимони. Комбинацията от тези плодове и ацетиловата киселина в лекарството може да предизвика силно дразнене на стомашната лигавица. Освен болезнен, този ефект е особено опасно за хора, страдащи от гастрит. При хипертония е противопоказен е изборът на банани в менюто. Вкусният плод е един от най-богатите на калий, а страниче ефект при приема на медикаменти за хипертония е именно натрупването на калий в кръвта. В комбинация с бананите може да последва нарушаване на сърдечния ритъм.Веществото тирамин, което се съдържа в големи количества в твърдите сирена, действа отлично за свиване на кръвоносните съдове. Ако човек приема лекарства срещу хипертония или антидепресанти, консумацията на сирене може да намали, а дори напълно да елиминира тяхната ефективност.", "date": "2019.04.27", "title": "Храни, които обезсилват лекарствата "}
{"url": "http://www.cross.bg/dyshi-sred-atentatori-1602834.html", "text": "/КРОСС/  Телата на 15 души, сред които шест деца, бяха намерени на мястото на ожесточена престрелка на източното крайбрежие на Шри Ланка, шест дни след като атентатори самоубийци отнеха живота на най-малко 250 души в островната държава, предаде агенция Ройтерс.Късно снощи полицейски командоси, подкрепени от армията, обградиха къща в Сайнтамуруту, на 360 км източно от столицата Коломбо, заради подозрения, че е свързана с атентатите на Великден срещу църкви и хотели. Възникнала престрелка, последвана от най-малко три експлозии.Говорител на полицията, цитиран от ДПА, каза, че след претърсване на къщата са били намерени телата на 15 души, сред които на три жени и шест деца. Полицията смята, че един или повече атентатори самоубийци са причинили взривовете.Друга жена и едно дете, ранени при инцидента, са откарани в болница.Говорител на полицията, цитиран от Ройтерс, каза, че трима предполагаеми атентатори самоубийци са сред загиналите в къщата. Според говорителя бойците вероятно са членове на групировката Нешънъл Таухид Джамаат, която е смятана за отговорна за атентатите на 21 април.Правителството на Шри Ланка съобщи, че девет местни, добре образовани атентатори, са извършили нападенията на Великден. Осем от тях са идентифицирани, включително една жена. Полицията съобщи вчера, че опитва да открие следите на 140 души, вероятно свързани с \"Ислямска държава\", която пое отговорност за нападенията.В рамките на разследването досега са задържани най-малко 76 души, сред които граждани на Сирия и Египет.", "date": "2019.04.27", "title": "Престрелка между полицията в Шри Ланка и предполагаеми терористи, има жертви "}
{"url": "http://www.cross.bg/velikden-yaiitze-napravite-1602835.html", "text": "/КРОСС/  Великден е любим празник за всички и го очакваме с нетърпение. Каналът One Min Tech представя няколко приложения, с които да го направите още по-приятен и специален. Ето кои са те:TouchNoteЗащо да изпращате едно и също съобщение на всичките си близки и приятели за Великден? С това приложение можете да си харесате различни картички с пожелание или дори да се снимате и украсите и надпишете снимката по ваш избор. Така всяко ваше пожелание ще бъде по-лично и по-специално!Easter Egg PainterАко не сте най-креативните хора, то това приложение със сигурност ще ви е от полза! С него можете да изпробвате различни цветове и рисунки върху виртуално яйце и да проверите дали комбинацията стои добре. Да кажем, че имате чернова на своето великденско яйце. След като сте постигнали желания резултат, можете вече спокойно да боядисате истинското яйце.  Cookbook Easter RecipesВеликденските празници продължават няколко дни и е нормално броя на гостите на трапезата ни да се увеличи. Ако искате този Великден да блеснете с нестандартно и вкусно меню, това е приложението, от което имате нужда.Easter Photo FramesАко искате да запазите най-специалните спомени от тези празници, това приложение ще ви помогне. В него ще откриете празнични ефекти и рамки, с които да направите снимките с близките ви по-празнични и красиви. ", "date": "2019.04.27", "title": "4 мобилни приложения, с които да направите Великден още по-специален"}
{"url": "http://www.cross.bg/hristos-velika-subota-1602833.html", "text": "/КРОСС/  На днешната Велика събота патриарх Неофит ще оглави празничното вечерно богослужение за Възкресение Христово в патриаршеската катедрала \"Св. Александър Невски\".Негово светейшество ще бъде посрещнат тържествено в 23.25 часа с празнично биене на камбаните, а богослужението е от 23.30 часа.Към 23.45 ч. от параклиса на Синодалната палата в патриаршеския храм ще бъде донесен Благодатният огън, който няколко часа по-рано ще бъде пренесен от Божи гроб (в Йерусалим) от българска църковно-държавна делегация.Точно в полунощ Светейшият патриарх ще поздрави с \"Христос воскресе\" изпълнилия площада пред храма многоброен богомолен народ от специално издигната платформа пред катедралата. Тогава ще прозвучат евангелието и тропарът за Възкресение, и радостните възгласи: \"Христос воскресе - Во истину воскресе!\", съпроводени от тържествения звън на камбаните на катедралата \"Св. Александър Невски\". След това патриарх Неофит ще отправи своето Пасхално приветствие към българския народ.След връщането в храма ще започне празничната Света литургия или т.нар. Пасхално богослужение.Православната църква почита днес Велика събота - последния ден от Страстната седмица, предшестваща Великден. На Велика събота се отбелязва погребението на Господ Исус Христос, извършено от Йосиф и Никодим, както и слизането на Спасителя в царството на тъмнината - ада. Когато Господ Исус Христос издъхнал като човек, тялото му било положено в гроба. Душата му слязла в ада, победила го и освободила пленените там души. На третия ден душата и тялото отново се съединили и тялото възкръснало от мъртвите.Велика събота е свързана и с оплакването и погребението на Исус Христос от майка му Света Богородица и от жените, носещи миро.", "date": "2019.04.27", "title": "Патриархът ще оглави богослужението за Възкресение Христово в „Св. Александър Невски“ "}
{"url": "http://www.cross.bg/krasmash-metra-raketi-1602814.html", "text": "/КРОСС/  На територията на ракетния завод \"Красмаш\" в Красноярск е възникнал пожар, който е бързо е обхванал площ от около 24 000 кв. метра. Няма информация за пострадали хора, предаде ТАСС.Огънят е тръгнал от покрива на корпуса за хладилни агрегати. Част от покрива, около 2.5 хил. кв. метра, се е срутил. Пожарът вече е локализиран на площ от около 20 000 кв. метра. Според източник на ТАСС пламнал е хладилният склад на \"Бирюса\" - заводът за хладилници е наемател на част от военния завод \"Красмаш\".В гасенето на пожари са се включили 64 огнеборци с 16 противопожарни автомобила. Пожарът не заплашва производствените бази за ракети \"Сармат\" и \"Синева\" и за други оръжияРъководителят на пресслужбата на регионалния отдел за извънредни ситуации, Александър Якимов, каза, че няма заплаха от експлозия. Максимално допустимата концентрация на вредни вещества във въздуха не е превишена, увери градската администрация.\"Красмаш\" (Красноярски машиностроителен завод) е основан през 1932 година. В момента се смята за един от водещите производители на ракетни и космически технологии в Русия.Основател на дружеството е Федералната агенция за управление на държавната собственост. \"Красмаш\" произвежда балистични ракети за подводници, както и базовия модул на горната степен за ракети-носители \"Зенит\" и \"Протон\".  ", "date": "2019.04.27", "title": "Пожар в голям завод за балистични ракети в Русия"}
{"url": "http://www.cross.bg/tochki-kypa-svetovnata-1602819.html", "text": "/КРОСС/  Ансамбълът на България се класира за финала на съчетанието с пет топки на Световната купа по художествена гимнастика в Баку (Азербайджан), предаде БТА.Възпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс изпълниха много добре композицията си, в която има промени в сравнение със Световната купа в София, но получи оценка едва 23.350 точки, от които 15.100 за трудност.От българския щаб веднага подадоха контестация и оценката беше повишена на 23.550 точки (15.300 за трудност и 8.250 за изпълнение), което е пета по сила.Така във временното класиране за многобоя след първия уред България заема петото място.На пет топки най-висока оценка получи Русия - 26.050 точки, а в класирането следват Япония с 24.900 точки, Беларус с 24.500, Украйна с 24.050, България с 23.550 точки и други. В надпреварата участват 25 ансамбъла.Ансамбълът на Италия се провали в първото си изпълнение, взе резервна топка и след много грешки и на девето място с 21.650 точки, което го оставя извън осемте финалисти.Днес по програма Световната купа започва в 11.00 часа в изпълненията на първия поток при жените на композициите с бухалки и лента. Надпреварата при жените ще продължи до 18.35 часа.В Баку са Катрин Тасева и Боряна Калейн. По-рано вчера двете българки играха с обръч и топка. Тасева се класира за финала на обръч и е седма във временното класиране за многобоя, а Калейн е 19-а и не попадна сред финалистките на двата уреда.Ансамблите играят с три обръча и два чифта бухалки от 19.00 часа българско време. ", "date": "2019.04.27", "title": " Ансамбълът ни се класира за финала с пет топки на Световната купа в Баку"}
{"url": "http://www.cross.bg/pozhar-migrantski-salvini-1602820.html", "text": "/КРОСС/  Мъж загина в пожар в печално известен мигрантски лагер в Южна Италия. Случаят накара министъра на вътрешните работи Матео Салвини отново да обещае, че ще разчисти мястото, съобщава БТА.По данни на агенция АНСА загиналият в лагера в Борго Мецаноне (в югоизточната област Пулия) е 26-годишен кандидат за убежище от Гамбия с отхвърлена молба. Фаталният пожар може да е бил предизвикан от късо съединение в резултат на някоя от многото незаконни връзки с електропреносната мрежа, които се използват от лагера.\"Тази трагедия потвърждава, че големите селища на чужденци, било то законно или незаконно пребиваващи, които наследихме от левицата, бяха и продължават да бъдат проблем\", каза Салвини. \"Наш дълг е да възстановим сигурността, реда и законността, продължавайки с упражняването на контрол, разчистванията и постепенните извеждания\", допълни вътрешният министър, който е лидер на крайнодясната и антимигрантска партия \"Лигата\".През последните месеци импровизираните мигрантски постройки в Борго Мецаноне, построени близо до официалния център за настаняване на кандидати за убежище, бяха частично разчистени с булдозери. Много от живеещите там хора са наемани незаконно и се прехранват като работници в селското стопанство, като част от бизнес, контролиран от местни мафиотски групи  ", "date": "2019.04.27", "title": " Един човек загина при пожар в мигрантски лагер в Южна Италия"}
{"url": "http://www.cross.bg/zaharov-godina-pevetzut-1602815.html", "text": "/КРОСС/  На 14-и февруари тази година почина народният артист на Русия Сергей Захаров. Той е роден на 1 май 1950 година и замалко не дочака 69-ия си рожден ден. Захаров почина в московска болница, а след новината за смъртта му, много руснаци от по-старото поколение тъгуваха за него с любимите си песни в негово изпълнение:\"Московских окон\", \"Очей черных\", \"Три белых коня\" и др. Захаров е считан за един от най-добрите изпълнители и на популярната \"Вечерний звон\".Изпълнителят е роден в Украйна, завършил е Ленинградското музикално училище \"Римски-Корсаков\", след което започва работа в Ленинградския мюзикхол.През 1974 г. става носител на Първа награда на Международния конкурс \"Златният Орфей\" и става любимец и на много българи.На сънародниците си певецът подарява истински хитове, които запява цяла Русия. Няма руснак, който да не знае песните му \"Отцвели хризантемы\", \"Московские окна\" \"Три белых коня\" от филма \"Чародеи\" и мн. др.Великолепният баритонов глас на Захаров възхищаваше публиката на огромната руска страна. Всъщност, своята музикалност певецът наследява от дядо си - един от най-добрите тромпетисти на Одеската опера.Странно, но като младеж Сергей Захаров пожелал да следва радиотехника?...Но както се казва, от съдбата си няма да избягаш - като войник веднага го пращат да кара военната си служба в ансамбъл \"Дружба\" в Дома на Съветската армия.По-късно, докато следва музика, вечер работи в легедарния ресторант \"Арбат\". Именно там го забелязва Леонид Утесов - човекът, който го превръща в популярен изпълнител.Кариерата му обаче се препъва през 1977 г., когато Захаров е осъден на затвор заради участието му в групов скандал с администратора на Ленинградския мюзикхол. След като излиза от затвора, когато пътят му към голямата сцена изглежда невъзможен, на работа го поканват пет театъра в провинцията. Кани го дори Филхармонията на Одеса, но Захаров се връща в Ленинград и отново започва кариерата си от нулата. Започват участията му в много телевизионни проекти. Популярността му расте. Тръгва на турнета по света.През 80-те години на миналия век започва соловата му кариера. Първият му самостоятелен концерт е през 1986 г. в Москва. В зала \"Русия\" за пръв път певецът играе ролите, които ще се превърнат в негови емблематични образи на сцената - като Дон Кихот и Дон Жуан.Захаров имаше широко амплоа на изпълнител - от оперно и оперетно изкуство, до естрадни песни. Пееше еднакво добре произведения на Рахманинов, Глинка и Чайковски, и популярна музика.Сергей Захаров се изявяваше и като киноартист. Популярност на екрана му донася ролята на Фернан Шамплатро в мюзикъла \"Небесные ласточки\" /1976 г. /. Във филма той играе със звездите на руското кино Людмила Гурченко и Андрей Миронов.Първите слухове, че певецът е много болен, са от 2016 година. Роднините му тогава ги отричат с думите, че са измислици на жълтата преса. Самият певец заминава на турне в Близкия Изток и скоро лошите новини са забравени.През 2018 г. Захаров изнесе забележителен концерт в Дома на офицера в Москва, под името \"Пея за любовта\". В програмата бе включил класически романси и композиции, взаимствани от репертоара на Муслим Магомаев.През март миналата година излезе документален филм за Сергей Захаров, който бе излъчен от много руски телевизионни канали. От филма научихме, че Захаров е освен изпълнител и голям меломан-колекционер, който притежава в домашната си фонотека над 400 плочи и други записи на оперни и джазови изпълнители. Певецът обожавал Лучано Павароти, притежавал рядък запис на Фьодор Шаляпин от 1903 година.\n\t\t\t\t\t", "date": "2019.04.27", "title": "Изпълнителят на \"Три белых коня\" и \"Вечерний звон\" не дочака рождения си ден (видео)"}
{"url": "http://www.cross.bg/agentziyata-profil-instagram-1602816.html", "text": "/КРОСС/  А мериканското Централно разузнавателно управление (ЦРУ) вече си има официален профил в социалната мрежа Instagram. Той е потвърден и от компанията, като автентичен.\"Ние сме първата защитна линия на страната. Постигаме това, което другите не могат и отиваме там, където другите не могат\", пише агенцията в мотото на своя профил. За сега тя е публикувала само една снимка, с която показва чувство за хумор.Кадърът показва стереотипната представа за бюрото на разузнавателен агент. На стола е преметнат класическият шпионски шлифер, като има и перука. Виждат се различни предмети, книги, списания и пропуск на служител.Някои потребители решиха, че снимката всъщност крие загадка и започнаха да се опитват да я намерят. И ако липсва конкретна загадка, то в кадъра действително има някои символични послания. Пропускът например е първият пропуск на сегашния директор на ЦРУ Джина Хаспел, когато постъпва на работа в агенцията.Идеята за профила на агенцията в Instagram е именно на Хаспел. Тя иска чрез него да увеличи прозрачността и да подобри връзката на агенцията с хората. За сега профилът има само една публикация и все още няма яснота дали ще продължи да залага на хумора и какво ще представляват бъдещите снимки, които агенцията ще реши да публикува. ", "date": "2019.04.27", "title": "ЦРУ си направи официален профил в Instagram"}
{"url": "http://www.cross.bg/nad-hilyadi-dyshi-sa-na-put-za-praznitzite-1602822.html", "text": "/КРОСС/  Над 280 хиляди души вече тръгнаха на път за Великденските празници. През вчерашния ден трафикът беше доста натоварен. Днес отново се очаква по-интензивно движение по АМ \"Струма\" и пътят Симитли-Банско, но основната вълна от пътуващи вече мина. Шофьорите да карат с повишено внимание в района на Кресненското дефиле - там има много завои и опасност от падащи камъни, такава е ситуацията и при прохода Предел на път за Банско - бъдете внимателни! Ограничения за шофьорите на ТИР-ове днес няма. Полицейското присъствие остава засилено. Патрули ще има по основните пътища, за да следят за реда и дисциплината на пътя. На граничен пункт \"Кулата-Промахон\" преминаването също е нормално.", "date": "2019.04.27", "title": "Над 280 хиляди души са на път за празниците"}
{"url": "http://www.cross.bg/malek-rami-bond-1602821.html", "text": "/КРОСС/  Носителят на \"Оскар\" Рами Малек ще играе злодея в 25-ия филм за Джеймс Бонд. Той ще е мистериозен герой, въоръжен с опасна нова технология.Малек спечели наградата на Американската филмова академия за най-добър актьор през февруари за ролята си на Фреди Меркюри в \"Бохемска рапсодия\". Поредният епизод за агент 007 ще излезе на голям екран през април догодина. ", "date": "2019.04.27", "title": " Рами Малек ще играе злодея в 25-ия филм за Джеймс Бонд"}
{"url": "http://www.cross.bg/mladite-hora-stranite-1602823.html", "text": "/КРОСС/  Представително проучване на германската фондация „Фридрих Еберт\", представено в Брюксел, показва, че младите хора в страните на Балканите са горещи привърженици на Европейския съюз. Ръководителят на бюрото на фондацията в София Хелене Кортлендер изрази притеснение, че сред младите българи са силно застъпени патриотичните и националистически настроения. Те са много по-силно изразени в сравнение със страните от Западните Балкани, коментира тя пред БНР. И допълни:„Регистрирахме и една силно изразена тенденция към подкрепа на умереното авторитарно управление, на т.нар. „твърда ръка\". За мен това е израз на разочарованието от начина, по който функционира демокрацията. За младите хора тя е мудна, бавна, често пъти корумпирана. И затова те си представят, че един силен управленец може да реши проблемите, с които демократичното управление не може да се справи\". ", "date": "2019.04.27", "title": "Проучване: Националистическите настроения са широко застъпени сред младите българи"}
{"url": "http://www.cross.bg/godina-hotelite-tazi-1602824.html", "text": "/КРОСС/  От туристическия бранш тази година отчитат тази година увеличение на българските посетители, които са избрали да прекарат празниците в Сандански. Градът е предпочитана дестинация заради топлия климат и минералните басейни, които предлагат по-големите хотели. Легловата база, с която разполагат хотелите в Сандански е около 6000 места, като повечето резервации за Великден са направени още в края на миналата година. Пакетите, които се предлагат включват три или четири нощувки.     Георги Митрев - мениджър на хотел: Част от хотелите предлагат празничен великденски обяд, други пък залагат на занимания за деца, като боядисване на яйца или правене на козунаци.Гръцките туристи са по-малко тази година, но пък се увелича броят на резервациите, направени от македонци.Георги Митрев - мениджър на хотел: Голяма част от туристите които очакваме са българи, предимно от София, Пловдив и от морето. Имаме гости от Македония и Гърция.От хотелиерския бранш казаха, че туристите имат все по-големи изисквания към обслужването. Най-вече държат на добрата храна и чистотата в хотелите.Иван: Предпочитаме нашата България, ние се прибираме от чужбина и си харесваме нашата страна и искаме да бъдем на празника с приятели и близки.От туристическия бранш в южния град казаха, че хотелите вече са заети и за абитуриентските балове през май месец. ", "date": "2019.04.27", "title": "​На 100% е заета легловата база в Сандански за Великден"}
{"url": "http://www.cross.bg/predavaneto-stranata-suobshti-1602825.html", "text": "/КРОСС/  Иранската държавна телевизия забрани националния еквивалент на телевизионното предаване „Стани богат\" след оплаквания от висши духовници и консерватори, съобщи Би Би Си.Върховният лидер Аятолах Али Хаменей предупреди, че предаването застрашава „културата на упорита работа и продуктивност\", която страната се опитва да окуражава.Сега шиитският върховен водач е издал фетва (ислямска религиозна заповед) против предавания, които предлагат парични награди.Новинарските агенции в страната критикуват държавната телевизия за „нарушаване на халал за казината\", като излъчва тези лотарийни предавания.Медиите в страната съобщават, че „Бъди победител\" няма да бъде излъчвано в ефир поне една седмица, и от телевизията казват, че ще променят спонсорството на предаването.Друго предаване от този тип е „Пет звезди\" също съобщи в Инстаграм, че предаването няма да бъде излъчвано тази седмица, но подробности не бяха съобщени. ", "date": "2019.04.27", "title": "В Иран спряха \"Стани богат\", защото дава парични награди "}
{"url": "http://www.cross.bg/voiina-vtorata-svetovna-1602806.html", "text": "/КРОСС/ 1124 г. - Дейвид I става крал на Шотландия.1296 г. - Битката при Дънбар: Шотландците са разгромени от английския крал Едуард I.1521 г. - Изследователят Фернандо Магелан е убит в битка на Филипините.1570 г. - Папа Пий V отлъчва английската кралица Елизабет_I от църквата.1644 г. - В Канада започва да се засява пшеница.1667 г. - Джон Милтън продава авторските права на Изгубеният рай за 10 английски паунда.1810 г. - Лудвиг ван Бетовен завършва прочутото си произведение за пиано На Елиза.1840 г. - Започва се изграждането на Уестминстърски дворец, Лондон.1865 г. - Параходът Султана експлодира и потъва в река Мисисипи с 2300 души на борда, от които загиват 1700.1881 г. - Александър Батенберг разпуска второто ОНС, уволнява правителството на Петко Каравелов и назначава нов служебен кабинет начело с руския генерал Казимир Ернрот.1908 г. - В Лондон са открити Четвъртите Олимпийски игри.1909 г. - Антиправителствени турски войски влизат в Цариград, свалят от власт султан Абдул Хамид II и султан става брат му Мехмед V.1940 г. - Втората световна война: Хайнрих Химлер издава заповед за строителството на Аушвиц - първият концлагер, предназначен за масово унищожение.1941 г. - Втората световна война: Гърция капитулира пред Нацистка Германия.1945 г. - Втората световна война: Съюзниците отхвърлят предложението на Хитлер за мир и искат безусловна капитулация на Германия.1945 г. - Втората световна война: Финландия е освободена изцяло от германско военно присъствие.1947 г. - Тур Хейердал започва пътешествие с тръстиковата си лодка Кон-Тики, с която изминава повече от 5000 морски мили.1950 г. - Англия признава държавата Израел.1956 г. - Боксьорът Роки Марчиано се оттегля като непобеден световен шампион в тежка категория.1959 г. - Последният канадски мисионер напуска Китайската народна република.1960 г. - Того получава независимостта си от Франция.1961 г. - Сиера Леоне получава независимостта си от Обединеното кралство.1963 г. - Открита е първата в България електрифицирана жп линия София - Пловдив.1981 г. - Xerox PARC представят компютърната мишка.1992 г. - Създадена е нова държавна формация - Съюзна република Югославия, с участието на Сърбия и Черна гора.1994 г. - Провеждат се първите демократични общи избори в ЮАР, в които са дадени избирателни права на чернокожото население.2005 г. - Най-големият пътнически самолет в света, Еърбъс А380, прави своя първи изпитателен полет от Тулуза, Франция.2006 г. - В Ню Йорк започва строителството на нов Световен търговски център - Freedom Tower.", "date": "2019.04.27", "title": "27  април в историята"}
{"url": "http://www.cross.bg/tema-subota-gosti-1602807.html", "text": "/КРОСС/Тема:  На Страстна събота с игумена на Гигинския манастир отец НиканорТема:  Духовните граници на България - разговор с Мариус Донкин, директор на Народния театърТема:  \"Живите архиви\": 99 години от рождението на Валери ПетровТема:  Семейна събота с Мими Иванова и Развигор ПоповТема:  На живо: Виво Монтана с празнична музика в студиотоТема:  Двама в люлката: Йоана Драгнева и Мирослав Димитров.Тема:  Заедно на празника - при запазилите българските традиции - Етъра и Дряново и със специални гости: футболната легенда Плаемен Николов, Мъжът на годината - проф. Иво Петров и семейството му,приятелите от цели 40 години - поетът Недялко Йорданов и композиторът Хайгашот Агасян, обичаната актриса Мария Статулова; Ще ви разкажем любовната история на Белослава и Евгени Йонов; естрадната легензда Христо Кидиков и половинката му Снежа отварят селсакат си къща си за нас;Тема: Ще боядисваме яйца на 7000 метра надморска височина с алпинистката д-р Карина Сълова и в дома на „адреналинката\" Жана Брейчева, заедно с Ива Софиянска - Божкова. Грузинката Тамта Калваши пък ще оплете козунак с български продукти.Тема: Ден преди Възкресението репортерът Христиания Червенкова ще срещне детето-чудо Юлия, родило се с тегло от едва 700 г., с нейните спасители - лекарите.Тема: В предаването ще гостува началникът на Клиниката по детска хирургия в Пирогов доц. Христо Шивачев, който ще разкаже какво е да лекуваш ангели.Тема: На гости ще бъде човекът, посветил се на мисията да пази българската памет - д-р Милен Врабевски. С него ще разговаряме за възраждането, духовността, дарителството. Вижте срещата и с друг пазител на традициите в неговата работилница - единствения останал майстор на костюми от хайдушко време.Тема: В изданието на \"Събуди се\" тази събота ще видите и „Последното добро момче\" - Орлин Павлов.Тема: В рубриката „Да хванеш гората\" Галя Щърбева ще представи своята поредна незабравима среща - с търговски директор на голяма компания, който напуска офиса, за да засади хиляди дървета в цялата страна с помощта на свои съмишленици.Тема: Късите разкази на Мария Йотова тази седмица ще бъдат посветени на актьор, който в търсенето на човешката и божията слава е избрал да стане монах.Тема: В „Нищо лично\" Краси Боев ще запознае зрителите с професора по музика, който спечели престижна награда за фотография. ", "date": "2019.04.27", "title": "Теми и гости в сутрешните блокове на телевизиите"}
{"url": "http://www.cross.bg/chasa-hram-ogun-1602809.html", "text": "/КРОСС/ Василева литургия.***София.Около 19.00-20.00 часа на летище „София\" се очаква българската църковна делегация да пристигне от Божи гроб и да донесе Свещения и Благодатен огън от Йерусалим.***София.От 23.30 часа в патриаршеската катедрала „Св. Александър Невски\" празничното богослужение за Възкресение Христово (полунощница, пасхална утреня и Златоустова св. Литургия) ще бъде оглавено от Негово Светейшество Българският патриарх Неофит. Към 23.45 часа от параклиса на Синодалната палата в патриаршеския храм ще бъде донесен Благодатният огън, който няколко часа по-рано ще пристигне от Божи Гроб. Точно в полунощ Светейшият Патриарх ще поздрави с „Христос воскресе\" православните християни.***Благоевград.В 23.30 часа започва Тържествена света литургия в храм „Въведение Богородично\".***Бургас.От 23.30 часа в храм „Св. св. Кирил и Методий\" ще се състои Пасхална служба отслужена от Негово Високопреосвещенство Сливенски митрополит Йоаникий и бургаското православно духовенство.***Варна.След 23.30 часа пред Катедралния храм се очаква да бъде донесен Благодатният огън от Йерусалим. Преди това от 23.20 ч. ще се състои посрещане на Архиерея в храма. След 12 часа ще започне Пасхална Света Литургия.***Велико Търново.В 22.30 часа ще отворят портите на крепостта „Царевец\", където ще бъде отбелязано Възкресение Христово. В 23.30 часа ще започне църковната служба. След изнасянето на Благодатния огън в полунощ и тържествения звън на църковните камбани ще започне голямо литийно шествие с факли. То ще премине от Патриаршията на Царевец до катедралата „Рождество на Света Богородица\" и ще бъде водено от кмета на Старата столица Даниел Панов и великотърновския митрополит Григорий. В 01.00 часа след полунощ започва Светата литургия по случай Христовото възкресение. Тя ще бъде отслужена в катедралния храм „Рождество на Света Богородица\".***Велико Търново.В 00.30 часа от Патриаршеската църква „Възнесение Господне\" ще тръгне литийно шествие къмКатедрален храм „Рождество на Света Богородица\".***Велико Търново.От 01.00 часа в Катедралния храм „Рождество на Света Богородица\" ще бъде отслужена Възкресна Света литургия.***Велинград.От 18.00 часа в Arte Spa & Park Hotel хиляди брандирани балони ще бъдат пуснати в небето като символ на това, че всички млади момичета и жени са свободни , че свободата е избор и право.***Видин.В 23.30 часа кметът на Община Видин Огнян Ценков ще присъства на Пасхалното богослужение в  катедралния храм \"Св. вмчк Димитър Солунски\".***Горна Оряховица/с. Стрелец.От 09.00 часа в НЧ „Заря-1900\" ще бъде открита Великденска кулинарна изложба.***Перник/с. Дивотино.От 10.00 часа в НЧ „Чичо Стоян-1927 г.\" ще се състои изложба-базар на великденски яйца, направени от деца.***Смолян/Райково.От 08.00 часа в храм „Св. великомъченица Неделя\"-Райково ще се състои Василиева св. Литургия.***Смолян.След 22.30 в катедралния храм „Св. Висарион Смоленски\" - Смолян ще бъде посрещнат Благодатният огън. От 23.30 часа ще се състои Пасхално среднощно богослужение.***Стара Загора.От 08.30 часа в храм „Св. Троица\" ще бъде отслужена Вечерня със св. Божествена Василиева литургия. В 23.00 часа ще бъде посрещнат Благодатният огън от Божи гроб на площада пред община Стара Загора. В 23.30 ч. ще започне Великденското (Пасхално) Богослужение.***Търговище.От 09.30 часа до 16.00 часа Регионалният исторически музей ще бъде отворен за посетители. ", "date": "2019.04.27", "title": "Предстоящи събития на 27  април"}
{"url": "http://www.cross.bg/vestnik-velikden-leva-1602810.html", "text": "/КРОСС/ ази сутрин Старозагорският митрополит Киприан лети за Йерусалим, за да донесе Благодатния огън у нас, информира вестник \"Монитор\". \"С българския \"Фалкон\" пътува и македонски епископ, който ще отнесе свещения огън в храмовете там\", уточнява вестник \"24 часа\".Най-много миряни ще запалят свещ в столичния храм \"Св. Александър Невски\", където довечера с литийно шествие ще пристигне Благодатният огън, допълва вестник  \"Телеграф\". \"Целуваме икони на Исус\" Христос и Божията майка \"в 5 хиляди храма\" у нас на Великден, изчилява още изданието.\"130 хиляди българи за празника в Гърция, 60 хиляди румънци - у нас\", пресмята и вестник \"24 часа\". На страниците му откриваме и сметка-сравнение под заглавие \"София, Букурещ или Атина - къде е най-евтино да се изкарат почивните дни\".Изданието информира и че \"гигантски козунак, съставен от 500 по-малки, ще бъде раздаден в Пловидв на Великден\". Общата му дължина е 60 метра, уточняват от градската управа.\"70-метров козунак ще има на площада във Враца\", допълва вестник \"Телеграф\". Толкова ще е дълъг и \"козунакът-гигант на мегдана във Враца\", пише вестник \"Монитор\".Изданието изтъква и че тази година \"козунакът струда близо 4 лева за брой в супермаркетите\", а в пекарните по поръчка достига 10 лева за килограм. \"Най-скъпо плащат за подсладения хляб в Пловдив - около 6 лева и 30 стотинки за килограм, а в Северна България същият грамаж струва под 5 лева\", четем още на страниците на \"Монитор\".\"Трапезата пълна за Великден със стотарка\" - толкова ще \"похарчи едно българско семейство\" за празничната вечеря днес, пише още вестникът. Изданието се позовава на данни на Системата за агропазарна информация, според които \"най-скъпо излиза празникът в Русе и София, а най-евтино - във Варна\".А във вестник \"Телеграф\" четем за \"бой с яйце в морето край Приморско\". Там -  на дъното на морето в подводния параклис \"Свети Никола\" на Великден, водолази ще се борят с шарени яйца, осветени преди това от свещеник на брега, пояснява изданието.\"2 700 осветени яйца и парчета козунаци ще бъдат раздадени\" във Велико Търново тази вечер, напомня вестник \"24 часа\". \"Хиляди се очакват в Пасхалната нощ на Царевец\", който за поредна година отваря врати на Велика събота, пише още изданието. ", "date": "2019.04.27", "title": "Преглед на вестниците "}
{"url": "http://www.cross.bg/rozhdenitzite-na--april-1602808.html", "text": "/КРОСС/ Любомир Левчев, поет, писателАлександър Томов, бизнесмен, бивш президент на ЦСКАВладимир Карамазов, актьорГеорги Андреев, депутат в 44-ото НСАкад. Георги Милошев, геофизикРадослав Лукаев, тенисистД-р Цветан Ценков, лекар, бивш депутат", "date": "2019.04.27", "title": "Рождениците на .27  април"}
{"url": "http://www.cross.bg/koshlykov-direktor-kyltyra-1602812.html", "text": "/КРОСС/ СЕМ избра Емил Кошлуков за и.д. генерален директор на БНТ с извинителния довод, че той единствен се е съгласил. Този пост сам по себе си е сред най-престижните в медийната сфера, а временното му поемане е силна заявка за участие в бъдещия конкурс за пълен мандат. Дали върху другите желаещи е оказан натиск, за да се отстранят от пътя на Кошлуков? Или пък се боят от натиск, ако седнат на директорския стол? Подобни тълкувания вече бяха направени от немалко коментатори, а най-активното сдружение на журналисти в България (АЕЖ) излезе с протестна декларация. Причината е, че още с влизането си в БНТ като програмен директор Емил Кошлуков създаде подозрението, че е посредник на непублични фактори, които се опитват да влияят върху публичността. В случая - върху обществената телевизия.Първо, подозрението е заради усещането за отдавна замислен сценарий. Според този сценарий, през 2017 не Константин Каменаров, а Емил Кошлуков трябваше да спечели конкурса за генерален директор на БНТ. Само че му попречи липсата на убедителни доказателства за управленчески стаж. Той обаче бе назначен за програмен директор, за да си набави нужния стаж. А щом това стана, Каменаров трябваше да бъде освободен. Тази задача не бе никак трудна, все пак още при избора му бе заложена \"бомба със закъснител\" - течащо съдебно дело, по което да бъде осъден и да освободи поста генерален директор. Ето, че сега на неговото място застана \"единственият желаещ\". Този сценарий може да се окаже израз на прекалена мнителност, но само при едно условие: ако след три месеца Кошлуков не спечели триумфално и конкурса за генерален директор - без и.д. отпред.Вторият източник на подозрения, че Кошлуков е проводник на зависимости идва от гастрола му между 2010 и 2015 година в телевизия TV7, включително и по високите етажи на мениджмънта ѝ. Тази телевизия, финансирана от фалиралата по-късно КТБ, се превърна в нарицателно за влагането на медиен ресурс в изпълнението на политически цели и задачи. Венец на това беше политико-журналистическият проект \"България без цензура\" - предаване, което прерасна в партия.Има ли нужда да се обяснява, че топлото взаимодействие между журналистика и политика е конфликт на интереси, защото професионалната етика на журналиста изисква той да се отнася критично към политиците и да работи в полза на гражданите, а не обратното? Конфликт на интереси в актуалния случай даже звучи меко, тъй като той създава криза, която далеч надхвърля медиите и политиката и обхваща цялото общество. Както е известно, добра власт няма, но критиката ѝ от страна на журналистиката ограничава лошите ѝ практики и повишава демократичното ѝ качество. А оттам и качеството на живота на всички. С други думи: всеки е потърпевш от журналистика, която се сговаря с политиците - пряко или в техните корпоративни свързаности. Тъкмо този сговор, чието друго име е \"медиен комфорт\", е сред факторите, които изтласкаха България на 111 място в международната класацията за медийна свобода на \"Репортери без граници\".Най-сериозните подозрения към Кошлуков обаче се появиха покрай първите му действия като програмен директор на БНТ. Той веднага реши да санкционира \"Денят започва с култура\", следвайки раздразнението, което предаването бе предизвикало у тогавашния министър на културата. Предаването не било достатъчно гледано и често се канели едни и същи гости. Тези упреци най-малкото подсказваха недостатъчно разбиране и уважение към спецификите в управлението на една обществена медия. Тя трябва да създава програми за всички групи в обществото и гледаемостта се измерва спрямо таргета, към който са насочени. \"Денят започва с култура\" (вече \"Култура.БГ\") безспорно бе предпочитаното предаване в ефира за хората, занимаващи се с култура. Това пролича дори само от подписките и изказванията в негова защита, предизвикани от претенциите на Кошлуков. Валиден за обществените медии е и принципът на редакционна независимост, което значи, че не директорът или който и да било друг началник, а единствено редакционният екип може да определя темите и гостите на предаването - според собствените си предпочитания, а не според тези на министъра, на властта. Впрочем, редакционната независимост е задължителна по закон и за частните медии, отделен въпрос е къде и доколко се спазва.Опитите за намеса на програмния директор в едно предаване е малката беда. Голямата е, че тъкмо с гостите си и техните виждания \"Денят започва с култура\" се бе превърнало в емблема на две редки и стойностни тенденции в БНТ, които Кошлуков явно искаше да прекъсне. Първата е подкрепата на гражданската вълна, надигнала се с протестите през 2013 в София, а оттам и сближаването на медийното с гражданското поведение. Втората е предоставянето на трибуна и възможности за авторство на творци, повечето от посткомунистическото поколение, с проевропейско и либерално мислене, които познават западната култура. А някои от тях дори сами са познати в нея. Те създават и принадлежат на високата култура, така че тенденцията на присъствието им в БНТ бе алтернатива на чалгизацията на медийното пространство и на залитането по лайфстайл формати.Скандалът, предизвикан от Емил Кошлуков с \"Денят започва с култура\", бе потушен от Константин Каменаров и предаването оцеля, макар и с намалено време. Сега обаче в ролята си на и.д. генерален директор на БНТ Кошлуков би могъл да реализира докрай намеренията, които проличаха в началото. Още повече, че БНТ и БНР са запазили структурата си от времето на соца. Генералните директори са пълновластни господари, нещо като председатели на ТКЗС. Всичко - от шофьорите до предизборните кампании - зависи от  тях, от зависимостите им и от характерите им.Остава плахата надежда, че сценарият в крайна сметка ще се провали. Защото евроизборите могат да променят съотношението на силите. А и защото в биографията на Емил Кошлуков има моменти, които биха могли да го накарат да реши, че името е по-важно от поста. Засега обаче положението е а дано, ама надали.Автор Георги Лозановwww.dw.com", "date": "2019.04.27", "title": "Емил Кошлуков и БНТ: този сценарий е замислен отдавна?"}
{"url": "http://www.cross.bg/grypa-ekologichnata-ekologichna-1602811.html", "text": "/КРОСС/ Готвят революционни промени за периодичните технически прегледи на автомобилите, съобщават от СБА. Всички данни от измерванията с газоанализатор, димомер, стенд за измерване на спирачните сили и др. ще бъдат въвеждани в реално време автоматично в информационна система за електронно регистриране на извършените технически прегледи, предвижда проект за изменение на Наредбата за периодичните прегледи. Счита се, че по този начин ще бъдат пресечени фиктивните проверки за техническото състояние на автомобилите.Същевременно с това ще отпадне изискването за издаване на удостоверение за техническа изправност част I и част II. Вместо това ще се въведе т.нар. електронно персонализиране на знака за периодичен преглед за проверка. Стикерът ще има чип, информацията от които ще може да се чете чрез специални уреди от разстояние. В този идентификатор ще бъдат въвеждани всички технически данни за ППС и за резултатите от извършения преглед, екологичната група на автомобила, номерът на разрешението за контролно-техническия пункт, в който е извършен прегледът, датата на прегледа, валидността му и др. Той трябва да удостоверява, че превозното средство се допуска за движение.Данните от периодичните прегледи за автомобилите ще се обменят в реално време между Изпълнителна агенция „Автомобилна администрация\" и МВР, поради което отпада необходимостта от носенето и издаването на удостоверение за техническа изправност част I и част II.Моторните превозни средства от категории М1 и N1 ще се категоризират в пет екологични групи. Това ще зависи от това кога са произведени, от съдържанието на въглероден оксид (СО) в отработилите газове и др. Моторните превозни средства, на които задвижването е само с електродвигатели (без двигател с вътрешно горене) и МПС с водородна горивна клетка, се категоризират в пета екологична група. А автомобилите с двутактови двигатели, които не подлежат на измервания, се категоризират към първа екологична група.При персонализацията на удостоверенията за определяне на екологична група на МПС освен вписване на идентификационния номер (VIN, рама) на возилото, неговата регистрация и др. технически данни, ще се отразява и показанието на километропоказателя.Отчитайки Стратегията на Европа за „чисти горива\", предвид която към алтернативните горива спадат и втечнен-нефтен газ (ВНГ) или сгъстен природен газ (СПГ) с проекта на наредбата е предложено моторните превозни средства, които са оборудвани с уредба, която позволява работата на двигателя с ВНГ или СПГ да се категоризират към екологична група, като проверките за определянето й бъдат извършени при работа на двигателя с ВНГ или СПГ.В мотивите към наредбата е уточнено, че се предвиждат два подхода при определянето на екологичните групи. В случаите, когато определянето на екологичната група се извършва по време на периодичния преглед на моторните превозни средства, се предвижда издаване на Удостоверение за определяне на екологична група на МПС, върху което се поставя стикер с номера на знака за екологичната група. Както вече стана ясно, в знака за периодичния преглед на ППС (стикера) ще има вграден идентификатор, позволяващ четене и запис на информация от голяма дистанция, като там ще има и информация за екологичната група на МПС.В случаите, когато техническият преглед на моторното превозно средство е извършен в пунктовете за регистрация или в друга държава, определянето на екологичната група се извършва в съответната категория контролно-технически пункт, по искане на собственика на превозното средство. Предвиденият краен документ е Удостоверение за определяне на екологична група на моторно превозно средство, върху което се поставя стикер с номера на знака за екологичната група.", "date": "2019.04.27", "title": "Нова наредба въвежда революционни промени за техническите прегледи на автомобилите "}
{"url": "http://www.cross.bg/ogun-iierysalim-godina-1602817.html", "text": "/КРОСС/  За 15-а поредна година Благодатният огън ще бъде пренесен днес от Йерусалим в България на Велика събота от българска църковно-държавна делегация, в която за първи път ще пътува и епископ от Северна Македония. Това съобщи за БТА Емил Велинов - директор на Дирекцията по вероизповеданията към Министерския съвет.Велинов каза, че българската делегация ще се води през тази година от Старозагорския митрополит Киприан. Полетът ни е в 4.30 часа тази сутрин, на Велика събота, от летище \"София\", като ще летим с правителствения самолет \"Фалкон\", обясни Велинов. Той добави, че нашата делегация трябва да е към 8.00 часа на Сионската порта, за да получи пропуските си, защото на този празник в Йерусалим идват много делегации и вярващи.За тези 15 години, откакто пренасяме Благодатния огън в България от Йерусалим, само в една година използвахме частен самолет, а не правителственият самолет \"Фалкон\", каза Емил Велинов.Българската църковно-държавна делегация ще присъства на богослужението в храма \"Възкресение Христово\" в Йерусалим, където над гроба на Исус Христос всяка година от небето се спуска Благодатният огън, наричан още Свещен или Небесен. На Велика събота, вече над 2000 години, хиляди вярващи от цял свят пристигат в Йерусалим, за да станат свидетели на чудото.Благодатният огън ще го пренесем от Йерусалим в специални, огнеупорни фенери, които са доста скъпи, като един фенер струва 1000 лева, обясни директорът на Дирекцията по вероизповеданията при МС. По принцип носим по четири фенера, а сега ще вземем пет фенера, защото с нас ще е и македонският епископ Яков, поясни той.Като вземем Благодатния огън от Йерусалим, се очаква връщането на българската делегация у нас да е към 19.50 ч. или 20.00 часа на 27 април, на ВИП залата на летище \"София\", каза Емил Велинов. Той уточни, че три от фенерите с Благодатния огън ще бъдат предадени на главния секретар на Светия синод на Българската православна църква, а самият Емил Велинов и македонският епископ ще продължат с \"Фалкона\" за Скопие, където да пренесат Благодатния огън с два фенера и в Северна Македония. През миналата година духовници от Македонската църква бяха дошли на летище \"София\" да вземат от Благодатния огън, но трябваше много да бързат, за да го занесат за вечерното богослужение, припомни Велинов.На летище \"София\" по традиция на Велика събота ще чакат свещеници и духовници от всички епархии в страната, за да вземат частица от Благодатния огън и да го занесат на вечерното богослужение в храмовете за Великден. От летището Благодатният огън ще бъде пренесен в параклиса на Синодалната палата в София. Към 23.30 ч. - 23.40 часа на Велика събота фенерът с огъня ще бъде изнесен от параклиса в Синодалната палата, за да бъде предаден на патриарх Неофит за вечерното богослужение в патриаршеската катедрала \"Св. Александър Невски\", обясни Емил Велинов.Благодатен или още Свещен е огънят, който се запалва свръхестествено всяка година на Възкресение Христово в храма \"Възкресение Христово\", построен точно върху Божия гроб в Йерусалим. Православните християни твърдят, че това запалване става по свръхестествен начин. Този огън в първите минути след запалването има уникалното свойство да не излъчва топлина и да не изгаря. Според традицията на православието Свещеният или Благодатният огън е чудо, което се случва всяка година в деня преди Великден. Синя светлина се появява в гробницата на Исус Христос обикновено от мраморната плоча, покриваща мястото, върху което се смята, че е било положено тялото на Исус за погребение.Първите сведения за запалването на свещите и на кандилата в църквата на Божи гроб са от четвърти век. Тогава за празника нямало масло и патриарх Нарцис наредил да сложат вода. В нощта на литургията внезапно всички кандила и свещите на самия патриарх се запалили. Оттогава чудото се случва всяка година.Когато Йерусалим преминавал \"през ръцете\" на кръстоносци, евреи, православни, византийци, османци, църквата била разрушавана, поругавана, наново достроявана, но Благодатният огън бил все там на Великден.Има сведение, че Огънят не слязъл един-единствен път в самата църква, а около нея. Арменският патриарх през 1579 г. подкупил султан Мурад, за да получи неговата църква единствена правото да служи Пасха в Божи гроб. Всички вярващи излезли извън затворената църква. Но колкото и да се молел патриархът, огънят така и не слизал. Вместо това като мълния се запалил извън храма, блеснал в една от колоните, където се молел православният патриарх и всички вярващи вече могли да получат частица от него. ", "date": "2019.04.27", "title": "Благодатният огън от Божи гроб ще пристигне към 20 часа "}
{"url": "http://www.cross.bg/zhult-vremeto-valezhi-1602813.html", "text": "/КРОСС/  Жълт код за потенциално опасно време заради обилни валежи и гръмотевици е обявен за 27 април в половин България - в 14 области от западната част на страната.Предупреждението е за областите Видин, Монтана, Враца, Плевен, Ловеч, Габрово, област София, София-град, Перник, Кюстендил, Благоевград, Пазарджик, Пловдив и Смолян.При жълт код има повишена вероятност за опасни метеорологични явления. Възможни са щети, предупреждават от НИМХ и съветват да се следи прогнозата за времето. Не предприемайте неоправдан риск, особено при извършване на дейности, които зависят от времето, изтъкват синоптиците. ", "date": "2019.04.27", "title": "Жълт код за валежи в 14 области"}
{"url": "http://www.cross.bg/metrostantziya-nomer-transport-1602818.html", "text": "/КРОСС/  В нощта на Възкресение Христово и градският транспорт в София ще се движи по празнично разписание.До 1 часа през нощта ще се движат трамваите с номер 5, 6, 7, 20 и 22, както и тролейбусите с номер 1, 2, 5 и 9, а също и автобусите с номер 85, 102, 213, 285 и 310.Метрото също ще е с удължено работно време тази нощ  - до 1:30 часа. В участъка метростанция \"Сливница\" - метростанция \"Младост 1\" влакчетата ще се движат на интервал от 12 минути. А от метростанция \"Младост 1\" до метростанция \"Летище София\" или до метростанция \"Бизнес парк\" - на 24 минути. В този интервал ще са и влакчетата от  метростанция \"Сливница\" до метростанция \"Витоша\".Единствено нощният транспорт ще е по редовното си разписание, уточняват от \"Центъра за градска мобилност\". ", "date": "2019.04.27", "title": "Градският транспорт в София ще се движи по празнично разписание "}
{"url": "http://www.cross.bg/simeon-brat-gospoden-1602805.html", "text": "/КРОСС/  Житие на св. свещеномъченик Симеон, брат Господен по плътСвети Симеон, наречен брат Господен по плът, е бил сродник на Иисус Христос, а не Негов брат в прекия смисъл на думата. Той е бил син на Клеопа, брата на Йосиф Обручник, и брат на свети апостол Яков, първият иерусалимски епископ.След възнесението на Спасителя св. Симеон проповядвал Евангелието в Юдея. През 62 или 63 година неговият брат, йерусалимският епископ Яков, бил убит с камъни. На негово място йерусалимските християни избрали Симеона, който според древното църковно предание управлявал йерусалимската църква повече от 40 година.През време на юдейската война, която завършила с разрушаването на Йерусалим и храма от Веспасиан и Тит (70 г.), Симеон заминал заедно с другите християни за град Пела, който се намирал на изток от р. Йордан и бил подвластен на Ирод Агрипа II. След това пак се върнал в Йерусалим и управлявал църквата до смъртта си.Като превзели Юдея, римляните преследвали потомците на Давидовия род. Те се страхували да не би някой от потомците на Давид да организира юдеите, да се обяви срещу кесаря и да възстанови юдейското царство.Като довели Симеона при царския наместник Атика, римляните се опитали да го принудят да се отрече от вярата си в Христа, като употребили отначало съвети и заплахи, а после и мъчения. Тогава Симеон бил на около 120 години. Но въпреки старостта, той твърдо понасял страданията и останал верен на своите християнски убеждения. Мъжеството, търпението и твърдостта му удивили самите мъчетели. Най-после Симеон бил разпънат на кръст (107 г.).  ", "date": "2019.04.27", "title": "Велика събота. Св. свщмчк Симеон, брат Господен по плът "}
{"url": "http://www.cross.bg/kolkoto-choveka-po-malko-1602802.html", "text": "/КРОСС/  Колкото по-малко е нужно на човека, толкова по-близо е той до боговете. - Сократ", "date": "2019.04.27", "title": " Колкото по-малко е нужно на човека"}
{"url": "http://www.cross.bg/kipur-zhena-zhertvite-1602837.html", "text": "/КРОСС/  Кипър е в шок след поредицата от убийства на чужденки. За всички тях е арестуван военнослужещ, който си признал, че е убил общо пет жени и две момичета.Местните медии го нарекоха \"първият сериен убиец\" на острова.Повечето от убитите са азиатки, които са пристигнали в Кипър, за да работят. Мъжът се свързвал с тях чрез сайт за запознанства.По-рано този месец в шахта са намерени два тела, а в четвъртък е открит трети труп. Главният заподозрян е 35-годишен офицер от кипърската гръцка армия, който е признал пред властите, че е извършил и други убийства. Полицията сега търси другите му жертви, ползвайки предоставената от него информация. Те включват издирването на телата на жена, която е индийка или непалка по народност, както и румънска жена и нейната осемгодишна дъщеря. Шестгодишно момиче - дъщерята на друга от жертвите на убиеца, също липсва.Следователите са открили тялото на третата жена вчера след като заподозреният ги е отвел до мястото, където е твърдял, че го е изхвърлил. Мястото се намира близо до столицата Никозия. Съобщава се, че заподозреният се е запознал с жертвата, която е изчезнала през декември 2017 г., на уебсайт за запознанства.Убийствата потресоха жителите и стотици се събраха в столицата Никозияна организирано в социалните мрежи бдение в памет на жертвите. Много от тях обвиняват властите, че не са предпазили жертвите.70-годишен мъж каза, че е подал сигнал в полицията, че изчезват жени, но вместо да разследват, полицаите започнали да го разпитват за мотивите му да подаде сигнала.Президентът на Кипър Никос Анастасиадис изрази \"дълбоко съжаление и безпокойство\" заради убийствата, информира Асошиейтед прес.Той посочи, че споделя \"отвращението\" на народа си, тъй като убийствата очевидно са били насочени към чужденки, дошли в страната, за да работят.Подобни инстинкти противоречат на нашите традиции и ценности, каза Анастасиадис, който е на посещение в Китай.Той призова към спокойствие, за да може полицията да приключи спокойно разследването си.Екип британски детективи пристигна на острова в понеделник, за да помогне на разследването, съобщи кипърската полиция, цитирана от Ройтерс. ", "date": "2019.04.27", "title": "Кипър в шок след серията убийства на чужденки"}
{"url": "http://www.cross.bg/profesii-zabraneni-zhenite-1602838.html", "text": "/КРОСС/  Русия актуализираха списъка със \"забранени\" професии за жени и така недостъпните за дамите работни места вече са 79, а не 456, съобщава \"Рашъ тудей\" и БГНЕС. Сега жените в страната ще имат шанс да кандидатстват за пилоти на самолет, ще могат да карат влакове и дори да работят със строителни машини.\"Условията на труд в много производствени сфери се подобряват с всяка изминала година и това е една от причините да премахнем ограниченията\" , заяви Валери Корж, високопоставен служител в Министерството на труда.Забраната за упражняването на 377 професии - преди това недостъпни за жените, се очаква да отпадне от началото на 2020 година. Мярката беше приветствана от работодателите, профсъюзите и държавните служби.Според скорошно проучване 99% от запитаните за изразили мнение, че\"мъжете продължават да казват на жените къде да работят и е крайно време на дамите да им бъде позволено да упражняват професии, каквито те поискат\"Промяната ще позволи на рускините да кандидатстват за работа в авиацията, контрола на морския трафик, като шофьори на влакове и автобуси. Много от незаетите места в химическата индустрия също ще бъдат отворени за тях.79-те забранени професии обаче включват особено тежки условия на труд,и затова ще останат запазена територия само за мъжете, посочват от министерството на труда. Това се отнася до работата на пожарникарите, миньорите, водолазите, както и поправката на парни бойлери и пещи.\"Властите ще продължат да намаляват списъка със забранени професии, докато в него останат само тези, които застрашават репродуктивните способности на дамите\", обеща Корж.Списъкът с 456 забранени за жените професии влезе в сила през 1974 година, по времето на Съветския съюз.ООН остро критикува документа за нарушаване правата на жените в много от случаите. Но ето че дойде моментът, в който този списък ще остане в историята с въвеждането на новите правила. ", "date": "2019.04.27", "title": "79 професии в Русия са забранени за жени"}
