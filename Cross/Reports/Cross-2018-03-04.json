{"url": "http://www.cross.bg/predi-tatyirani-antoan-1569301.html", "text": "/КРОСС/ Най-старите фигуративни татуировки в света са открити на две 5000-годишни мумии в Египет, предава БГНЕС. Татуировките, изобразяващи див бик и северноафрикански овен, се намират на бицепса на мъжката мумия, а на рамото и горната част на ръката на женската мумия има мотиви с формата на латинската буква \"S\".Находката, подробности за която са публикувани в списание Journal of Archeological Science, удължава с 1000 години историята на татуирането в Африка и опровергава твърдението, че само жени са татуирани в Египет преди династиите - ерата преди обединението на страната от първия фараон около 3100 г. пр. Хр.\"Символите, които са татуирани, са доста необикновени\", каза Даниел Антоан, един от водещите изследователи в проекта и кураторът на физическата антропология на Британския музей.Според Антоан животните, татуирани на ръката на мъжа, особено бикът, вероятно са свързани с неговия статут, сила и мъжественост. И двете животни често се изобразяват в преддинастичното египетско изкуство. По същия начин мотивът „S\", който се движи вертикално по ръката на жената, се използва в декорацията на грънчарството по онова време. Антоан посочва, че мумиите - които според радио-въглеродното датиране са живели между 3351 и 3017 г. пр.н.е. - са от периода, преди да влязат в употреба египетските йероглифи. Това прави по-трудно определянето на значенията зад символите, тъй като всички изследователи трябва да правят паралели с изображения, намирани другаде. Той предполага, че татуировките символизират комбинация от неща: \"посочване на статут, може би смелост в случая на животните, но също така може би нещо по-сложно, като култово или магическо знание или защита\".\"Те са били много усъвършенствани като умения хора преди 5000 години\", каза той.\"Няма причина, поради която разсъжденията им за татуиране върху тялото им, да не са толкова разнообразни, колкото е днес.\"Преди това археолозите смятали, че татуирането се прилага само за жени, за плодородие или дори по еротични причини. Новото откритие доказва, че това включва и двата пола. ", "date": "2018.03.04", "title": "Откриха най-старите татуировки върху мумии на 5 хиляди години"}
{"url": "http://www.cross.bg/koreya-yuzhna-severna-1569307.html", "text": "/КРОСС/ Южнокорейското президентство съобщи, че Сеул ще изпрати правителствена делегация в Северна Корея следващата седмица за обсъждане как да се подобрят двустранните отношения и да се възобнови диалогът между КНДР и САЩ, предаде Ройтерс.Делегацията ще бъде водена от директора на Службата за национална сигурност Чун Ею-йон и шефа на националното разузнаване Су Хун. След двудневната визита в КНДР южнокорейските представители ще посетят САЩ, където ще уведомят американски официални лица за резултата от разговорите си в Пхенян.Южна Корея похарчила 3 млн. долара за издръжката на севернокорейците в ПьонгчангВизитата идва в рядък момент на успокояване на напрежението на Корейския полуостров след неотдавнашните Зимни олимпийски игри в Пьончан, Южна Корея. На тях Северна Корея изпрати делегации за церемониите по откриването и закриването на Олимпиадата, а на севернокорейски спортисти се даде специално разрешение да участват в игрите. Представителите на КНДР тогава поканиха южнокорейския президент да посети Пхенян и изразиха готовност да възобновят преговорите с Вашингтон, отбелязва още агенцията. ", "date": "2018.03.04", "title": "Южна Корея изпраща делегация в Северна Корея"}
{"url": "http://www.cross.bg/sgradata-tass-blok-1569329.html", "text": "/КРОСС/ Най-малко 4 души загинаха и 24 са ранени при срутването на жилищен блок в западния полски град Познан, съобщава ТАСС.Бройката на загубилите живота си може да нарасне, тъй като поне 3-ма от ранените са в критично състояние. Сред пострадалите има и деца.Най-вероятната причина за рухването на сградата е газова експлозия, обяви регионалният губернатор Збигнев ХофманНа място 24 пожарни екипа.Сградата се е срутила в 7:50 ч. местно време. Тя е била с 18 апартамента, от които са се срутили 4, добави Бартковяк, цитиран от ТАСС. Той предупреди, че е възможно да се срути и предната част на сградата.", "date": "2018.03.04", "title": "Поне четирима загинали, след като блок рухна в Полша"}
{"url": "http://www.cross.bg/miliona-zhivota-poveche-1569306.html", "text": "/КРОСС/ Учени съставиха най-голямото родословно дърво в света, използвайки данни от генеаложкки уебсайт, съобщи Сайънс алърт, цитиран Ройтерс. Резултатите от изследването са публикувани в сп. \"Сайънс\". Картата включва около 13 милиона души от средно 11 поколения. Броят е впечатляващ, но още по-удивително е това, което семейната история разкрива за начина на живот в миналото. Специалистите са използвали данни от сайта Geni.com заради начина, по който той дава информация за продължителността на живота.Те са прегледали данните от повече от 86 милиона публични профили. За да елиминират социоикономическите тежести, учените са сравнили част от информацията с 80 000 акта за смърт във Върмонт. Накрая се оказали с достатъчно надеждни данни за 5,3 милиона родословни дървета, най-голямото от които обхваща 13 милиона души, живели от 1650 г. до 2000 г.Тази огромна мрежа се състои предимно от хора от Европа и Северна Америка, като дава информация за моделите на продължителността на живота, браковете между родственици, миграцията, генетичните връзки. Изследването вече разкри интересна информация за движението на хората и дълголетието. Обхванатите от изследването жени са сменяли местожителството си повече от мъжете, но мъжете са стигали по-далече, като дори са сменяли и държавата.Възможно е причините за това да са икономически, каза Янив Ерлих от екипа. Мъжете са наследявали земя или магазин, които са ги задържали по родните места. Надалече са заминавали заради войни или икономически проблеми. С развитието на транспорта започнали по-дълги миграции. Хората, родени преди 1800 г., обикновено са намирали партньори в радиус до 8 км. До 1850 г. това разстояние станало 19 км, а до 1950 г. - 100 км. В края на 19-и век обаче, въпреки пика в развитието на транспорта, сватбите между роднини са били най-чести.От 1950 г. до началото на 19-и век, браковете в Европа и Северна Америка често са били между братовчеди четвърто коляно. Данните в родословното дърво дадоха възможност на специалистите да анализират степента, до която гените помагат за дълголетие. Според резултатите генетиката осигурява само 16 процента от необходимото за достигане на дълбоки старини, в сравнение с 25 процента според други проучвания. Според някои изследвания тютюнопушенето съкращава живота с 10 години. Това означава, че изборът, който правим, се отразява върху продължителността на живота повече от наследствеността.  ", "date": "2018.03.04", "title": "Съставиха родословно дърво с 13 милиона души"}
{"url": "http://www.cross.bg/vreme-stzenata-dzhon-1569294.html", "text": "/КРОСС/ Елтън Джон напусна сцената по време на концерт в Лас Вегас заради груб и невъзпитан почитател, който се намеси по време на изпълнението му, предава БГНЕС.\"Един фен сложи ръцете си върху клавишите на пианото, докато свирех, и продължи да го прави, дори и след като го помолих да спре\", написа 70-годишният британски певец в Twitter.„Този човек беше груб, нахален, нямаше никакво уважение към нашето шоу, затова... напуснах сцената, докато не го отстранят оттам\", добави музикантът.Инцидентът се разигра по време на представлението „Събота вечер\", в което участието на Елтън Джон събра много публика. По-късно той се върна на сцената, но не и фенът.Певецът обяви по-рано тази седмица, че планира световно турне, което ще започне на 8 септември и ще продължи през 2021 г. ", "date": "2018.03.04", "title": "Елтън Джон си тръгна от свой концерт заради нахален фен"}
{"url": "http://www.cross.bg/london-sgrada-iztochen-1569330.html", "text": "/КРОСС/ Лондон изтръпна след взрив, който припомни терористичните атаки в британската столица от миналата година, съобщава \"Дейли мейл\".Взривът избухнал в сграда в предградието Ромфорд, в Източен Лондон, около 13:30 часа местно време (15:30 българско).  На място са парамедици, пожарникари и полицаи, които евакуират живущите във въпросната сграда. Пешеходците, пък са инструктирани да не вървят от страната на избухналото здание.Засега няма информация за пострадали.От полицията  обявиха, че случаят не се разглежда като терористичен акт. ", "date": "2018.03.04", "title": "Взрив в Източен Лондон"}
{"url": "http://www.cross.bg/srok-dvizhenieto-ogranicheno-1569332.html", "text": "/КРОСС/І. МЕТЕОРОЛОГИЧНА ОБСТАНОВКА:Температурите са в интервала от - 4° до 12°. Времето над страната е предимно облачно.Слаб до умерен е вятърът духа в областите Добрич, Кърджали, София, Хасково и Шумен. Пътните настилки са мокри, по усойните места заледени или заснежени и обработени.Намалена видимост поради мъгла: - до 20 м има в района на Берковица /в област Монтана/, проход Вратник /в област Сливен/.- до 30 м има в района на Петрохан /в област Монтана/.- до 100 м има в района на Витиня /в област София/.ОГРАНИЧЕНИЯ ЗА ТОВАРНИ АВТОМОБИЛИ:Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:•\tАвтомагистралите; •\tпът I-1 с. Ребърково-Ботевград, като движението се пренасочва по път II-16 Ребърково-Своге-София;•\tпът I-1 Благоевград-ГКПП „Кулата\";•\tпът I-4 п. в. „Коритна\"-Велико Търново-Шумен;•\tпът I-5 Русе-Велико Търново;•\tпът I-8 ГКПП „Калотина\"-София;•\tпът I-9 Варна-Бургас;•\tпът II-18 Околовръстен път София;•\tпът II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Участък на София: до 30.04.2018 г. е ограничено движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - целогодишно е ограничено движението на всички МПС; - „Златишки\" - целогодишно е ограничено движението на всички МПС;- „Троянски\" - забранен за всички МПС;- „Котленски\" - отворен за всички МПС;- „Айтоски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - целогодишно е ограничено движението на МПС над 10 т;- „Дюлински\" - целогодишно е ограничено движението на МПС над 3,5 т;- „Пампорово\" - целогодишно е ограничено движението на МПС над 3,5 т; - „Петрохан\" - забранен за МПС над 12 т; - „Твърдишки\" - целогодишно е ограничено движението на МПС над 10 т;- „Шипка\" - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Временно е ограничено движението на МПС над 10 т по път III-908 Варовник - Вълчаново ханче поради силен вятър и снегонавявания. Срок до 06.03.2018 г.Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.Път ІІІ-6224: Временно движението  по път ІІІ-6224 Четирци - Слокощица в района  Слокощица - Ново село е ограничено  в едната лента, поради пропадане и срутване на земна маса. Мястото е обезопасено с  пътни знаци. Срок до 04.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-358: Ограничено е движението за всички МПС по път III-358 Шипково - Рибарица поради снегонавявания.  Срок до 06.03.2018 г.Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.ОПУ-Пазарджик: Временно са въведени следните ограничения за движение на МПС:Път III-842: Движението по път III-842 Юндола - Белово е ограничено за МПС над 12 т. с ремаркета и полуремаркета. Срок до 31.03.2018 г.Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-861: Движението по път III-861 Югово - Лъки се осъществява задължително с вериги за всички МПС поради снегонавявания. Срок до 06.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-861: Движението по път ІІІ-861 гр. Лъки - местност „Момина вода\" от км 31+040 до  км 36+000 е ограничено за движение на МПС без вериги, а автомобилите с маса над 12 т. трябва да са задължително без ремаркета и полуремаркета. Срок до 06.03.2018 г.Път ІІІ-8631: Движението по път III-8631 Момчиловци - проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. Срок до 06.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 30.09.2018 г.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 30.09.2018 г.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал мост над р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66. Срок до 31.03.2018 г.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Обходен маршрут: Шумен - Овчарово - Друмево. Срок до 21.05.2018 г.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци. ", "date": "2018.03.04", "title": "Актуална пътна обстановка тази вечер"}
{"url": "http://www.cross.bg/zlato-turnovo-veliko-1569282.html", "text": "/КРОСС/ Анонимен дарител даде 20 килограма злато за позлатяване на камбанарията и купола на Патриаршеския храм на Царевец във Велико Търново, съобщава БНТ. Дарението е на стойност половин милион лева.Идеята за позлатяването се зародила преди няколко месеца от местен инициативен комитет, който има и проект за издигане на паметник на цар Ивайло и изграждане на закрит мост над река Янтра.Идеята на инициативния комитет „Асеневци\" във Велико Търново е камбанарията и купола на Патриаршеския храм на „Царевец\" да бъдат позлатени, за да бъде още по-величествено излъчването му. Преди няколко месеца стартира дарителска кампания за набиране на средства. Анонимен дарител обаче осигури първите 20 килограма злато за обшивката на куполите.\"Със задоволство казвам, че много хора и от Велико Търново, и от цяла България се отзоваха на нашата идея и я подкрепиха, и са готови да направят дарения, включително и имаме и изявен дарител, който ще даде 20 килограма злато, което злато ще бъде разменено за листове, подходящи за облицоването на този патриаршески символ\", обяви Марин Павлов - председател на комитет „Асеневци\", Велико Търново.Според българската Конституция обаче, Царевец е архитектурно-музеен резерват и изключителна държавна собственост. Което на практика означава, че куполите на Патриаршията не могат да бъдат позлатени без разрешение от Министерството на културата.Иван Църов, директор на РИМ - Велико Търново коментира: \"Всяко едно действие, което е свързано със строително- монтажни работи или с друго, което се случва в резервата, следва да бъде съгласувано с принципала - респективно пък той вече разпорежда на Института за недвижимо културно наследство, където са експертите по реставрационно-консервационни работи. Според мен това трябва да се подложи на една широка дискусия, в която да участват много различни организации, хора и експерти, и различните хора.\" ", "date": "2018.03.04", "title": "Анонимен дарител даде 20 кг злато за църквата на Царевец"}
{"url": "http://www.cross.bg/samo-vuvedete-inovatzii-1569327.html", "text": "/КРОСС/ BMW разкриха своята визия за развитието на технологиите по време на изложението MWC 2018, предава Digital.bg. Германския производител смята, че съвременните иновации ще улеснят значително начина, по който пътуваме и прекарваме ежедневието си. BMW показа нов прототип на електрическия автомобил i3 на мобилния конгрес, но също така демонстрираха и как може да се отключва директно от смартфона, информира TechCrunch.Концепцията предвижда от специално мобилно приложение да въведете локацията си и от разстояние да повикате своя автомобил. След като BMW i3 пристигне не само го отключвате със смартфона, но можете да седнете на задната седалка и да контролирате от устройството си инфотейнмънт системата в предната част. По този начин само с няколко кликвания може да промените настройките на климатика, да въведете GPS локация, да стартирате музика и др.Идеята на BMW определено ще се хареса на много потребители, но засега е само футуристична концепция. Нужни са години преди технологиите да оставят ключовете за автомобили в миналото, за сметка на модерните смартфони. Все пак компанията вярва, че бъдещето крие много изненади и това е само една от тях. Eдна от най-големите иновации, които ни очаква в следващите няколко години е навлизането на софтуер с изкуствен интелект и повече автономни функции в автомобилите. ", "date": "2018.03.04", "title": "БМВ ще заменя ключа на автомобила със смартфон"}
{"url": "http://www.cross.bg/mart-ochakvame-valezhi-1569321.html", "text": "/КРОСС/ Снежната покривка най-вероятно ще се стопи през идващата седмица, тъй като през втората й половина очакваме температурите до 18-20 градуса. Това каза синоптикът от Националния институт по метеорология и хидрология (НИМХ)към Българската академия на науките (БАН) Мариана Попова в интервю за Агенция „Фокус\". По думите й в сравнение с изминалите много студени дни, вече има затопляне.„Затоплянето ще продължи през следващите дни. По-чувствително и вече в цялата страна ще бъде към края на тази седмица, когато очакваме на места да има дневни температури, достигащи до 18-20 градуса. Ще има и югозападен вятър, който допълнително ще допринася за бързото топене на снега\", коментира Попова.Синоптикът коментира, че времето през следващите дни доста ще напомня за пролет. Тя обърна внимание, че астрономическата пролет настъпва на 20 март в 18.15 часа. „До четвъртък очакваме по-често облачно време с превалявания, но от петък нататък ще имаме няколко спокойни дни без валеж, дори с разкъсана облачност. На места временно и до слънчево време\", каза Попова. По думите й докрая на март ще има още чести валежи.Според нея март ще е месец с валежи, които ще са над нормата. „Така че валежите ще бъдат чести, следващият процес се очаква около 13 март, след това към 15-ти, 18-ти, 23-ти, 25-ти, 28-ми март и самия край на месеца. Характерно е за март да има повишена динамика и чести валежи\", допълни синоптикът.", "date": "2018.03.04", "title": "Пролетта идва в средата на следващата седмица"}
{"url": "http://www.cross.bg/leva-miliona-bloka-1569324.html", "text": "/КРОСС/ Близо пет милиона лева са одобрените средства по Оперативната програма „Региони в растеж\" за енергийна ефективност на жилищни многофамилни сгради в Смолян съобщава БНР.4  милиона лева от тях реално ще се вложат в строително-монтажни работи. Останалите ще се използват за енергийни и технически обследвания, строителен и авторски надзор, инвеститорски контрол, проектиране и екип за управление на проекта.Според експерти общо около 10 блока ще могат да бъдат санирани по тази програма. Целта е сградите, които ще бъдат подбрани, да постигнат най-висока енергийна ефективност, да има най-много ползватели, след укрепването и санирането на блока да му се даде максимално дълъг срок на живот.Само девет от общо 66 жилищни блока се оказаха недопустими за саниране, става ясно от протокол, публикуван в сайта на общината. В срок от седем дни се очаква от всички сдружения на собствениците, които са допустими за финансиране, да представят посочените в протокола коригирани или подкрепящи документи в местната администрация ", "date": "2018.03.04", "title": "Близо пет милиона лева са одобрените средства за саниране в Смолян"}
{"url": "http://www.cross.bg/vreme-chasa-italiya-1569318.html", "text": "/КРОСС/ По данни от 12:45 часа местно време (13:45 часа българско време) избирателната активност на парламентарните избори в Италия е 19,02%, пише RT. Вратите на избирателните секции отвориха в 7:00 сутринта местно време и се очаква да затворят в 23:00.Председателят на партия „Италия, напред!\" и бивш министър-председател на страната Силвио Берлускони бе посрещнат, докато пускаше бюлетината си в избирателна секция в Милано, от протестираща по голи гърди активистка, скандираща, че „срокът му за годност е изтекъл\".Към момента изборите в Италия протичат спокойно.\n\t\t\t\t\t ", "date": "2018.03.04", "title": "Феминистка се разголи пред Берлускони, докато гласува"}
{"url": "http://www.cross.bg/detza-deteto-maiichinstvoto-1569319.html", "text": "/КРОСС/Психотерапевт предупреди, че работещите майки отглеждат психично болни деца и проблемът е на \"епидемично ниво\", пише в. \"Дейли мейл\".Във видео за \"Ню Йорк пост\" Ерика Комисар разкри как е наблюдавала \"епидемично ниво на психични разстройства при много малки деца\", които тя отдава на \"девалвация на майчинството в обществото\".Авторката на книгата \"Да бъдеш там. Защо поставянето на майчинството като приоритет през първите три години е от значение\" (\"Being There, Why Prioritizing Motherhood in the First Three Years Matters\") обясни, че при бебетата се отделя кортизол и те преживяват голям стрес, когато не са при майките си. Тя каза, че когато работещата жена се прибере вкъщи, прекарва само 90 минути с детето си, преди да го сложи да си легне, а след това установява, че то не спи, тъй като иска внимание.\"Обществото ни казва на жените да се връщат на работа, да правят каквото искат, че детето ще бъде добре. Но то не е\", добави специалистът.Според нея единственото нещо, което намалява стреса на бебето, е майка му да е при него. Освен това жената не трябва да се разсейва като гледа телефона, таблета или компютъра си, а да посвети вниманието си изцяло на своето дете. ", "date": "2018.03.04", "title": "Психотерапевт: Работещите майки отглеждат психично болни деца"}
{"url": "http://www.cross.bg/koalitziya-italiya-pravitelstvo-1569320.html", "text": "/КРОСС/ Италия отдавна е свикнала да се справя с политическата нестабилност, но раждането на 65-ото правителство на страната след Втората световна война изглежда няма да е лесно.Прогнозите сочат, че изборите в неделя ще създадат фрагментаризиран парламент и ще доведат до седмици на политическа нестабилност, а икономиката на страната е в тежка ситуация, като се възстановява бавно от рецесията и има огромен публичен дълг. Американската агенция Bloomberg представя четири възможни сценария за това какво ще стане след изборите:Ако нито една партия или коалиция няма парламентарно мнозинство, Италия ще продължи да има служебно правителство начело с настоящия премиер Паоло Джентилони. Разговорите ще започнат още преди първото заседание на парламента на 23 март, когато депутатите трябва да изберат нови председатели на долната камара и Сената.Ако избирането на премиер се забави, президентът на страната Серджо Матарела може да даде на партиите няколко седмици за преговори. „Ако първият, който получи мандат за съставяне на мнозинство се провали, президентът може да пробва с някой друг, а след това и с друг\", заяви Тарли Барбиери, професор по конституционно право във Флорентинския университет.Матарела ще иска да избере такова правителство, начело с политик или технократ, което ще се фокусира върху съставянето на бюджет за 2019 година до края на годината. Освен това той би искал да види промени в изборната система - възможно към системата „победителят взима всичко\" - за нови избори през юни.Дясноцентристко правителствоИзследванията на общественото мнение, проведени преди забраната за правене на анкети след 17 февруари, показаха, че дясноцентристката коалиция начело с бившия премиер Силвио Берлускони е единствената политическа сила, която има шанс да спечели мнозинство. Берлускони и неговият главен съюзник Матео Салвини, лидер на евроскептичната „Северна Лига\", имат споразумение, според което партията, която спечели повече гласове ще излъчи премиер.Берлускони няма право да заема обществена длъжност до края на тази година заради присъдата от 2013 година за данъчни измами и самият той посочи председателят на Европейския парламент Антонио Таяни като кандидат за премиер от своята партия „Форца Италия\". Очаква се, че евентуалната дясноцентристка коалиция няма да е особено стабилна заради различията в позицията на лидерите по пенсионната реформа и бъдещето в еврозоната.Проевропейски съюз, съставен от лявоцентристката Демократическа партия, нейните съюзници и „Форца Италия\" е слабо вероятна. Анкетите сочат, че левичарите евентуално ще спечелят около 20% от гласовете , след като спечелиха повече от 40% на европейските избори през 2014 година. Това разклати силно позициите на лидера Матео Ренци и прави съставянето на „голяма коалиция\" много трудно.Попитан относно вероятността за образуване такъв съюз, Ренци заяви, че ДП никога няма да управлява с „екстремисти\", докато Берлускони е на мнение, че трудно ще забрави пререканията си с Ренци в миналото. „Но след изборите нещата се променят\", коментира Тарли Барбиери. „Ако партиите могат да съставят правителствена програма, ще успеят да работят заедно\".Дори и Движението „Пет звезди\" наистина да стане най-голямата самостоятелна партия в парламента, както сочат проучванията, лидерът му Луиджи ди Майо ще получи мандат само ако има мнозинство или достатъчна подкрепа за съставяне на правителство. Той заяви, че би предложил на другите партии „правителствен договор\", а не съставяне на пълноценна коалиция.Ди Майо настоява да заеме премиерското кресло и отказва да предостави министерски позиции на партньорите си. Но, отново, това може да се промени в седмиците след изборите, когато ще се водят евентуалните преговори.Всички италиански партии по принцип отричат да имат желание за коалиция с евроскептиците, но през октомври лидерът на Северна Лига Салвини заявим, че ако дясноцентристите не спечелят мнозинство, той би се обадил на съоснователят на „Пет звезди\" Бепе Грило. И двете партии искат да отменят пенсионната реформа, с която бе вдигната възрастта за пенсиониране, да преразгледат договорите с ЕС и да извадят Италия от еврозоната.", "date": "2018.03.04", "title": "Четири възможни варианта след изборите в Италия"}
{"url": "http://www.cross.bg/trump-mitata-donald-1569322.html", "text": "/КРОСС/Президентът на САЩ Доналд Тръмп е разговарял със световните лидери за планираното увеличение на митата за внос на стомана и алуминий и не планира да прави изключения за никой, съобщи Министърът на търговията на САЩ Уилбър Рос в неделя, предава Reuters.\"Знам, че е провел разговори с доста световни лидери\", заяви Рос в интервю пред американския телевизионен канал ABC.„Ясно е, че той взима решенията, но към момента, доколкото съм запознат, става въпрос за доста широк обхват на мерките. Не съм чул да говори за изключения\", добави търговския министър.Reuters припомня, че в четвъртък Доналд Тръмп заяви, че САЩ ще увеличи митата за вносна стомана на 25% и за вносен алуминий - на 10%, за да защити домашните производители. Това предизвика множество критики от търговските партньори на САЩ.Рос омаловажи възможните последствия за американската икономика от мярката. Според неговите думи, предложените нови мита ще увеличат доходите на САЩ с около 9 млрд. долара на година, което представлява много по-малко от 1% от БВП на страната.„Така че приказките, че това ще доведе до загуба на работни места, ще увеличи цените и изобщо, че ще повлияе зле са грешни\", подчерта той.Търговският министър не е впечатлен от заплахите на ЕС за налагане на ответни мита на знакови американски продукти, сред които мотоциклетите Харли Дейвидсън, бърбънът и дънките Левис. Според него те са тривиални и са „огромна грешка\". В отговор на европейските заплахи, Доналд Тръмп на свой ред подсказа, че може да увеличи митата за внос на европейски автомобили.", "date": "2018.03.04", "title": "Доналд Тръмп: Няма да има изключения за митата"}
{"url": "http://www.cross.bg/angelkova-sreshtna-cherveniya-1569323.html", "text": "/КРОСС/ Министърът на туризма Николина Ангелкова се похвали със снимки с куп холивудски звезди. Тя е в САЩ и  ще присъства на церемонията за връчването на наградите „Оскар\", като междувременно се срещна с актьори като Майкъл  Дъглас, Леонардо ди Каприо, Самюъл Джексън, Салма Хайек и Дженифър Анистън, както и с великите режисьори Стивън Спилбърг и Оливър Стоун.„На култовото за Холивуд събитие \"Нощта преди Оскарите\" се видях с невероятния Michael Douglas и с Gal Gadot - звездата от \"Бързи и яростни\" и \" Жената чудо\". Срещнах се и с Chadwick Boseman, който прави невероятна роля в \"Черната пантера\". Разговарях също с номинирания за \"Оскар\" Samuel L. Jackson и с легендарния Стивън Спилбърг.За мен е огромно удоволствие да присъствам за втора поредна година в лично качество на церемонията по връчване на Оскарите. Преди официалното събитие на червения килим имах възможността да разговарям с Ейдриън Броуди, Salma Hayek Pinault, Oliver Stone, Leonardo DiCaprio, Jenifer Aniston и Matthew McConaughey които много харесват България\", написа Николина Ангелкова в социалните мрежи. ", "date": "2018.03.04", "title": "Ангелкова се срещна с куп холивудски звезди на червения килим"}
{"url": "http://www.cross.bg/kiril-patriarh-bulgariya-1569326.html", "text": "/КРОСС/Българският и руският народ са свързани от дълбоки духовни и културни връзки и голям принос за това имат Българската православна църква и Руската православна църква - още от делото на Светите братя Кирил и Методий и пренасянето на славянската писменост в Русия.\"Това заяви президентът Румен Радев, който разговаря на „Дондуков\" 2 днес с Негово Светейшество Кирил, патриарх на Москова и на цяла Русия. В срещата участва и Негово светейшество Българският патриарх Неофит.„Убеден съм, че със своето дело православните църкви на двете държави ще продължат да допринасят за нашето културно и духовно сближаване\", заяви още президентът. През последните години в Русия са построени хиляди православни църкви и манастири, а Руската православна църква развива активна социална дейност, насочена и към младите хора, посочи патриарх Кирил.Държавният глава цени високо участието на руския патриарх в тържественото отбелязване на 140-годишнината от Освобождението на България и подчерта, че народът ни пази спомена за Руско-турската освободителна война от 1877-1878 г. и България уважава паметта на воините, загинали за нейното освобождение.„Така както църквата се бори за душата на всеки човек, така и ние сме признателни към паметта на всеки воин, сражавал се в руската армия под знамената на император Александър II и загинал за българската свобода, независимо от неговата националност\", подчерта Румен Радев.Патриарх Кирил оцени високо ролята на българския държавен глава за недопускане на преиначаването на историческата истина в България за Освободителната война от 1877-1878 г.„Паметта за героичната борба на руси и българи за освобождението на православна България е особена страница за историята на нашите народи. И затова бих искал да помоля и Вас и българските институции да съхраняват тази памет, независимо от политическата конюнктура\", заяви патриарх Кирил. ", "date": "2018.03.04", "title": "Румен Радев: Българският и руският народ са свързани от дълбоки духовни и културни връзки"}
{"url": "http://www.cross.bg/detska-zashtoto-sacheva-1569328.html", "text": "/КРОСС/Няколко родители и деца протестираха срещу изказване на заместник-министър на образованието.В интервю Деница Сачева твърди, че публикуването на кадрите с насилие в детска градина в Бургас е отворило кутията на Пандора.Според Сачева родители съдят други, защото децата им са занети без съгласие.Според протестиращите това е манипулация и опит да се настройват родителите и учителите едни срещу други.От Министерството на образованието отказаха допълнителен коментар, защото по случая от детска градина \"Брезичка\" има досъдебно производство. ", "date": "2018.03.04", "title": "Протест срещу изказване на заместник-министър"}
{"url": "http://www.cross.bg/detza-hilyadi-pleven-1569325.html", "text": "/КРОСС/ Над десет хиляди туристи са посетили музеите в Плевен на вчерашния 3 март. Лошото време не спря хиляди да посетят Плевен и неговите музеи. Близо 2 500 са разгледали експозициите на историческия музей, един от най богатите на експонати у нас, съобщи директорът  доктор Володя Попов.Най-голям интерес на националния празник очаквано предизвика Панорамата. Още от  Мария Монова, заместник директор на уникалния комплекс.\"От малки до големи деца, от новородени дечица до колички, семейства с деца, млади хора, посещение имахме на деца от София, организирани ученически групи, колеги от университета във Варна, техническият университет, преподаватели, студенти посетиха панорамата, майки с деца от Самоков и много други, от всички градове.\" ", "date": "2018.03.04", "title": "Над десет хиляди туристи са посетили музеите в Плевен на 3 март"}
{"url": "http://www.cross.bg/iran-zayavi-drian-1569312.html", "text": "/КРОСС/ Външният министър на Франция Жан-Ив льо Дриан заяви на Иран преди посещението си в Техеран, че страната трябва да разреши въпросите около ракетната си програма или рискува да се сблъска с нови санкции, предава Reuters.„Има балистични ракети, които могат да достигнат няколко хиляди километра, които не съответстват с резолюциите на Съвета за сигурност на ООН и надхвърлят необходимостта на Иран да осигурява сигурност за границите си\", заяви Жан-Ив льо Дриан.", "date": "2018.03.04", "title": "Франция предупреди Иран, че рискува санкции, ако не разреши въпроса с ракетната си програма"}
{"url": "http://www.cross.bg/sdelka-zarkov-pravitelstvoto-1569310.html", "text": "/КРОСС/ \"Има хора и ние не знаем кои са, които се опитват и са на път да успеят да вземат една трета от електроразпределението на България, включително това, което захранва столицата и големите градове. Има хора, които се опитват да овладеят, и са на път да успеят, най-голямото енергийно предприятие в България, защото по оборот на средствата ЧЕЗ е именно такова\". Това обяви пред БНР зам.-председателят на парламентарната група на БСП Крум Зарков по повод сделката за закупуването на „ЧЕЗ България\" от фирмата „Инерком\".„Срещу това имаме абсолютно неадекватно правителствено действие в три етапа - продължи Зарков. - Първият е скатаване чрез подаване на оставка и опит един министър да поеме цялата отговорност и просто да се размине, второто е конспирация - някакви гадове, хипотетично, които искат да бутнат правителството. Уверявам ви, че бутането на правителството в момента не е основният проблем на страната. Основният проблем в момента е да се спре тази срамна сделка. И накрая - госпожа Гинка Върбакова за една седмица стана от персона нон грата, за която само, защото я познавате си подавате оставка, в правителствен агент, който след ден или два ще отиде в Чехия да защитава нашият интерес. Това е дебатът\", допълни социалистът.„Каквото и да си обясняваме, сделка от такъв характер не може да се случи без подкрепата на правителството\", изтъкна Крум Зарков и отново призова пълно спиране на сделката, а не за влизане на държавата в нея.\"Ако държавата влезне като съдружник с тези неизяснени фирми и купувачи, тя ще легитимира тази сделка. Трябва да се направи точно обратното, държавата трябва да влезе в тази сделка, но преди това трябва да обясни, че тя не може да се случи така, както е започната, да започне една процедура отначало и тя да участва наравно с други, с достатъчно атрактивна оферта, за да си върне изцяло контрола върху електроразпределението в тази част от страната\", допълни Зарков. ", "date": "2018.03.04", "title": "Зарков за ЧЕЗ: Каквото и да си обясняваме, сделка от такъв характер не може да се случи без подкрепата на правителството"}
{"url": "http://www.cross.bg/durzhavata-gerb-strana-1569311.html", "text": "/КРОСС/ Изминала е само седмица от сагата „ЧЕЗ\", тази сага тепърва предстои, но това е най-значимото изпитание пред кабинета „Борисов 3\" , каза в предаването \"Неделя 150\" Боряна Димитрова. Според нея има ескалация на обществените настроения и не може да се отрече отговорността на правителството за това:\"Тогава, когато има твърде непоследователни действия от страна на правителството, обществените подозрения рязко нарастват.Фактите са крайни, но догадките са безкрайни и ние сме свидетели една седмица наистина на всевъзможни сценарии, които бяха лансирани в публичното пространство от различни говорители. Факт е, че общественото недоверие ескалира.Трябва да си даваме сметка, че тогава, когато в обществото има страхове, когато има напрежение и неяснота, винаги има едно желание за по-голяма роля от страна на държавата и на нейните институции. Тук обаче е и разграничението - дали става дума за национализация, за придобиване на активите или става дума за една по-силна регулаторна роля от страна на държавата, за повече контрол.\"Това, според Димитрова е втора линия, която не бива да се подценява в очакване на развръзката на случая. Държавата има много възможности да има силни позиции, без това непременно да означава национализация, заяви тя:„По какъв начин държавата ще влезе в правомощията си - дали с излизане от тази институционална безпомощност, с по-сериозна роля на регулаторните органи или пък с усещането, че създава извънредно законодателство само за тази сделка.\"От развитието на политическия процес оттук нататък зависи препозиционирането на политическите играчи, отбеляза Боряна Димитрова:\"Преминаването от чисто икономическите измерения на сделката към политическо препозициониране, преформатиране, което виждаме и в момента, е другият важен урок, който трябва да бъде научен: че икономическите залози много бързо могат да прераснат в политически, което допълнително да внесе ерозия в настоящата картина.\"Относно поуките за ГЕРБ от ситуацията около сделката за ЧЕЗ социологът поясни, че сред големите проблеми на ГЕРБ вече трети мандат е подценяването на институционалната сила, както и разбирането, че обществените нагласи не са просто рейтинги:\"Едно от най- силните усещания за дефицит и проблем в българското общество, това е да си наясно, че ако има едно и също действие, то ще има равно противодействие от страна на институциите, независимо кой е - равенство пред закона, върховенство на закона, контролни механизми.Това е нещо, което ми се струва, че е изключително важно. Тук възникват и един от основните подозрения за слабост на българската държава, за това, че да, законодателство има, но има редица пропуски и в много случаи управлението оставя усещане за институционална безпомощност за сметка на хиперактивност в личен план.\"Скандалът с продажбата на ЧЕЗ е сварил управляващите неподготвени и под влияние на масираните критики, на които те са били подложени, са променили позицията си в рамките само на седмица, отчита преподавателят по публични комуникации доц. Иво Инджов:\"При така създалата се ситуация ГЕРБ премина от пасивна в активна позиция, опитвайки се да обере общественото недоволство, опитвайки се да миминизира понесените първоначално щети. Засега обаче е в дефанзивна позиция. Как ще се развие скандалът не е ясно - целият казус как ще продължи от тук нататък, но като че ли ГЕРБ и управляващите губят.\"Разголват се неумението и неспособността на българската държава да защитава националния интерес в стратегически сектор като енергийния, категоричен бе Инджов, според когото е възможно да се намери компромисна формула за участието на държавата в придобиването на българския бизнес на ЧЕЗ:\"Но разговорът каква да бъде ролята на държавата оттук насетне в такива чувствителни за националната сигурност публични сектори тепърва трябва да предстои. И на мен на този фон ми се вижда много плаха позицията на БСП, която опитва да събира някакви подписки, които естествено в юридически план няма да издържат.Тя трябва ясно да заяви каква трябва да е политиката на държавата по отношение на енергоснабдяването, по отношение на водоснабдяването, защото сега излиза, че патриотите, които са във властта, са за по-радикални действия за цялостна национализация, а социалистите някак плашливо говорят за някакви контролни квоти и т.н. БСП сега получава идеална възможност да се препозиционира и да застане като една автентична лява партия при дискусията на тези толкова важни теми, независимо как ще завърши казусът ЧЕЗ.\" ", "date": "2018.03.04", "title": "Експерти: Засега ГЕРБ и управляващите губят"}
{"url": "http://www.cross.bg/fiorentina-astori-smurtta-1569309.html", "text": "/КРОСС/ Тъжна вест разтресе италианския футбол. Капитанът на \"Фиорентина\" Давиде Астори е открит мъртъв тази сутрин в стаята си в хотел \"Ла ди Морет\" в Удине.Според медиите на Апенините 31-годишният централен защитник е починал в съня си. Тече разследване за причините за кончината на Астори, който има 14 мача и един гол за националния отбор на Италия. Има предположения, че той е получил инфаркт.Заради смъртта на Астори днешната среща между \"Удинезе\" и \"Фиорентина\" от 27 кръг на Серия „А\" беше отложена. Същото се случи и с двубоя \"Дженоа\" - \"Каляри\". Решението е взето от комисионера на италианското първенство Джовани Малаго.\"Фиорентина\" като клуб е дълбоко потресен и с прискърбие съобщава за смъртта на нашия капитан Давиде Астори. В този ужасен и деликатен момент ние изразяваме цялата си подкрепа към неговото семейство. Молим медиите за проява на съчувствие в този момент\", съобщиха от \"Фиорентина\". ", "date": "2018.03.04", "title": "Капитанът на \"Фиорентина\" почина, отлагат мачове от Серия \"А\""}
{"url": "http://www.cross.bg/antarktida-bulgarskite-pametnikut-1569305.html", "text": "/КРОСС/ По случай националния празник 3 март българските полярници монтираха паметника на кирилицата на базата ни в Антарктида. Той е поставен в непосредствена близост до православния параклис „Св. Иван Рилски\" като по този начин създава един комплекс на българските духовни ценности на Ледения континент. Паметникът е монтиран само с два болта в скалите, без леене на бетон, за да се опази уникалната околна среда, съобщават от Българския антарктически институт.Идеята се реализира благодарение на дългогодишното българо-монголско сътрудничество на Антарктида и лично на монголския посланик проф. Лхамсурен Дугержав. Монголия е единствената неславянска държава, която пише на кирилица. Такъв монумент вече има в монголската столица и преди две години бе открит от българския президент.Паметникът е направен изцяло с дарения на българи и монголци. Той тежи около 100 кг, висок е два метра и половина и е изграден от няколко метални сегмента, върху които са изобразени 12 букви от азбуката. Върху \"Ж\" са изрисувани три икони - на светите братя Кирил и Методий и на св. Климент. В основата му в херметически затворени стоманени капсули е поставена пръст от Варна, Плиска, Преслав, Велико Търново, София и от гроба на кан Кубрат в Украйна. ", "date": "2018.03.04", "title": "Паметник на кирилицата беше издигнат в Антарктида"}
{"url": "http://www.cross.bg/bulgariya-sakskobyrggotski-obshta-1569308.html", "text": "/КРОСС/ Симеон Сакскобургготски заяви, че е нормално Българската православна църква и Македонската православна църква - Охридска архиепископия да имат общо съслужение.„В две съседни страни, между две съседни църкви е нормално\", каза пред БГНЕС Симеон Сакскобургготски, цар на България от 1943-1946 г. и министър-председател от 2001 до 2005 г.Сакскобургготски направи това изявление след съвместната служба, която отслужиха в храм „Свети Александър Невски\" българският патриарх Неофит и руският патриарх Кирил.Призивът му идва дни след като македонският премиер Зоран Заев официално подкрепи съслужение между двете църкви.\"Надявам се, съвсем скоро да има обща литургия между българската и македонската църкви - в България или Македония\", каза Зоран Заев. \"В рамките на Договора за добросъседство между Република Македония и Република България ние сме се споразумели вече, че всички действия, които ще допринесат за задълбочаване на сътрудничеството, ние ще ги подкрепим. Аз се надявам съвсем скоро да имаме обща литургия в нашата държава или в България\".Призивът за обща литургия между двете държави идва и само десетина дни след каноническото посрещане на българския президент Румен Радев в Бигорския манастир.Радев и двамата български митрополити Николай и Киприан влязоха в Светата обител при камбанно посрещане и огромно множество. Радев оцени високо ролята на Бигорския манастир в миналото и настоящето.Преди това в храма \"Свети Спас\" в Скопие пред гроба на легендарния ръководител на ВМРО Гоце Делчев митрополит Николай отслужи молебен в присъствието на македонски свещеници. ", "date": "2018.03.04", "title": "Сакскобургготски: Нормално е да има съслужение между църквите на България и Македония"}
{"url": "http://www.cross.bg/bulgariya-obshtestvo-radev-1569313.html", "text": "/КРОСС/ Българският президент Румен Радев получи книгата „Война\" на министъра на културата на Русия и председател на Руското военно-историческо общество (РВИО) Владимир Медински като подарък по случа 140-ата годишнина от Освобождението на България, предава ТАСС.„Подарихме на президента на България Румен Радев книгата „Война\" на В. Медински на български език\", съобщава РВИО.Подаръкът на българския президент му е предаден от Владислав Кононов, изпълнителен директор на обществото.Той отбеляза, че войната за независимост на България е получила голям отклик в руското общество.\"Войната за независимост на България, за свободата на братския славянски народ по равнище на подкрепа и патриотичен подем, е сравнима за Русия единствено с Великата отечествена война. Освободителната мисия предизвиква огромна реакция в руското общество. Създадени са славянски комитети, много граждани на Руската империя даряват за нуждите на армията. Ярко се проявява руският Червен кръст, чиито отряди активно работят на фронта\", допълни Кононов.По повод празничната дата се проведе изложба посветена на 140-годишнината от освобождението на България във Военната академия „Георги Раковски\" в София. ", "date": "2018.03.04", "title": "Подариха на президента Радев книга на руския министър на културата за Освободителната война"}
{"url": "http://www.cross.bg/rabotosposobnostta-ekspertiza-yvrezhdane-1569316.html", "text": "/КРОСС/ Лекарите от трудово-експертните комисии са готови да се включат в протест заради подготвяната реформа в областта на медицинската експертиза.Организациите на хората с увреждания ще протестират в началото на април, ако дотогава държавата не даде знак, че е готова да преработи концепцията за експертиза на работоспособността. Документът е внесен в парламента  без съгласието на засегнатите, съобщава БНР.„Концепцията за експертиза на работоспособността задава въпроси без отговор\", казва Адрияна Стефанова от центъра за психологически  изследвания.„Например. Лице, което придобие трайно увреждане и изпълнява същата работа, дали ще получава инвалидна пенсия\".„Ако тази концепция бъде приета, в протеста ще се включат и лекарите от ТЕЛК\", обяви доктор Боряна Холевич, председател на сдружението им в София.„Защото е нередно при оценка на работоспособността да се оценява само едно от заболяванията на човека. Смятам, че това е меко казано безумие. Ами ако човека е с един тежък  инсулинозависим  диабет с всичките усложнения на диабета и същевременно е раково болен.  На кое заболяване да получи процент и подкрепа?\"„Разделянето на медицинската от трудовата експертиза също е проблем\", посочва доктор Холевич.\"Лицето се явява на лекарска комисия. Определя се определен процент вид и степен на увреждане, след което лекари по трудова медицина, забележете, които никога не са прегледали болен, ще оценяват работоспособността\".По време на протеста хората с увреждания ще връчат протестна нота на правителството. ", "date": "2018.03.04", "title": "Лекарите от ТЕЛК излизат на протест заради подготвяна реформа"}
{"url": "http://www.cross.bg/raiiona-fraktyra-padnala-1569314.html", "text": "/КРОСС/ Полицесйка кола е паднала от мост на кръстовището на столичния булевард \"Сливница\" и ул. \"Георги Раковски\".Патрулката е била засечена от друг автомобил и в опита си да избегне удара е паднала в Владайската реката под моста.Движението в района е силно затрудно на място все още има полицейски коли и пожарна.Разследват се причините за катастрофата.    ", "date": "2018.03.04", "title": "Полицейска кола падна във Владайската река в София "}
{"url": "http://www.cross.bg/grada-politzai-plovdiv-1569315.html", "text": "/КРОСС/ Около 700 полицаи ще следят за спазването на реда преди, по време и след футболното дерби на Пловдив между \"Ботев\" и \"Локомотив\". Двата отбора ще излязат един срещу друг днес (4 март) от 15:00 ч. на стадион \"Локомотив\".Част от улиците в Града под тепетата са блокирани от органите на реда, които съпровождат шествието на \"канарчетата\" до стадиона. За кратко бул. „Източен\" в града беше затворен.Мачът трябваше да се изиграе на 1 март, но заради снега и тежката обстановка, целият кръг в първенството беше отменен. Така \"Локо\" и \"Ботев\" ще се срещнат за 106-и път в историята. И двата тима имат по 38 победи и 29 равенства. В поседната среща през есента \"жълто-черните\" се наложиха с 3:0.Засиленото полицейско присъствие в града преди срещата е резултат и от последния бой между представители на агитките на двата тима. На 28 февруари те си спретнаха меле в центъра на града, като при него пострада тежко един фен.За опазването на обществения ред в Пловдив са командировани полицаи от София, Бургас, Стара Загора и Кърджали. ", "date": "2018.03.04", "title": "700 полицаи по улиците на Пловдив заради футболното дерби"}
{"url": "http://www.cross.bg/tzvetanov-interes-durzhavata-1569298.html", "text": "/КРОСС/ БСП излезе с официално съобщение срещу изказванията на зам.-председателя на ГЕРБ . В него точка по точка се опровергават част от думите на Цветанов.Цветанов: При приватизацията на ЧЕЗ през 2004 г. от Симеон Сакскобургготски, БСП не се е възпротивила. Фактите: БСП не участва в това правителство и има своята публична позиция \"против\" приватизацията през 2004, както и през 2011 г., при продажбата на 33% от Бойко Борисов. Цветанов: С 33% държавата губи контролФактите: В стратегията за приватизация, приета от правителството на Сакскобурготски, пише: \"основна причина за запазване в средносрочен план на собствеността на държавата върху оставащите акции е да продължи да упражнява приемлива степен на защита на държавните интереси, чрез участие в органите на управление на ЕРД\".Цветанов: Още не е приключила сделката и не се знае кога ще бъде осъществена.Фактите: Чешкият премиерът Бабиш: \"сделката е приключена\". Цветанов: Никой не знае условията по договора и дали има забрана Гинка Върбакова да препродава.Фактите: Гинка Върбакова пред две комисии в Народното събрание: \"в договора съм подписала клауза в дългосрочен план да не се прехвърлят акциите на трето лице\".Цветанов: \"Министерството на енергетиката няма никакво отношение към сделката\"Фактите: Министърът на енергетиката подаде оставка заради сделката. Ако няма отношение, защо го прави? Цветанов: Само хипотеза е дали БСП има интерес друг от кандидатите да спечели. Фактите: БСП има само един интерес - държавата да участва в сделката и да я спечели. Как така хем има интерес частно лице да спечели, хем държи държавата да спечели.Цветанов: Председателят на БСП напуснал, защото не иска да чуе чуждо мнение.Фактите: Председателят напусна в знак на протест срещу издаването на обвинителни актове и присъди от Цветанов - негова практика, а в конкретния случай, че БСП лобира за някого и цели дестабилизация. На въпрос - за кого, Цветанов отказва да отговори. Цветанов: Ценообразуването на тока не зависи от въпросната Гинка. Фактите: Тогава защо преди три дни ЧЕЗ пускат до КЕВР искане за увеличение на цената и посочват с колко? Значи ЧЕЗ са изчислили разходите си, включили са ги в цената и искат тя да бъде увеличена. Цветанов: БСП са манипулатори и разделят обществото. Фактите: БСП стъпваме на фактите и се радваме, че по този въпрос, в социологическо проучване над 70% от българските граждани споделят нашето мнение. Това е висок процент на обединение на обществото срещу задкулисието, корупцията и паралелната държава и в защита на националния интерес. Цветанов: Държавата нямала нищо общо с управлението на Здравната каса.Фактите: Държавата има свой представител в Надзорния съвет на Касата, за да упражнява контрол как се харчат публичните средства. До скоро това беше Кирил Ананиев, като зам.-министър на финансите, а сега - министър на здравеопазването. Ако държавата няма отношение, какво прави там сега зам.-министър Начева? Цветанов: Не бива да разделяме обществото и в казуса с ЧЕЗ да застъпваме партийния си интерес, а да защитим националния.Съгласни сме, че държавният интерес стои над партийния, но очакваме ГЕРБ да преодолеят вътрешнопартийните си противоречия и битка на лобита и да решат държавата ще се включи ли в сделката или не. Премиерът казва да, но финансовият му министър - не. Част от депутатите му казват да, друга - не. Изяснете се помежду си. Колкото и да се опитвате да прехвърлите вина на БСП, че лобира за друг частен инвеститор, няма да успеете. Нашата позиция остава една и непроменена от 2004 до днес: единствено държавата трябва да контролира този стратегически за националния интерес и живота на българите сектор.Цветанов: БСП е против евроинтеграцията на Западните Балкани. Фактите: БСП записа в своите приоритети евроинтеграция на Западните Балкани и гласува заедно с ГЕРБ приоритетите на председателството в общо решение на парламента. Цветанов: БСП не иска председателството ни да е успешно. Фактите: Не БСП, а партньорите ви в Европа - Германия, Австрия, Холандия заявиха, че не желаят България в Шенген и Еврозоната, заради корупцията. Това е оценка за правителството на Бойко Борисов от Европа.  Вие сами си отговорете- кой проваля председателството. ", "date": "2018.03.04", "title": "БСП изнесе дълъг списък факти срещу лъжи на Цветан Цветанов"}
{"url": "http://www.cross.bg/kompaniya-zhelezoputniya-grutzkite-1569299.html", "text": "/КРОСС/ Железничарите в Гърция започнаха протести срещу приватизацията на държавната компания по поддръжка на железопътния транспорт. Синдикатът на железничарите настоява за спешно обсъждане в парламента на въпроса за \"приватизацията на печеливша държавна компания\" предават гръцките медии.Наскоро гръцкото правителство продаде всички акции на железопътния оператор \"Трансосе\" на италианска компания. Сега е ред и на фирмата по поддръжка. Сделките са в договора между Гърция и кредиторите.Протестите на железничарите започнаха от днес с анулиране на основни направления. Утре за няколко часа няма да се движат влаковете, а във вторник - пълна 24-часова стачка в железопътния транспорт.Поради заледените пътища и студеното време много хора пътуват с влакове, което доведе до чакащи по гарите пътници. ", "date": "2018.03.04", "title": "Тридневни протести на гръцките железничари"}
{"url": "http://www.cross.bg/testa-krokodili-peshterata-1569295.html", "text": "/КРОСС/ В тъмнината на пещера в централноафриканската страна Габон е открито ужасяващо същество с яркочервени очи и оранжеви люспи. На него попада ученият Оливие Теста, съобщава Vesti. Той се изправя лице в лице с много странни и прекрасни наблюдения - но няма толкова странно, колкото това оранжево влечуго с пламтящи червени очи.Първата им среща е през 2009 година.\"Първо се уверихме, че в пещерата има крокодили и когато взехме един от тях навън, беше ярко оранжев. Това беше невероятно\", каза Теста пред CNN.Малко се знае за мистериозните крокодилиq kо последните изследвания, водени от експерта по крокодилите Мат Шърли, са в посока, че това може да е съвсем нов вид.Той може да е мутирал заради живота в тъмното. ДНК-то им е различно от това на другите крокодили, което означава, че те могат да се адаптират към живота в пещерата. Формите на главите им са по-различни. Те се хранят и с прилепи, с щурци и охлюви.Може би най-озадачаващ е цветът им. Според учените това се дължи на киселинното избелване, макар да не са сигурни.\"Крокодилите живеят във водна среда с гуано - изпражнения, урина и останки от птици, прилепи и тюлени, и това е доста сурова среда. Получава се химическа реакция, която се отразява на кожата, но нямаме средства да го докажем\", казва Теста.Първите оранжеви крокодили, които са открити, са около 1,7 метра. Те могат да оцелеят години в тъмнина. Крокодилите обитават пещерите Абанда.\"Районът е много отдалечен, няма достъп до пътя, трябва да пътувате с кораб от най-близкия град за един ден, а след това трябва да останете в гората, за да стигнете до пещерата\", обяснява Теста.Теста разказва, че крокодилите обикновено изпълзяват, за да снасят яйца, но тези крокодили явно са били хванати в капан. Заради това са станали различни.Учените обясняват и механизма на тази промяна.\"Ако вземете 100 човешки същества и ги размножавате с поколенията им в продължение на 1000 години, те започват да мутират, защото просто се възпроизвеждат помежду си\", казва Теста. ", "date": "2018.03.04", "title": "Откриха оранжев крокодил в Централна Африка"}
{"url": "http://www.cross.bg/kiril-patriarh-neofit-1569297.html", "text": "/КРОСС/ Българският патриарх Неофит и патриарха на Руската православна църква Кирил отслужиха патриаршеска Съборна света литургия в храм-паметника \"Свети Александър Невски\", съобщи БНР.Днес е и последният ден от посещението на патриарх Кирил, посветено на 140 години от Руско-турската освободителна война.Сред присъстващите на църковното събитие бяха бившите премиери Симеон Сакскобургготски и Георги Близнашки, директорът на Дирекцията по вероизповедания Емил Велинов и вярващи, които отдадоха  почит на загиналите във войната.Патриарх Неофит заяви, че радостта му е голяма, защото е имал възможността да направи това богослоужение с обичния на сърцето му Светейшият Кирил, патриарх на Москва и цяла Русия.„Ваше светейшество, приемете нашата дълбока благодарност за това, че сме заедно в тези паметни дни\", каза патриарх Неофит към руския патриарх Кирил.Неофит каза в словото си, че днес се прекланяме пред загиналите за Освобождението, величието на тяхното дело и техния чутовен подвиг. По думите му трябва да подражаваме на техния пример и да изпълняваме техните завети.„Най-важният от тези завети е да пазим нашата православна вяра и нашето православно единство\", посочи той.Патриарх Неофит заяви, че светът е все повече обезверен. По думите му днес има опасни предизвикателства, в условията на които ние сме призвани да бъдем верни.„Моите мисли и молитви са със всички вас. Честит и благословен празник\", добави Негово светейшество.„Сърдечно Ви благодаря, Ваше светейшество за възможността на съвместната ни молитва в този исторически празник, както и за отправените към мен топли слова\", обърна отвърна от своя страна се руският патриарх Кирил.По думите му според християнското разбиране Господ върши чудеса, не за да докаже нещо.„Всички чудеса се извършват там, където има нужда\", каза Негово светейшество Кирил.Той цитира евангелските разкази и каза, че Спасителят от Назарет не е можел да извърши чудо, защото хората не са вярвали.„Християните не знаят, че без Божията помощ дори и най-невероятното човешко усилие се оказва напразно. Ако Господ не съзижда къщата, напразно ще се трудят строителите. Истинското чудо идва, когато вече всички човешки сили са изчерпани. Появява се там, където действително е необходимо\", допълни патриархът.Той помоли за слава на тези, които са загинали в края на войната, която преди 140 години е донесла Освобождението на България. По думите му историците говорят за това, че руският и българският народ са били готови за тази Руско-турската война. Патриарх Кирил каза, че по това време Русия още не е възстановена от предходните си конфликти, но е потресена от страданията на единоверния народ и решава да го защити, без да получи нещо в замяна. Патриархът отбеляза също, че свещената българска земя е напълнена с кръвта на много хиляди български опълченци. ", "date": "2018.03.04", "title": "Патриарсите Неофит и Кирил отслужиха съборна света литургия"}
{"url": "http://www.cross.bg/tzurkva-prinadlezhi-statyt-1569293.html", "text": "/КРОСС/ На 4 март 870 г., преди 1148 години, е обособена и прогласена като автономна Българската православна църква.На Константинополския събор през 870 г., на нарочно заседание, проведено на 4 март, били взети исторически решения за нашия народ и неговото християнско бъдеще. Бил разгледан въпросът дали нашата църква да принадлежи към Римската, или към Константинополската катедра.Така по времето на управлението на св. княз Борис-Михаил Покръстител, било решено, че Църквата в българските земи в бъдеще ще принадлежи към Константинополския патриархат и ще изпълнява своята мисия като неразделна част от Православната църква, но с вече автономен статут.Вероятно пръв български архиепископ е бил Георги, с титлата \"Доростолски\", а седалището му е било в тогавашната българска столица Плиска. С този статут БПЦ просъществува до 927 г., когато е признат рангът й на патриаршия по времето на цар Симеон Велики.  ", "date": "2018.03.04", "title": "На 4 Март е основана Българската църква"}
{"url": "http://www.cross.bg/deiinost-semerdzhiev-biznes-1569296.html", "text": "/КРОСС/ Минималните правомощия на всеки енергиен регулатор в страните от Европейския съюз са формулирани в различни директиви. Нашият регулатор отговаря на тези изисквания. По повод на последното прехвърляне на акции, което се случва с ЧЕЗ, възникна проблем, който в различните страни се решава по различен начин, обикновено той се решава от самия пазар. Това обясни в предаването „Неделя 150\" бившият председател на ДКЕВР Ангел Семерджиев, като посочи:\"Тоест има един естествен процес на подбор на фирми, които биха се занимавали с тази специфична дейност, свързана с разпределение на електроенергия.\"Оттук нататък нашият регулатор има доста правомощия, категоричен бе Семерджиев.Очевидно има празнота. Въпросът е тази празнота как ще бъде запълнена и дали няма да отиде отвъд някаква граница, която да наруши нормалния инвеститорски климат в една държава. Тук трябва много внимателно да се търси баланса, коментира Ангел Семерджиев по повод предлаганите законодателни промени:„Обществената интуиция може би върви в посока кой монопол е по-добър - частният или държавният. Исторически погледнато няма никакво съмнение, че при определени условия обикновено по-добре се справя държавният. Няма компания, която да инвестира в определен сектор и да не очаква максимизиране на печалбите. Ние не трябва да си правим илюзии, че който и инвеститор да дойде - голям или малък, той доброволно би се отказал от повишаване на печалбите или от непрекъснато поддържане на някакво ниво.\"Връщайки се на изтеглянето на ЕОН от България, Семерджиев припомни, че процесът е преминал далеч не така горещо като при ЧЕЗ, а \"Енерго Про\" по думите му се справя много добре с електроразпределението в Североизточна България:\"Тоест ЕОН е бил поставен в същата позиция, в каквато е сега ЧЕЗ - да прехвърли бизнеса си на компания, която да продължи този бизнес. Критериите, по които работят компании, които се изтеглят, са, разбира се, да получат колкото може повече за своя бизнес и своите акционери и да го прехвърлят на дружество, което би могло да осъществи тази дейност.Такива големи компании като ЕОН и ЧЕЗ разчитат на ресурси, които се простират далеч от лицензионната им дейност в страната, тоест те имат достатъчно ресурси в други проекти с подобен характер и обикновено осъществяват синергия между тези дейности и намаляват разхода за тази дейност.Това е предимството на големите компании в сравнение с малките компании, които трябва да изграждат целия бизнес отново и съответно се очаква, че така изграденият техен бизнес - от нулата, на зелено, би струвал по-скъпо като цена за тяхната дейност и в крайна сметка за потребителите.\" ", "date": "2018.03.04", "title": "Ангел Семерджиев: В закона има празнота която не бива да нарушава инвеститорския климат"}
{"url": "http://www.cross.bg/protest-vtoro-zhylieta-1569300.html", "text": "/КРОСС/ Жилището на , е било обирано три пъти. Това разказа съпругата му Жулиета, която се появи на протеста пред Второ РУ. Със сълзи на очи тя благодари на стотиците, дошли да защитят мъжа й.Жулиета разказа, че домът им неведнъж е ставал обект на кражби. И никой от извършителите досега не бил заловен. Тя все още не се е видяла с мъжа си.Апартаментът им бил запечатан и не ги допускали да влязат в него, за да си вземат неща от първа необходимост. Жената и двете й деца се подслонили при нейните родители.За утре е насрочен голям протест в Пловдив отново пред Второ РУ. Началото му е от 12 часа. Фенове на \"Локомотив\" и \"Ботев\" също се организират да подкрепят арестувания медик, който при самозащита уби Жоро Джевизов-Плъха в дома си. ", "date": "2018.03.04", "title": "Футболни фенове подкрепят голям протест в защита на пловдивския лекар утре"}
{"url": "http://www.cross.bg/izvun-nishkaphantom-formata-1569302.html", "text": "/КРОСС/ Започна обратното броене до старта на тазгодишните награди на киноакадемията. 90-тите награди \"Оскар\" ще бъдат раздадени тази вечер в \"Долби Тиътър\" в Холивуд. Ето кои са  претенденти за златната статуетка.\"Призови ме с твоето име\"\"Най-мрачният час\"\"Дюнкерк\"\"Бягай\"/Get Out\"Лейди Бърд\"\"Невидима нишка\"/Phantom Thread\"Вестник на властта\"\"Формата на водата\"\"Три билборда извън града\"Тимъти Шаламе, \"Призови ме с твоето име\"Даниел Дей Люис, \"Невидима нишка\"/Phantom ThreadДаниел Калуя - \"Бягай\"/Get OutГари Олдман - \"Най-мрачният час\"Дензъл Уошингтън - Roman J. Israel, Esq.Сали Хокинс, \"Формата на водата\"Франсис Макдорманд, \"Три билборда извън града\"Мерил Стрийп - \"Вестник на властта\"Марго Роби - \"Аз, Тоня\"Сирша Ронан, \"Лейди Бърд\"Гийермо дел Торо, \"Формата на водата\"Кристофър Нолан, \"Дюнкерк\"Джордан Пийл, \"Бягай\"/Get OutГрета Геруиг, \"Лейди Бърд\"Пол Томас Андерсън, \"Невидима нишка\"/Phantom ThreadУилям Дефо - \"Проектът Флорида\"Ричард Дженкинс - \"Формата на водата\"Сам Рокуел, \"Три билборда извън града\"Кристофър Плъмър, \"Всичките пари на света\"Уди Харелсън, \"Три билборда извън града\"Мери Джей Блайдж, MudboundАлисън Джани, \"Аз, Тоня\"Лори Меткалф, \"Лейди Бърд\"Октавия Спенсър, \"Формата на водата\"Лесли Манвил, \"Невидима нишка\"/Phantom ThreadA Fantastic Woman, ЧилиThe Insult, Ливан\"Нелюбов\", Русия\"За тялото и душата\", Унгария\"Квадратът\", ШвецияMighty River от MudboundMystery of Love от \"Призови ме с твоето име\"Remember Me от \"Тайната на Коко\"Stand Up for Something от MarshallThis is Me от \"Най-великият шоумен\" ", "date": "2018.03.04", "title": "Оскари 2018: Обратното броене започна"}
{"url": "http://www.cross.bg/preliva-yazovir-georgiev-1569303.html", "text": "/КРОСС/ Язовир \"Ясна поляна\" прелива, но засега не създава проблеми за населените места в района, съобщава БНР.Четириметрова дига предпазва долната част на село Ясна поляна. Осигурено е постоянно наблюдение, съобщи кметът Георги Георгиев:\"Засега нямаме опасност от силни води, които са били преди две години. Нямаме много сняг в района. Всичко е в граници. Вече става месец и половина, откакто го изпускат контролирано, но въпреки всичко сега си прелива и от преливника  - и от двете места. Подготвени сме, ако нещо има изненада да реагираме\", увери Георгиев, като добави, че до 2019 година се предвижда да бъде направено разширение на коритото на реката. ", "date": "2018.03.04", "title": "Язовир в Бургаско прелива, но не създавал проблеми"}
{"url": "http://www.cross.bg/gymi-vuglishta-milen-1569304.html", "text": "/КРОСС/ Разследване на bTV показва как във Видинско се правят въглища от гуми.Саждите, които се брикетират незаконно, са от преработени гуми в пиролизна инсталация, чрез която се извлича гориво.Според химици продуктите са отпадък, а употребата им без сериозно пречистване създава риск за здравето.Във видински склад без проблем се сдобиваме с 15 килограма въглища, направени от гуми. Милен, както сам се представя мъжът, който ни посреща, се хвали, че бизнесът му върви, а въглищата са много по-евтини.„Това е инсталация, която разгражда стари автомобилни гуми. От старите автомобилни гуми изтича горивото, а вече аз тука ги брикетирам с пресата\", обяснява Милен.По закон отпадъците трябва да се предават за оползотворяване или обезвреждане на лицензирани за това фирми.И докато екипът на bTV се опитва да разбере кой и какво прави със саждите, случайно или не автомобилът им осъмва с нарязани гуми. Част от въглищата са предадени за анализ в лаборатория съобщават още от медията. ", "date": "2018.03.04", "title": "Разследване: Как във Видинско се правят въглища от гуми"}
{"url": "http://www.cross.bg/durzhavata-otnoshenie-nyama-1569287.html", "text": "/КРОСС/ Държавата няма никакво отношение към сделката с ЧЕЗ. Това за пореден път обяви зам.-председателят на ГЕРБ и председател на парламентарната група на партията Цветан Цветанов пред БНТ. По думите му, електроразпределителните дружества нямат нищо общо с електропреносната мрежа. В периода 2002 - 2004 г. се взима решение електроразпределителните дружества да бъдат приватизирани и тогава държавата получава 1 милиард и 600 милиона лева.„67% се приватизират, 33% странно остават за държавата. Това, което трябва да се уточни - с 33% губиш абсолютно всякакъв оперативен контрол върху управлението на едно такова дружество. С 34% вече имаш блокираща квота. Това, което беше казано като неистина е, че годишно дивидента, който е получавала държавата е някъде около 50 милиона. Това е пълна лъжа. За всичките години след приватизационния договор парите, които са преведени еднократно 2010 или 2011 година са 41 милиона лева. Това са всичките тези пари, които са преведени като дивидент на държавата в рамките на тези 8 години, когато е експлоатирано това дружество и вече е приватизирано. През 2005 г. с решение на МС се взима решение, с което да не се събира дивидента от 2004-2005 г. и да не се прехвърля на държавата\", коментира Цветанов.Той допълни, че това, което трябва да се знае за останалите приватизирани дружества - дивидентът, който е платен досега към държавата за тези 8-10 години, е в размер на около 4 милиона лева.„Електроразпределителните дружества нямат никакво отношение към калкулиране на цената на тока и това отново е заблуда и внушение и манипулиране на обществото. В 43-тото Народно събрание беше взето политическо решение КЕВР да бъде равноотдалечено от всичките политици и от управлението. КЕВР се избира от българския парламент с представителите, които могат да бъдат номинирани, обсъждани, дискутирани и да се вземе политическото решение\", допълни председателят на парламентарна група на ГЕРБ.Цветанов за пореден път повтори, че държавата няма никакво отношение към сделката за ЧЕЗ.„Изказването на Делян Добрев, че новината, че \"Инерком\" е купила ЧЕЗ, е фалшива означава, че държавата няма никакво отношение към тази сделка.Аз не знаех, сигурен съм, че и премиерът не е знаел за сделката. Това не е по българското законодателство, това си е частна сделка и правителството няма наистина отношение. Ние сме длъжни да осигурим сигурността на хората, че няма да имат проблеми с тока\", каза Цветан Цветанов и по този начин се противопостави на твърдението на самия  правителството е знаело кои са кандидат-купувачите на ЧЕЗ, но просто не е могло да влияе на сделката. ", "date": "2018.03.04", "title": "Цветанов: Държавата няма никакво отношение към сделката за ЧЕЗ"}
{"url": "http://www.cross.bg/gsdp-koalitziya-merkel-1569289.html", "text": "/КРОСС/ След четири месеца безиходица Германия ще има правителство. И последното препятствие пред новата коалиция между Германската социалдемократическа партия (ГСДП) със Съюза (ХДС/ХСС) на канцлера Ангела Меркел бе преодоляно. Членовете на ГСДП гласуваха дали да подкрепят подписаното споразумение между ръководството на партията с ХДС/ХСС. 66% от членската маса на ГСДП е гласувала в полза на подновяването на широката коалиция, предава ZDF.Близо половин милион членове на ГСДП бяха призовани да гласуват за подновяване на управляващия съюз, макар че след изборите преди повече от четири месеца ръководството веднага обяви, че партията излиза в опозиция. Официалните резултати ще бъдат обявени до обяд, но прогнозите бяха, че с \"да\" ще отговорят 50-60 процента от гласувалите.   ", "date": "2018.03.04", "title": "Ще има правителство в Германия, социалдемократите подкрепиха новата широка коалиция"}
{"url": "http://www.cross.bg/sbor-byhalki-tochki-1569288.html", "text": "/КРОСС/ България спечели сребърен и бронзов медал в първия ден на турнира по художествена гимнастика в Рига. Това съобщиха от Българската федерация по художествена гимнастика.Завърши първият ден от надпреварата в Рига на МТ \"Baltic hoop\" 2018 при жените и \"Riga Spring 2018\" - турнирът за девойки. При жените Катрин Тасева се пребори за бронзовия медал в многобоя с общ сбор от 63.000 точки (17.000 т. на лента; 16.100 т. на обръч; 14.500 точки на топка и 15.400 точки на бухалки. Тасева се класира Влада Николченко от Украйна, а втора Саломе Пашава от Грузия.Със сбор от 62.350 т. Ерика Зафирова се нареди на 5-то място в многобоя. Тя получи оценки от 14.450 за обръч, 16.400 за топка, 16.900 за бухалки и 14.600 за лента.България се яви с две свои представителки в турнира за девойки, който се игра по регламента на Европейското първенство - Татяна Воложанина и Анна Келман, които със сбор от 108.300 точки грабнаха сребърния медал. Шампион стана отборът на Украйна със сбор от 116.850т., а бронзовото отличие спечели силният отбор на Азербайджан със сбор колкото нашите 108.300, но с по-ниски оценки за изпълнение.Утре във финалите Татяна Воложанина се класира на три финала (обръч, топка и лента), Анна Келман спечели право да участва на бухалки.При жените и двете ни гимнастички се класират на по три финала - Катрин Тасева ще участва на обръч, бухалки и лента, а Ерика Зафирова на топка, бухалки и лента.", "date": "2018.03.04", "title": "Първи медали за България в първия ден на турнира по художествена гимнастика в Рига"}
{"url": "http://www.cross.bg/durzhavata-ninova-gerb-1569283.html", "text": "/КРОСС/ Правителството постави държавата и народа на колене пред волята на един човек - какво ще каже Гинка Върбакова в Чехия.  И на децата им стана ясно, че зад нея стои политическата подкрепа на ГЕРБ. Това обяви лидерът на БСП Корнелия Нинова в предаването „Денят започва с Георги Любенов\" по БНТ.„Мисля, че скандалът с ЧЕЗ ще се разраства в международна линия, защото чешкият премиер обвини българския премиер в лъжа. А когато си председател на Съвета на Европа, да влезеш в тази ситуация е голям проблем на Борисов и на България, и последиците не закъсняха. По този начин правителството постави държавата и народа ни на колене пред волята на един човек - какво ще каже Гинка Върбакова в Чехия\", коментира Нинова.Тя посочи, че когато някой купува 1/3 от електропреносната мрежа на България, това е въпрос на национална сигурност.„Някой ще контролира през сметките за ток живота на 3 млн. българи. А няма много информация кой е този човек, кой финансира сделката и как ще се връщат тези пари. Когато има риск дори и минимален, такъв субект да стане собственик на 1/3 от електропреносната мрежа на България, това ражда много въпроси\", коментира още лидерът на БСП и посочи, че в тази ситуация въпросите са много, а отговорите - малко.„Ако някой се е съмнявал дали ГЕРБ стои зад Гинка Върбакова по някакъв начин, на изслушването в комисията в парламента всичко стана ясно. Тя произнесе политическа реч, с която напада лидера на опозиционната политическа партия и президента. И в думите си повтаря едно към едно пресконференция на ГЕРБ отпреди три дни. И на децата им стана ясно, че зад нея стои политическата подкрепа на ГЕРБ\", каза още Нинова.Тя посочи, че в България икономиката е пазарна и всеки има право да купува и продава активи, но ЧЕЗ не е случайно предприятие.„Правителството трябва да гарантира националната сигурност. Който купи ЧЕЗ, да не зависи от него дали някой ден няма да бъде изключена мрежата. Някой трябва да понесе и политическа, и друга отговорност, ако се налага\", категорична бе Корнелия Нинова.Председателят на левицата заяви, че тази седмица цялата сделка ще бъде дадена на прокуратурата.„Това е част от прегледа на прехода. Не може в държавата ни постоянно да се случват грабежи и несигурност и никой да не носи отговорност\", подчерта тя.Според нея проблемът е заровен в миналото при онази продажба на 33% остатъчен дял на ЕРП-тата.„Първата продажба е по времето на правителството на Сакскобургготски през 2004 г. на 67%. В договора пише, че се запазват 33%, за да може държавата да участва в управителните органи, вземането на решения. Задължават купувача ЧЕЗ тогава да информира за всяко действие държавата и всяка година да дава отчети\", обясни Нинова. По нейните думи има забрана да се продава на офшорни компании, а сега имаме кредити от такива компании.„Има и редица други ограничения, които гарантират държавния интерес. Когато 33% са били все още държавни, държавата е получава дивидент - 40-45 млн. лв. годишно. Продажбата на тези 33% от Бойко Борисов анулира всички тези условия\", уточни тя.„Последно проучване за случая ЧЕЗ показва, че хората искат да се управлява от държавата. Но държавата е лош стопанин, когато се управлява от мафията\", посочи още лидерът на БСП.Нинова попита как може във Франция, Белгия, Унгария услугата, която ЧЕЗ предоставя, да е държавна, да се управлява добре и да печели. „При нас не може, защото този, който е начело на държавата, нещо бърка\", коментира председателят на БСП. Тя подчерта, че дори в Европа тенденцията е да се връща държавното участие и тя да има роля в ключови сектори.„Ние искаме това от много време\", припомни Нинова.Тя подчерта, че политическото семейство на Борисов управлява в Европа и той може да разчита на подкрепа, но въпреки това неговите най-големи приятели, като Германия, Австрия и други ни отрязаха за Еврозоната и Шенген, защото сме корумпирани.„Най-неприятно прозвуча мнението на Юнкер за Западните Балкани. Той каза не на интеграцията на Западните Балкани в Европа. Евентуално след 2025 година. Откакто е започнало председателството, няма седмица без корупционен скандал\", подчерта Корнелия Нинова. ", "date": "2018.03.04", "title": "Корнелия Нинова: И на децата им стана ясно, че зад Гинка Върбакова стои политическата подкрепа на ГЕРБ"}
{"url": "http://www.cross.bg/bankomata-politziyata-vednaga-1569285.html", "text": "/КРОСС/ Врачанин, е опитал да обере банкомата във Враца, тази нощ съобщава \"Конкурент\". Крадецът обаче не е успял, тъй като системата за охрана го засякла почти веднага, а на място пристигнали частните охранители. Те пък подали сигнал към полицията и на място се изсипали няколко патрулки. Инцидентът е от първите минути на днешния ден, потвърдиха от ОД на МВР. Според официални бюлетин на полицията, апашът бил спипан в 0.10 ч.Според информация на \"Конкурент\", потвърдена от сериозни източници от разследването, крадецът е А.А., на 35 г. Той е роден във Враца, но от години живеел в София. Според бюлетина на полицията, апашът е разбил помещението, в което се намира банкомата с ясното намерение да обере парите в него. Носел със себе си лаптоп и имал всички нужни средства да отвори касата на банкомата, но е бил заловен на време.Разследващите подозират, че се е прибрал през празничните дни да се види с роднини. Вероятно ударът е планиран.Припомняме,че само преди дникато веднага след това имаше задържани.  ", "date": "2018.03.04", "title": "Пак опитаха да оберат банкомат"}
{"url": "http://www.cross.bg/gradove-dolara-evropa-1569286.html", "text": "/КРОСС/ През настоящата година Европа ще похарчи около 19 милиарда долара за технологии и инициативи, свързани с умните градове, прогнозира анализаторската компания IDC, цитирана от Technews.Инвестициите в смарт градовете ще продължат да нарастват и в следващите години, за да достигнат 31 млрд. долара през 2021 г., сочи анализът. Доминиращ регион по разходи за умни градове се очертава Западна Европа, на която ще се паднат 16,9 млрд. долара, или над 90% от всички инвестиции през текущата година.В същото време държавите от Централна и Източна Европа ще регистрират по-високи ръстове в харчовете за умни градове - средно 21,1% в периода от 2017 до 2021 година, отбелязва IDC.Най-големи инвестиции ще бъдат направени в проектите за управление на движението по пътищата и градския транспорт, на които Европа отделя приоритетно внимание. Други значими направления са екологията, управление на водните ресурси, системите за видеонаблюдеение и градското осветление.По-рано анализаторитe прогнозираха глобалните разходи за проекти в сферата на умните градове. Тази година светът ще похарчи около 80 млрд. долара за умни градове, а към 2021 г. разходите ще достигнат 135 млрд. долара. Като най-голям пазар на технологии за умни градове се оформят САЩ. Очаква се през 2018 г. разходите за проекти в тази област в САЩ да възлязат на 22 млрд. долара.", "date": "2018.03.04", "title": "Европа ще похарчи 19 милиарда долара за умни градове през тази година"}
{"url": "http://www.cross.bg/ypravlenie-masa-skalna-1569291.html", "text": "/КРОСС/ Дъждовете в последните дни отприщиха редица срутища и свлачища по пътищата в област Смолян, като има опасност от падащи камъни в цялата област, съобщава „Дарик\".Само за денонощие са получени четири сигнала за разчистване на паднала скална маса на пътните настилки, съобщават от Областно пътно управление. Най-сериозен на този етап е проблемът по пътя Смолян-Мадан, в района за разклона с. Тикале, където е затворено едно от пътните платна.„За втори път във въпросният участък в рамките на 24 часа пада скална маса. Миналата вечер бяха паднали около 2 кубика. Мястото бе разчистено, но часове след това отново получихме сигнал. В момента има около 5 кубика скална маса на пътното платно, районът е сигнализиран. До часове ще бъде разчистено, но района там е сложен\", коментираха от Областно пътно управление. От там бяха категорични, че шофьорите трябва да се движат с повишено внимание и съобразена скорост.„Районът ни е такъв, че по всички пътища в областта опасността от падащи камъни е реална и трябва да сме много внимателни\", добавиха от дежурната час на Пътното управление. ", "date": "2018.03.04", "title": "Срутища и свлачища в цялата Смолянска област"}
{"url": "http://www.cross.bg/vreme-platforma-bymerang-1569290.html", "text": "/КРОСС/ Генералният директор на руската Военно-промишлена компания Александър Красовицкий заяви, че в близко време ще бъде разработен танк на колесна платформа „Бумеранг\", предава РИА Новости.„В плановете ни има създаването на колесен танк\", заяви Красовицкий. Той отбеляза, че „вече по принцип имаме ноу-хау във вида на платформа „Бумеранг\". „В най-скоро време ще поговорим по темата\", допълни той.Според него в момента все още няма преки конкуренти на колесния бронетранспортьор „Бумеранг\" , който за първи път е демонстриран по време на парада в Москва от 9 май 2015 г. ", "date": "2018.03.04", "title": "Русия планира създаването на танк на колесна платформа"}
{"url": "http://www.cross.bg/kolata-putya-sityatziya-1569280.html", "text": "/КРОСС/След като страната беше в снежен капан от днес започва да вали. Температурите обаче все още са ниски и има опасност от заледяване на пътя. Какво да правим в тази ситуация?Най-важното на пътя е да запазим самообладание, ако попаднем в критична ситуация. Основната грешка, която допускаме в момент на паника, е да махнем крака от газта, докато колата е още в движение.\"Първата грешка, която допуснах е, че си върнах рязко крака от газта в завой, което е строго забранено. Най-често срещания навик е да почнат да въртят волана на едната страна, на другата страна и става така наречения камшик. Воланът не завива колата, физичните закони завиват колата\", обясни пред БНТ Васил Жеков - автомобилен пилот в Рали училище.Друга грешка при неочаквана ситуация на пътя, е рязкото и продължително натискане на спирачката, което блокира гумите на колата. Опасни са и грубото подаване на газ, влизането в завой с висока скорост, както и да шофираме с износени гуми. А най-страшен на пътя е така нареченият \"черен лед\".\"Асфалтът е чист, няма сняг, но се хлъзга. Температурите са много ниски, на предния ден е леко валяло или е паднала роса и се заледява и нищо не се вижда\", поясни Жеков.Затова експертите съветват преди да тръгнем на път, да тестваме автомобила си. Жеков обясни, че е добре преди да тръгнем с колата на път да направим тест за сцеплението на пътя.\"Тръгваш и биеш спирачки, за да видиш дистанцията на спиране\", обясни Жеков.За да сме сигурни на пътя, трябва и добре да познаваме колата си, както и да знаем какъв е видът на предавката ѝ. Най-труден за овладяване е автомобил от типа 4 по 4, а най-разпространени са автомобилите с предна предавка.\"При предното предаване, колкото повече газ ѝ даваш, тя толкова повече предницата отива към външната част на завоя\", даде за пример рали пилот.За да избегнем пързаляне на колата, основното правило е да намалим скоростта с минаване на по-ниска предавка и да не правим резки движения с волана. А ако попаднем в критична ситуация да запазим спокойствие.", "date": "2018.03.04", "title": "Газ или спирачка: Как да шофираме при заледен път?"}
{"url": "http://www.cross.bg/sofiya-produlzhavat-otpadutzi-1569292.html", "text": "/КРОСС/ Продължават проверките за нерегламентирано изгаряне на отпадъци в София.Регионалната инспекция по околна среда - София и Столичен инспекторат към Столична община са проверили общо 43 обекта, от които 23 автосервиза и три цеха за мебели.Проверките са част от контрола върху нерегламентираното горене на отпадъчни материали, които замърсяват въздуха в София.От 21 декември са съставени 17 акта на обща стойност 152 хил. лв. ", "date": "2018.03.04", "title": "Продължават проверките за нерегламентирано изгаряне на отпадъци в София"}
{"url": "http://www.cross.bg/borisov-sdelkata-samo-1569331.html", "text": "/КРОСС/ Щирлиц се прибира в квартирата си. Събува се в антрето и изведнъж чува подозрителен шум откъм спалнята. Вдига автомата и пуска дълъг откос през вратата. Влиза вътре и какво да види - простреляна, върху леглото лежи радистката Аня. Щирлиц изтрива една мъжка сълза и си мисли: „Ще ви отмъстя, гадни фашисти!\"По същия начин прозвуча и заканата на Бойко Борисов, че този път оставки няма да има и „им обещавам на тези гадове да ги разнищя докрай\". Човекът, без чиято благословия, или най-малкото знание, сделката за ЧЕЗ не би била възможна, се изкара жертва на някакви имагинерни гадини; на техен гръб приписа собствения си откос. И зае героичната поза на Вячеслав Тихонов, изиграл главната роля в пропагандния съветски сериал „17 мига от пролетта\", в който патетично се описваха подвизите на руския шпионин Исаев/Щирлиц в сърцето на Хитлеровия режим. Толкова патетично наистина, че нямаше как да не провокира точно обратната реакция - присмех под формата на вицове, в които Щирлиц ту излиза на централния булевард в Берлин и за да не се набива на очи, тръгва да го пресича пълзешком, ту самодоволно крачи по „Фюрерщрасе\" и нищо не издава, че е съветски шпионин, с изключение на руската му униформа и парашута, който се влачи след него...В случая обаче не става дума за пародия, нито за автопародиране, въпреки че самият главен герой полага всички усилия да изглежда нелепо, особено когато си дава вид на гневен и възмутен. Казвам „главен герой\", защото не Гинка от Пазарджик е такъв, а тъкмо българският премиер, принуден да изиграе многобройни обрати в поведението си, всеки от който е противоположен на предишния, за да бъде отречен напълно от следващия.Е, трябва да му се признае, че прави това доста добре, все едно е чел „Работата на актьора над себе си\" от Станиславски, който пише: „Всичко на сцената трябва да бъде убедително и за самия артист, и за зрителя. Всеки момент от пребиваването ни на сцената трябва да бъде утвърден от вярата в истинността на преживяваното чувство и в истинността на извършващите се действия.\" А Борисов като че наистина си вярва - от мига, в който се престори на изненадан, през онзи момент, когато уж внезапно прозря нередности в сделката, та чак до сцената, в която тропна по масата и поиска „пълен контрол\" върху компанията. И не само върху нея, впрочем, доколкото така се заплени от идеята държавата да изкупи с публични ресурси едно от трите електроразпределителни дружества, че по едно време зададе и реторичния въпрос: „Защо говорим за акции само на едното? А останалите две?\"Вярно, наблюдавани отстрани, тези действия ни се струват хаотични. Но ако ги разнищим (по премиера) през призмата на конспирацията, ще се натъкнем на желязна логика в следването на първоначалния замисъл. А какъв може да е той, освен да се сложи ръка върху активите (засега единствено) на ЧЕЗ у нас?Звучи елементарно, но все пак сценарият се дописва на коляно и в движение, след като филмчето с подставеното лице се наложи да бъде продължено с още няколко серии. Борисов и бизнес другарите му вероятно са си въобразявали, че Върбакова с малката фирма, която купува ЧЕЗ за над 300 млн. евро, ще им свърши работа, но този път просто не им се получи. Сбъркаха по причина, че за разлика от дипломатическия клуб в „Бояна\", придобит от младежи с по 2 лв. в джоба, продажбата на дружество от значение за националната сигурност нямаше как да мине покрай ушите ни. Казано простичко, доставката на ток за 3 милиона българи засяга 3 милиона българи и прави 3 милиона българи особено чувствителни по темата. Затова нямаше и как аферата да мине и замине само със „съвет\" към министъра на енергетиката да си подаде оставката, нито с уверения, че „по никакъв начин не сме повлияли на сделката за ЧЕЗ\". Борисов си вярваше, че като ни каже: „Няма как да контролираме сделка в Чехия между частни компании, нито да й попречим\", операцията ще приключи без сътресения. Но и в това сгреши - подцени иначе търпеливото население, което може и да не пуши цигари на „Булгартабак\", но със сигурност потребява ток и си плаща за това. Тоест не му е „все тая\", както се случва обикновено при появата на поредното подставено лице, което отгоре на всичко е на дереджето на бедния кипърец - концесионер на Банско.Ето защо Борисов трябваше да се направи на изненадан, даже шокиран, и да изиграе етюда с вързаните ръце и дадената жертва за успокояване на публиката в лицето на Теменужка Петкова. Но понеже гневът, че ни имат за идиоти, започна да ескалира, още на следващия ден възложи на ДАНС и НАП „пълна проверка на сделката по продажбата\". Въпреки че идеше реч уж само за две частни компании и за сделка по законите на друга държава, той трябваше да заложи на кризисния пиар, за да разсее съмненията, че има нещо общо с Гинка.Последната пък следваше да разсее други съмнения - че изобщо съществува, в резултат на което се появи със зеленото си пуловерче пред Нова телевизия. То обаче беше нищо на фона на неубедителните й възражения по въпроса дали зад гърба й не стоят „ошфорки\", които провокираха още повече притеснения. Напълно неизвестната до този момент дама си направи публично харакири и с разказаната нелепица как била изпуснала самолета от Прага и временно си загубила багажа, но не и 15-килограмовия куфар с документацията по сделката...„Голям срам, Бойко\", кикотеха се социалните мрежи, докато горкият премиер се чудеше какъв ход да предприеме, за да не се разсъхне работата. Та затова към онзи момент той остана верен на тезата за дясната партия, която насърчава частния бизнес. „Държавата е лош стопанин, не е добра идея да одържавяваме фирмите\", обясни Борисов на младежите от ГЕРБ, че и заядливо попита БСП откъде държавата да извади 380 млн., за да купи активите на ЧЕЗ.Идеята за национализацията, с други думи, за него още не беше на дневен ред, само че възелът около шията му продължи да се затяга. Изведнъж в паниката си „откри\" кой стои зад избрания вече купувач - „руско-грузински офшорки, руски банки, български, и то от тези, които и преди по някаква причина са имали проблеми\", и се зарече да направи всичко възможно, за да попречи на продажбата. Провидя чак и сценарий за свалянето му от власт, но още на следващия ден отново преобърна позицията си, като поиска държавата да стане съдружник с купувача „Инерком\" или направо да изкупи всички активи на ЧЕЗ.Очевидно стигайки до извода, че това е единственият начин за осъществяването на първоначалния замисъл, в началото му хрумна да „вербува\" за идеята чешкия премиер. Обаждането с молба за съдействие за разговори с ръководството на ЧЕЗ, за която се сети, че е държавна компания, обаче удари на камък. Андрей Бабиш, както се разбра, му обърнал внимание, че договорите са вече подписани, което наложи Борисов да „преговаря\" с Гинка Върбакова. Макар да обясняваше, че частният бизнес за него е светая светих, без да му мигне окото я привика в Министерския съвет, а от последващото й мъченическо изражение можем да съдим как точно е протекъл „разговорът\".„Обсъдихме обстановката, която се създаде със сключването на сделката за ЧЕЗ. Водихме разговори, че премиерът желае да има пълен контрол върху сделката, която сключваме, и върху компанията, която ще придобием\", обяви разтрепераната Върбакова. Конвоирана от двама министри, тя обеща веднага да замине за Чехия, за да запознае продавача с обстановката и да лобира за промени в подписания предварителен договор. И един важен детайл: пътем се отби в Народното събрание, където твърде нахакано, със съзнанието, че зад нея стои управляващата партия, подигравателно отби топката на Корнелия Нинова. „А как може млада дама от село Крушовица, на 28 години, да си купи „Техноимпекс\"?\", попита допреди секунди уплашената от поверената й роля дама, която е напът да стане съдружник на държавата. Без майтап, самият Борисов вече разпредели дяловете, оставяйки й под 10%, както обяви на брифинга си в парламента - и то при подписан договор с договорена цена в частна сделка, без никакви същински преговори, без да е обявена и процедура за одържавяване или поне частична национализация...Впрочем заглавието на в. Сега\" „Борисов сит, Гинка цяла, българите прецакани\" наистина служи като обобщение на този сериал с елементи на трилър и на комедиен ситком. А още не му се вижда краят, което обещава не по-малко невероятни завръзки и неочаквани развръзки. Едно обаче е сигурно - чуждестранните инвеститори разбраха „кой уби Лора Палмър\", доколкото у тях не останаха никакви съмнения какво безумство е да правиш бизнес в подобна среда на пълна непредказуемост. Стигне ли се до одържавяване по волята на премиера, който очевидно е убеден, че може да вземе такова решение сам, без санкцията на парламента в една парламентарна република, пък е сигурно, че и ние с вас ще платим сметката. Бидейки отговорът на собствения му въпрос откъде държавата ще намери пари, тъкмо „прецакани\" е определението за нас, нещастните зрители.И все пак, опитът на Бойко Борисов да сложи ръка върху всичко, докато имитира битка с някакви „гадове\", е действително комичен. Не за друго, а защото той продължава да си вярва, че е в състояние да ни заблуждава със сценичните си превъплъщения, и по някое време ще загуби бдителност. Пропукванията в образа са вече налице, гинките и минките го поизложиха, не успя да овладее кризата, която предизвика, воден от непремислена лакомия. Хванат беше „на калъп\", без извинение, а се държи като в друг виц от серията за съветския шпионин:Щирлиц се промъква към тайна германска установка. Мюлер дебне в тъмното и по някое време се провиква:- Стой, кой там? Щирлиц, това ти ли си?- Мюлер, много добре знаеш, че даже и да съм аз, няма да си призная...Но ако не е смешно, то не ни е скучно. И най-важното: точно това заслужаваме, след като го извикахме на бис за трети път. Не че останалото е за предпочитане, ама изобщо не пречи сега да извикаме и „Ос-тав-ка!\". Поне от остатъчно самоуважение, че надали сме толкова тъпи, за да понасяме още и още серии безочлива наглост, нали? ", "date": "2018.03.04", "title": "17 мига от наглостта"}
{"url": "http://www.cross.bg/tyrizum-mesta-hora-1569275.html", "text": "/КРОСС/ Кои са предпочитаните места за туризъм около националния празник - 3 март? Оказва се, че все повече българи избират патриотичния туризъм - походи по местата, свързани с Освобождението на България, съобщава БНТ.Основната предпочитана дестинация за дните около националния празник 3 март е връх Шипка. Там туристите могат да посетят историческите места, свързани с отбраната на Шипченския проход по време на Руско-турската война. А в паметника може да се види богата колекция от ордени и медали, снимки и документи, лични вещи на участници в боевете, оръжие. Възрожденските градове са другите маршрути, по които се отправят туристите.„Патриотичният туризъм се развива особено в градове като Калофер, Копривщица и така нататък възрожденските градове\", обяви кметът на Калофер Румен Стоянов.„Аз наблюдавам от няколко години така наистина голям приток от хора, които идват специално да се поклонят пред паметника на Ботев и неговото дело. И не само специално за 3 март и такива бележити дати винаги има хора, които с уважение се отнасят към празниците. Идват. Това означава, че хората наистина си обичат и уважават историята\", допълни кметът на родния град на Ботев.Тематичните екскурзии до историческите места, предлагани от туроператори са на цени от 15 до 35 лева за един ден. Много хора предпочитат да си ги организират сами, но трябва предварително да запазят места за нощувка.„Сега много повече се разраства легловата база, но виждаме недостиг. Затова на нашите такива празници около града е пълно. Представете си само че град като Карлово има много по-малка леглова база, отколкото Калофер\", обясни Румен Стоянов.Според прогнозите на Института за анализи и оценки в туризма, тенденцията за подем в развитието на културно-историческия и поклонническия туризъм ще продължи. ", "date": "2018.03.04", "title": "Все повече българи залагат на патриотичния туризъм"}
{"url": "http://www.cross.bg/raiiona-operatziya-izdirvat-1569274.html", "text": "/КРОСС/  В планински район на руската република Дагестан се издирват терористи, предава Интерфакс.„В Цумадински района е въведен режим на контратерористична операция.Сътрудниците издирват участници в незаконни въоръжени формирования\", съобщава представител на оперативен щаб на националния антитерористичен комитет на републиката.Според него в периода на провеждането на специалните мероприятия в района ще действат редица специални мерки и временни ограничения.", "date": "2018.03.04", "title": "В Дагестан е обявен режим на антитерористична операция"}
{"url": "http://www.cross.bg/dimitrov-napravil-kolegi-1569276.html", "text": "/КРОСС/ Приятели, граждани на Пловдив и колеги лекари се събраха на протест пред сградата на полицията в града, за да поискат освобождаването на д-р Иван Димитров.Той беше задържан за 72 часа по обвинение за убийство, след като е произвел изстрел, довел до смъртта на крадец, който влиза в дома му.Според протестиращите Димитров е направил това, което всеки би направил, ако се почувства заплашен за живота си съобщава БТВ.Негови колеги казват, че ако по случайност той е бил дежурен същата тази вечер в болницата, тогава е можело да се случи нещо много по-страшно и да бъде нападнато семейството му. Местните го описват като добър и етичен човек. ", "date": "2018.03.04", "title": "Десетки поискаха лекарят, убил крадец в Пловдив, да бъде освободен"}
{"url": "http://www.cross.bg/dirigent-bulgariya-dimitrov-1569279.html", "text": "/КРОСС/ Тържествен концерт по случай 140 години от Освобождението на България ще се проведе в зала \"България\" довечера, 4 март, от 18 часа. Встъпително слово ще произнесе духовният надзорник на Софийската света митрополия старши иконом Ангел Ангелов. Водещ на концерта ще бъде Мариус Донкин - директор на Народния театър \"Иван Вазов\", съобщава БНР.В празничната програма ще участват Националният филхармоничен хор \"Светослав Обретенов\" с диригент Славил Димитров; Московскит синодален смесен хор с диригент Алексей Пузаков; Смесеният хор при катедралния храм \"Св. Александър Невски\" с диригент доц. Димитър Димитров; Хорът на Софийските момчета с диригент проф. Адриана Благоева; Софийският свещенически хор с диригент иконом Кирил Попов; Камерният ансамбъл \"Св. Йоан Кукузел - Ангелогласния\" с диригент Кристиан Попов и Смесеният хор на БНР с диригент Любомира Александрова. ", "date": "2018.03.04", "title": "Зала \"България\" отваря врати за тържествен концерт \"140 години от Освобождението на България\""}
{"url": "http://www.cross.bg/malinka-naii-slaba-rolya-1569278.html", "text": "/КРОСС/ Анимационният филм \"Емоджи: Филмът\" получи антинаградата \"Златна малинка\" за най-слаб филм за 2017 г., предава Ройтерс. \"Златните малинки\" са контрапункт на наградите \"Оскар\", които се присъждат ден по-късно. Те отличават най-слабите изпълнения в киното през изминалата година.\"Емоджи: Филмът\" взе общо четири от десетте \"малинки\" - най-слаб филм, най-слаб сценарий, най-слаба режисура и най-слаба екранна двойка. Последната бе присъдена на \"които и да е две досадни емоджита\" във филма.\"Златна малинка\" за най-слаба главна мъжка роля получава Том Круз за \"Мумията\". Така той все още няма \"Оскар\" след три номинации, но затова пък вече има две \"малинки\". Другата е за най-слаба екранна двойка с Брад Пит в \"Интервю с вампир\".Тайлър Пери взе \"малинка\" за най-слаба главна женска роля в \"\"Буу! Хелоуинът на Мадеа\", в който режисьорът и актьор носи женски дрехи и перука.Най-слаба поддържаща мъжка роля е тази на Мел Гибсън в \"Баща в излишък 2\", а най-слабата поддържаща женска роля е на Ким Бейсингър в \"Петдесет нюанса по-тъмно\". Бейсингър се нарежда в компанията на колежки като Фей Дънауей, Лайза Минели, Хали Бери и Сандра Бълок - актриси, които са печелили както \"Оскар\", така и \"Златна малинка\".Филмът \"Спасители на плажа\" спечели новоучредената \"Специална награда на Развалените домати: Номинираният с \"малинка\", който е толкова зле, че чак ви хареса!\". За разлика от другите \"Златни малинки\", тази се определя в онлайн гласуване съвместно със сайта за кинокритики \"Развалените домати\" (Rotten Tomatoes).Призът \"Златна малинка\" е учреден през 1980 г. Номинациите се правят от жури, в което според организаторите влизат около 1000 души от 46 американски щата и 27 страни. За антинаградата могат да бъдат номинирани филми, излезли по екраните в САЩ и Канада през годината. Наградата отличава най-лошите и със съмнителна стойност кинотворби, а самата статуетка представлява пластмасова малинка, покрита със златна боя и цена под 5 долара.", "date": "2018.03.04", "title": "Златни Малинки за Том Круз и Ким Бейсингър  "}
{"url": "http://www.cross.bg/lestur-obvineni-godini-1569281.html", "text": "/КРОСС/ Британските власти повдигнаха обвинения на трима мъже за експлозията, която преди седмица отне живота на петима души в град Лестър, съобщава БНР. Тримата, на възраст от 32 до 37 години, са обвинени в палеж и непредумишлено убийство.Арам Кюрд, на 33 години, от Лестър, 32-годишният Хаукар Хасан от Ковънтри и 37-годишният Аркан Али от Олдъм са обвинени в непредумишлено убийство и палеж с цел застрашаване на човешки живот. Други двама задържани все още се разпитват.Експлозията, станала миналата неделя, разруши полски магазин за хранителни стоки и жилището над него.  ", "date": "2018.03.04", "title": "Трима души бяха обвинени за експлозията в Лестър"}
{"url": "http://www.cross.bg/zhyrnalist-slovakiya-beshe-1569273.html", "text": "/КРОСС/ Убийството на 27-годишния журналист Ян Куцияк и неговата приятелка предизвика серия от протести и демонстрации в подкрепа на свободното слово и разследващата журналистика в Словакия.Разстрелът предизвика и вълна от негодувание и съпричастност в цяла Европа. В редакцията на електронното издание „Актуалити\" бюрото на разследващия журналист е така както го оставя преди седмица. В компютъра му е започната статия за италианската мафия и връзките ѝ с политици в Словакия, която не успява да завърши. В понеделник 27-годишният Куцяк и приятелката му са открити застреляни в дома им. Според властите убийството е заради негово разследване.В последната си незавършена статия журналистът разследва политици и бизнесмени, заподозрени за финансови злоупотреби с еврофондове и връзки с италианската мафия, предава БТВ.Единият от тях е италианец, който се занимава със земеделие - Антонино Вадала. Преди години купува стари ферми в Източна Словакия, които модернизира с европейски фондове.Бизнесменът не крие, че е роден в Калабрия, но израства в Милано. Медиите в Словакия разпространиха аудиозапис, в който преди време Валада отрича да има връзки с италианската мафия.Появиха се снимки на Валада с известен депутат. Сред познатите му се оказа и асистентка на премиера, станала известна със скандални снимки в популярно списание. Ден след разкритията, тя подаде оставка.Другият проучван бизнесмен е Диего Рода. Той е познат на полицията - шофирал с висока скорост спортния си автомобил.„Ян Куцяк беше може би най-смелият от това поколение разследващи журналисти. Той беше едно много скромно момче, което едновременно работеше здраво и продължаваше следването си. С изключение на бандитите, за които пишеше, никога не е имал врагове\", каза неговият приятел и колега журналист Арпад Солтесц.В Братислава хиляди словаци излязоха на протест срещу корупцията в страната.Междувременно недовършената статия на 27-годишния Куцяк беше публикувана от почти всички медии в страната.", "date": "2018.03.04", "title": "Убитият словашки журналист е разследвал злоупотреби с еврофондове"}
{"url": "http://www.cross.bg/durzhavata-goranov-reshenie-1569284.html", "text": "/КРОСС/Продължавам да смятам, че не е нужно държавата да купува активите на ЧЕЗ в България, но ще се подчиня на общото решение.  Това обяви финансовият министър Владислав Горанов по повод скандала около сделката за ЧЕЗ и последното решение държавата да се намеси в нея.Той уточни, че до решението държавата да се намеси правителството е стигнало, за да успокои потребителите на ЧЕЗ в България след истерията, която е създала опозицията около сделката.Финансовият министър обясни, че собственикът на „Инерком\" Гинка Върбакова не отива в Чехия да преговаря от името на държавата, а да преговаря с чехите отново да отворят договора, за да може държавата да се намеси. Чешката ЧЕЗ може да се съгласи, но може и да откаже, напомни Горанов.На въпроса какво следва оттук нататък той отговори: „Ако се стигне до положително решение на чешката компания ние може директно да влезем купувайки компанията „Инерком\" или част от нея, или да проведем други преговори\".За цената той обясни, че тя ще е тази, която двете страни вече са постигнали, ако не се стигне до нови преговори.ладислав Горанов напомни, че ЧЕЗ води арбитражно дело срещу българската държава за десетки милиони и в тази връзка преговорите между компанията и българската държава ще са трудни.Финансовият министър отрече да е отправял заплахи към шефът на Националната здравноосигурителна каса (НЗОК) плоф. Камен Плочев. Той е разбрал от директора на ВМА , че Плочев е изписан от болницата. ", "date": "2018.03.04", "title": "Владислав Горанов: Държавата не е нужно да купува активите на ЧЕЗ"}
{"url": "http://www.cross.bg/partiya-sotzialdemokraticheska-pravitelstvo-1569265.html", "text": "/КРОСС/ Германия ще научи днес дали членовете на Германската социалдемократическа партия са дали подкрепата си за съставяне на коалиционно правителство с консерваторите на канцлера Ангела Меркел, съобщи Ройтерс.Пет месеца след парламентарните избори и след провала на първия опит на Меркел да състави правителство с две по-малки партии, сега надежда на дългогодишния канцлер е да си осигури четвърти мандат в коалиция със социалдемократите на Мартин Шулц.Доброволци започнаха вчера в 22 часа да броят подадените по пощата бюлетини във вътрешнопартийния референдум на социалдемократите и ще се трудят цяла нощ, за да бъдат обявени резултатите днес в 9 часа местно време (10 ч. българско). Право да гласуват имаха 464 000 партийни членове.Рейтингът на одобрение за Германската социалдемократическа партия междувременно продължава да спада, показва проучване на социологическия институт „Емнид\". ", "date": "2018.03.04", "title": "Пет месеца след изборите в Германия става ясно ще има ли голяма коалиция"}
{"url": "http://www.cross.bg/dypnitza-kyurkchiiiski-beshe-1569269.html", "text": "/КРОСС/ Мъж от Дупница свали знамето, което се намира в местността Дренски рид над града, за да премахне скъсаната част от него, да го зашие и след това отново го върна на пилона.„През 2014 г. общината пое една много хубава инициатива-да издигне 22-метров пилон, на който да поставят българския трибагреник. Мястото е интересно, защото се вижда от по-голямата част от Дупница и от Е79\", разказа Петьо Кюркчийски в \"Събуди се\" по Нова.От известно време обаче забелязал, че знамето не се развява. Когато отишъл, видял, че знамето се е оплело около въжетата си, а около 1-1,5 метра били разкъсани и заплетени.„Реших, че трябва нещо да се направи по въпроса. Това беше на 1 март. Лично се свързах с институциите. Говорих с кмета и му представих проблема. Той каза, че до 3-ти март ще е оправено. Но на 2-ри не беше направено нищо\", разказа Петьо Кюркчийски.Когато разбрал, че трибагреникът ще бъде готов едва на 6 март, Кюркчийски решил сам да се заеме с въпроса.„Отидох, отворих механизма, свалих трибагреника и го заших\", разказа Кюркчийски.„Община Дупница прави поръчки на 2-3 знамена, които тогава са били изчерпани\", заяви Методи Чимев, кмет на Дупница. „В рамките на годината около 3 пъти беше сменян, последно - през ноември. На 6-ти ще го поканя да присъства на смяната с новия\". ", "date": "2018.03.04", "title": "Мъж от Дупница свали и заши скъсан трибагреник"}
{"url": "http://www.cross.bg/trump-donald-mita-1569262.html", "text": "/КРОСС/ Американският президент Доналд Тръмп даде ясен сигнал, че е готов да води търговска война с Европейския съюз (ЕС).Ако ЕС иска да увеличи вече високите си мита и бариери за американски компании, които работят на негова територия, ние просто ще наложим мито на колите му, които свободно влизат в САЩ. Те правят невъзможна продажбата на наши коли (и други стоки) там. Голям търговски дисбаланс! Това написа в профила си в \"Туитър\" Донал Тръмп.В четвъртък американският президент разкри, че мисли да обложи с мита от 25% върху вносната стомана и 10 % върху много категории вносни алуминиеви продукти.В отговор от ЕС обявиха, че готвят ответни мерки, предава news.bg.", "date": "2018.03.04", "title": "Доналд Тръмп удря с мито европейските автомобили"}
{"url": "http://www.cross.bg/otdelenie-zatvaryane-smolyan-1569268.html", "text": "/КРОСС/ Детското отделение в болницата в Смолян е пред затваряне. Причината е липсата на педиатри, съобщава „Нова телевизия\".Хиляди деца в област Смолян са заплашени да останат без лекарска помощ. Детското отделение в града изпадна в кризисна ситуация и има опасност временно да затвори, докато се намерят педиатри, които да работят там.„Детско отделение на изкуствено дишане\". Така описва ситуацията персоналът. От четирима доктори сега е останал само един. Двама са в по-дълъг болничен, трети - по майчинство.Медицинските сестри са притеснени от месеци. Плаши ги несигурността дали утре ще са на работа, или отделението ще затвори.Най-големите страхове на персонала са, че временното затваряне, може да се превърне в постоянно.  „Ситуацията възникна в началото на декември\", обясни директорът д-р Марин Даракчиев.„На този етап проблемът е решен, привлекли сме няколко колеги от доболничната помощ. Надяваме се колегите, които са в болничен, скоро да се възстановят и да се върнат на работа. \"", "date": "2018.03.04", "title": "Детското отделение в болницата в Смолян е пред затваряне"}
{"url": "http://www.cross.bg/beliya-severnata-survis-1569270.html", "text": "/КРОСС/ Мъж се самоуби пред Белия дом, съобщава „Си Ен Ен\".Самоубийството е станало на северната ограда на резиденцията на американския президент, като служителите „Сикрет сървис\" са били първите на мястото на инцидента.Те обявиха, че мъжът приближил оградата от северната страна на сградата, извадил пистолет и произвел няколко изстрела.Няма ранени сред хората наблизо.„Приблизително в 11,46 часа бял мъж се простреля в главата край северната ограда на Белия дом\", съобщиха от „Сикрет сървис\".От службата уточниха, че мъжът е \"починал\". Самоличността на загиналия е установена, но не се разкрива. Властите издирват негови близки, за да ги уведомят за смъртта му.Президентът Доналд Тръмп и първата дама Мелания Тръмп в момента са във Флорида. ", "date": "2018.03.04", "title": "Мъж се самоуби пред Белия дом"}
{"url": "http://www.cross.bg/paynda-iztoka-miliarda-1569266.html", "text": "/КРОСС/ Студовете и снеговалежи са причинили загуби на икономиката на Обединеното кралство в размер на най-малко 1 милиард паунда (1,1 милиарда евро) на ден, съобщава в. \"Гардиън\".Според изданието  загубите само в строителната индустрия за трите най-студени дни от седмицата възлизат на 2 милиарда паунда поради факта, че много от работниците бяха в отпуск поради минус температурата.Лошото време, доведено от циклона „Звярът на изтока\" също парализира работата на железопътните и въздушните полети, а снегът доведе до блокиране на пътищата, което попречи на много хора да достигнат до местата си на работа.Поради това много магазини, кафенета, ресторанти и други предприятия за услуги, както и институции за култура, развлечения и спорт бяха празни.", "date": "2018.03.04", "title": "Великобритания загубила по над 1 милиард евро на ден заради \"Звяра на изтока\""}
{"url": "http://www.cross.bg/duzhd-snyag-metra-1569264.html", "text": "/КРОСС/ Днес ще бъде облачно и на много места ще вали дъжд, който с нахлуването на студен въздух от север, още преди обяд в Северна България ще преминава в сняг. Температурите ще са от минус 3 до плюс 16 градуса.В София температурите ще са между 1° и 6°, ще вали дъжд. Най-топло ще е в Сандански, където максималната температура ще достигне 16°. Там също се очакват валежи от дъжд. Най-студено ще е в Русе и Силистра, където максималните температури ще са отрицателни - минус  1°.Над Черноморието ще бъде облачно. Около обяд ще започнат превалявания от дъжд, които по-късно през деня, с понижението на температурите, в северните райони ще се примесват със сняг.Над планините ще бъде предимно облачно и мъгливо. Ще има валежи от дъжд, над 1700 метра - от сняг. Ще духа умерен до силен вятър от запад-северозапад. Максималната температура на височина 1200 метра ще е около 5°, на 2000 метра - около минус 1°. ", "date": "2018.03.04", "title": "Дъжд в почти цялата страна днес"}
{"url": "http://www.cross.bg/gechev-durzhavata-durzhava-1569267.html", "text": "/КРОСС/ „Представителите на „Инерком\" се самозабравиха, след като бяха поканени и им беше оказано височайше внимание от премиера, от вицепремиера, от министъра на финансите. Посрещнаха госпожата, тя каза, че е склонна да размишлява да даде на българската държава определени акции. Аз не знам по-голяма обида и унижение за българската държава\", заяви депутатът от БСП Румен Гечев в предаването „Събуди се\".„Българската държава слезе на нивото на фирма „Инерком\". И сега госпожата ще ходи в Чехия да преговаря. Тя ще представлява и държавата ли вече?\", попита Гечев. „Българското правителство много се е объркало. Откога премиерът представлява еднолично държавата? Има ли решение от Министерския съвет, че държавата иска да участва? Има ли позволение от парламента, от комисиите?\".Гечев отправи критики към правителството, че 1 година, през която са продължили преговорите, държавата не е реагирала.„Позицията на БСП е категорична. Ние сме против тази сделка, никакви комбинации с г-жа Върбакова и нейната фирма, прекратяване на сделката\", заяви Гечев.Гечев отрече БСП да иска национализация.„Никъде не сме правили такива изявления. Трябва да съблюдаваме закона\", заяви депутатът. ", "date": "2018.03.04", "title": "Румен Гечев: Българското правителство много се е объркало"}
{"url": "http://www.cross.bg/nyama-kerala-blasturs-1569272.html", "text": "/КРОСС/ Димитър Бербатов повече няма да носи екипа на Керала Бластърс. Той си тръгва от Индия с края на редовния сезон, който приключи на 1 март със загуба от Бенгалуру и няма да участва в плейофите за титлата.Наставникът на клуба Дейвид Джеймс обяви, че ще разговаря с него, за да остане за турнира за Купата на страната. Но явно Бербо няма подобни намерения. Той вече пътува за вкъщи, стана ясно от снимката в самолет, която е качил в профила си в Инстаграм.В постовете по фотото обаче българинът не пропусна да иронизира треньора си Дейвид Джеймс. За целта той използва хаштагове, с които недвусмислено показва отношението си към специалиста.\"Най-лошият, който се мисли за треньор. Най-лошите тактически съвети. Ритайте топката към гърдите на нападателите, а те да се оправят. Какво по дяволите? Кой играе така?\", пише роденият в Благоевград нападател и накрая добавя: ", "date": "2018.03.04", "title": "Бербатов си тръгна от Керала Бластърс"}
{"url": "http://www.cross.bg/vsichki-dvizhenieto-poradi-1569263.html", "text": "/КРОСС/ Информация за състоянието на републиканските пътища, предоставена от Агенция \"Пътна инфраструктура\".1. Метеорологична обстановка: Температурите са в интервала от - 3° до 10°. Времето над страната е облачно.Слаб до умерен е вятърът духа в областите Шумен, Смолян, Русе и Добрич. Дъжд вали в областите Враца, Видин, Монтана, Ловеч, Плевен, Велико Търново, Търговище, Разград, Русе, Шумен, Силистра, Благоевград, Перник, Кюстендил, София и районите на Кърнаре /обл. Пловдив/, Панагюрище /обл. Пазарджик/. Сняг вали в района на проход „Петрохан\". Пътните настилки са мокри, по усойните места - заледени и обработени.Намалена видимост до 100 м поради мъгла има в област Силистра и в района на Априлци /обл.Ловеч/ и Чомаковци /обл.Плевен/.ОГРАНИЧЕНИЯ ЗА ТОВАРНИ АВТОМОБИЛИ:Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:•\tАвтомагистралите; •\tпът I-1 с. Ребърково-Ботевград, като движението се пренасочва по път II-16 Ребърково-Своге-София;•\tпът I-1 Благоевград-ГКПП „Кулата\";•\tпът I-4 п. в. „Коритна\"-Велико Търново-Шумен;•\tпът I-5 Русе-Велико Търново;•\tпът I-8 ГКПП „Калотина\"-София;•\tпът I-9 Варна-Бургас;•\tпът II-18 Околовръстен път София;•\tпът II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.2. Обстановка /състояние/ по РПМ:2.1. Проходи: 2.1.1. Ограничения за текущия период:- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Твърдишки\" - забранен за МПС над 10 т;- „Троянски\" - затворен за всички МПС;2.1.2. Временни ограничения:- „Айтоски\"- отворен за всички МПС;- „Котленски\" - отворен за всички МПС;- „Обзорски\" - отворен за всички МПС;2.1.3. Целогодишни ограничения за движение по проходите:- „Върбишки\" - затворен за всички МПС; - „Дюлински\" - забранен за МПС над 3,5 т;- „Златишки\" - затворен за всички МПС;- „Вратник\" - забранен за МПС над 10 т;- „Пампорово\" - забранен за МПС над 3,5 т; - „Петрохан\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.2.2. Автомагистрали: - А1 „Тракия\": няма ограничения.- А2 „Хемус\": няма ограничения.- А3 „Струма\": няма ограничения.- А4 „Марица\": няма ограничения.- А5 „Черно море\": няма ограничения.- А6 „Люлин\": няма ограничения.Временни ограничения в движението на МПС по първокласната пътна мрежа:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:ОПУ Видин:- Временно движението на МПС над 12 т по път I-1 Видин - Монтана за движещите се в посока Монтана е ограничено поради снегопочистване. Oбходен маршрут : път II-11 Дунавци - Арчар - път III-112 Добри дол - Тополовец - път III-114 Тополовец - Ружинци. Движението се регулира от сигналисти и служители на „Пътна полиция\".2.3. Други въведени извънредни временни ограничения на движението:ОПУ Бургас:- Временно е ограничено движението на МПС над 10 т по път III-908 Варовник - Вълчаново ханче поради силен вятър и снегонавявания.ОПУ Добрич: - Ограничено е движението за всички МПС поради снегонавявания по:\tпът III-2963 Вранино - Спасово;\tпът III-7001 Силистра - Коритен;\tпът III-2904 Кардам - Дуранкулак\tпът III-2932 Крушари - Росица;- Ограничено е движението за МПС над 12 т поради снегонавявания по:\tпът III-2961 Конаре - Бежаново. \tпът III-902 Оброчище - Кичево \tпът III-7102 Коларци - Тервел \tпо път III-7103 Oногур - Крушари \tпът III-7106 Карапелит - КочмарОПУ-Кюстендил:- Път ІІІ-6224: Временно движението по път ІІІ-6224 Четирци - Слокощица в района Слокощица - Ново село се осъществява в една лента, поради пропадане и срутване на земна маса. Шофьорите да се движат с повишено внимание и съобразена скорост, спазвайки пътната сигнализация в участъка.ОПУ Ловеч:- Ограничено е движението за всички МПС по път III-358 Шипково - Рибарица, поради снегонавявания.ОПУ Пловдив: - Движението по път III-861 Югово - Лъки се осъществява задължително с вериги за всички МПС поради снегонавявания.- Движението по път III-8611 Белица - Загражден се осъществява задължително с вериги за всички МПС, поради снегонавявания.ОПУ-Русе: - Ограничено е движението за МПС над 12 т по път II-23 Русе - Кубрат поради снегонавявания.- Временно движението за всички МПС по път III-2003 Дряновец - Сеново е ограничено поради снегонавявания.ОПУ Смолян:- Движението по път ІІІ-861 гр. Лъки - местност „Момина вода\" от км 31+040 до км 36+000 е ограничено за всички МПС да се движат с вериги а автомобилите с маса над 12 т без ремаркета и полуремаркета- Движението по път III-8631 Момчиловци - проход „Рожен\" е забранено за МПС над 12 т с ремаркета и полуремаркета, а всички МПС задължително да се движат с вериги.- Път ІІ-86: Движението по път ІІ-86 Смолян - Мадан при км 109+400 е ограничено поради срутване на скална маса. Шофьорите да се движат с повишено внимание и съобразена скорост. ", "date": "2018.03.04", "title": "Актуална пътна обстановка"}
{"url": "http://www.cross.bg/italiya-berlyskoni-izbori-1569219.html", "text": "/КРОСС/ Италианците избират парламент на 4 март. Те ще гласуват за популистките партии, но нито една от тях няма да има мнозинство, за да сформира правителство. Накъде отива Италия? Популистите - и леви, и десни - са на прага на съкрушителна победа на парламентарните избори в Италия, сочат допитванията до общественото мнение. Най-много гласове - около 30% - ще получи движението „Пет звезди\", което използва леви лозунги. Преди 9 години то беше основано от комика и блогър Бепе Грило, а на изборите се води от 31-годишния Луиджи ди Майо, който е кандидат за премиер и няма висше образование.„Пет звезди\" се позиционира като движение, борещо се срещу елита. Неговите лидери обещават социални придобивки, скептично се отнасят към ЕС и критикуват настаняването на бежанци и мигранти в Италия.„Смятам, че нашата политическа сила ще стане най-силната и ще състави правителство\", заяви пред \"Дойче веле\" Луиджи ди Майо, демонстрирайки увереност в своите сили. „Европейските държави разбират, че истинската заплаха идва от Марин льо Пен и „Алтернатива за Германия\". Ние не сме такива, намираме се в левия политически фланг, сражаваме се със Салвини и неговата „Северна лига\", уточнява той. Кандидатът на „Пет звезди\" за премиер определя популистите от „Северната лига\" и техния лидер Матео Салвини, известен със своите резки изявления спрямо мигрантите, като главни противници на тези избори. Салвини с лозунга си „Италия преди всичко\" сключи съюз с консерваторите от „Форца Италия\" на Силвио Берлускони и с национал-консервативната партия „Италиански братя\".Очаква се, че този блок от десни популисти и национал-консерватори ще се превърне в най-силната парламентарна група в новия парламент. Социолозите му дават 38% от гласовете. Третият и, както изглежда, най-многоброен лагер /22%/ е на социалдемократите, които влизат в настоящата управляваща коалиция.Всичките три водещи политически сили: „Пет звезди\", коалицията на консерваторите и десните популисти, социалдемократите изключват създаването на коалиционно правителство. По тази причина най-голямата загадка за италианските избиратели остава това, по какъв начин ще се сформира новият кабинет. Според експерта по Италия Лутц Клинкхамер изключително сложното избирателно право в случая не е помощник.„По всяка вероятност, тези три политически сили ще се блокират взаимно една друга в парламента. Това може да доведе до това, че на власт да остане служебно правителство, което да се опита много бързо да прокара през парламента нов избирателен закон и след това да насрочи нови избори\", заяви в интервю за ДВ Клинкхамер, който е заместник-директор на Германския исторически институт в Рим.Председателят на Еврокомисията Жан-Клод Юнкер предупреди, че трябва да се готвим за „най-лошия сценарий\" в Италия, т.е. за парламент, който ще бъде неспособен да взима решения. Коментарите на Юнкер временно повишиха цената на рефинансирането на гигантския италиански държавен дълг.Пазарите нервничат, а системата е нестабилна, тъй като италианската икономика расте бавно, а банковият сектор е уязвим за кризи. Но за това, как да се намали държавния дълг, който е достигнал 130% от БВП, по време на тази кампания не се говори. „Всички обещават, но нямат рецептата\", констатира в интервю за ДВ професорът по икономика от Сиена Руджеро Бертели.За бившия италиански премиер, 81-годишния Силвио Берлускони тези избори могат да станат триумфално завръщане. Той повече не може да заема политически постове, защото беше осъден за данъчни измами. Въпреки това Берлускони контролира консервативната коалиция, която се оглавява от неговата „Форца Италия\". Всички скандали са останали в миналото - т.нар. „бунга-бунга\" партита, делото „Руби\" или съмнителния бизнес с бивши диктатори - не нанесоха сериозни щети върху имиджа на медийния магнат и милиардер.„Част от правителството и някои институции, облечени с власт, ме нападнаха с мръсни и лъжливи оскърбления. Но хората разбират, че приказките за „бунга-бунга\" и т.н. бяха лъжи, създадени от заинтересованите лица за отстраняването на политически противник\", подчертава Берлускони в едно от своите неотдавнашни интервюта.Тази роля на жертва, която е избрал за себе си вечно усмихнатият милиардер, се приема благосклонно от избирателите. Партията „Форца Италия\", според допитванията, ще спечели 16% от гласовете, оставайки влиятелна сила в лагера на десните. Берлускони нито се бои от контакти с десните популисти, нито с национал-консерваторите.Той твърдо вярва, че посеченият от него премиер ще оглави следващото правителство. При това Берлускони обещава на избирателите намаляване на данъците и решение на проблема със заетостта за безработните младежи. Откъде ще се вземат тези пари, бившият премиер не говори. Проблемите на Италия няма да изчезнат след изборитеКметът на Палермо Леолука Орландо доста скептично се отнася към вероятния успех както на левите, така и на десните популисти на предстоящите избори. В бедния италиански юг изборите да предрешени, смята той. Неговата партия, ляволибералната „Италия на ценностите\", има скромни шансове за успех, признава кметът. „Мисля, че всички популисти са изложени на риск, който бих нарекъл „мафия\". Популистите не са запознати с управлението и на тях може да се повлияе негативно\", отбелязва Орландо, който през целия си живот се е борил с мафията. Той не твърди, че Силвио Берлускони е мафиот, но посочва, че политическият климат се променя. „Само казвам, че културата Берлускони е именно това, от което се нуждае мафията\", добавя Орландо.Италия няма да потъне в хаос или да рухне икономически веднага след изборите за парламент, тя ще остане третата икономика на еврозоната. „И това едва ли ще се промени след изборите. Проблемите, които излизат на повърхността, носят средно- и дългосрочен характер. Става дума за инвестиции, за това, че новото поколение няма перспектива в родината си и по тази причина много млади италианци, особено по-добре образованите заминава за чужбина\", заключи Лутц Клинкхамер от Германския исторически институт в Рим.", "date": "2018.03.04", "title": "Италия пред избори: По пътя към политическия пат"}
{"url": "http://www.cross.bg/rodeni-na-mart-1569261.html", "text": "/КРОСС/ Доц. д-р Григорий Вазов, ректор на Висшето училище по застраховане и финанси и член на Фискалния съветЕмел Етем-Тошкова, бивш вицепремиер и депутатЗелма Алмалех, журналистКиркор Киркоров, световен и европейски шампион по боксТеодосий Спасов, музикант и композиторТодор Зеленков, собственик на фирма \"Хит\" ООД ", "date": "2018.03.04", "title": "Родени на 4 март"}
{"url": "http://www.cross.bg/purviyat-voiina-angliya-1569247.html", "text": "/КРОСС/ 870 г. - На Осмия вселенски събор в Константинопол е призната автокефалност на Българската православна църква.1152 г. - Фридрих I Барбароса е избран за германски крал.1238 г. - Войските на Владимирско-Суздалското княжество, водени от Юрий II, претърпяват пълно поражение от армията на Монголската империя в битката при река Сит.1275 г. - Китайски астрономи наблюдават пълно слънчево затъмнение.1386 г. - Владислав II е коронован за крал на Полша.1519 г. - Ернан Кортес пристига в Мексико с намерение да търси цивилизацията на ацтеките и техните богатства.1665 г. - Кралят на Англия Чарлз II обявява война на Нидерландия.1770 г. - При най-големия пожар в Пловдив са изпепелени над 500 къщи и много обществени сгради.1789 г. - В Ню Йорк е открит първият Конгрес на САЩ, който приема конституцията на страната.1791 г. - Върмънт става 14-я щат на САЩ.1837 г. - Чикаго е обявен за главен град на Илинойс.1848 г. - Във Франция по време на Февруарската революция е въведено всеобщо избирателно право за мъжете, навършили 21 години.1849 г. - Приета е конституцията на Австрия.1854 г. - Кримската война: Англия и Франция обявяват война на Русия в подкрепа на Турция.1857 г. - Англия признава независимостта на Афганистан.1877 г. - Американският изобретател от немски произход Емил Берлинер създава микрофона.1877 г. - В Русия излиза първият дипломиран випуск на жени-лекари.1882 г. - В Лондон е пуснат първият електрически трамвай.1887 г. - Германският автомобилен инженер и предприемач Готлиб Даймлер извършва тест на първия си автомобил.1894 г. - При голям пожар в Шанхай (Китай) изгарят над 1 000 сгради.1898 г. - Белгийският кораб Belgica, с капитан Адриан дьо Жерлаш е скован от антарктическите ледове и принудително прави първото презимуване на толкова южна ширина.1901 г. - Съставено е двадесет и второто правителство на България, начело с Петко Каравелов.1910 г. - Официално е основан град Албиън, окръг Уитман, щата Вашингтон, САЩ.1917 г. - Николай II абдикира като цар на Русия.1933 г. - Канцлерът на Австрия Енгелберт Долфус разпуска парламента и налага авторитарен режим на управление, известен като период на австрофашизъм.1936 г. - Извършен е първият полет на най-големия в света дирижабъл Хинденбург, произведен в Германия.1942 г. - Никола Вапцаров заловен заради участие в нелегалната комунистическа партия1943 г. - Холокост: Започва депортиране на български евреи от Беломорието.1944 г. - Втората световна война: В Япония е обявена всеобща мобилизация на студентите.1945 г. - Принцесата на Великобритания Елизабет (по-късно кралица Елизабет II) започва служба в армията като шофьор.1946 г. - Излиза първият албум на Франк Синатра.1949 г. - Съветът за сигурност на ООН препоръчва на Израел да стане член на организацията.1966 г. - Джон Ленън прави скандалното изявление, че Бийтълс са станали по-известни от Иисус, което му навлича неприязън сред американските християни и те изгарят публично записи на групата.1974 г. - Открит е най-дългият мост(мостът Нитерой) в Бразилия (13 290 м), свързващ градовете Рио де Жанейро и Нитерой.1975 г. - Кралица Елизабет II дава благородническа титла на актьора Чарли Чаплин.1977 г. - В Свищов по време на най-унищожителното в Югоизточна Европа земетресение - Вранчанското (с магнитуд 7,4 по Скалата на Рихтер, над 1 600 жертви), са разрушени 2 сгради и загиват 121 души; властта в България запазва в тайна тази трагедия.1980 г. - Робърт Мугабе става първия цветнокож премиер на Зимбабве.2001 г. - B референдум гласоподавателите на Швейцария отхвърлят членство на страната в Европейския съюз.2005 г. - В Ирак е убит българският рейнджър Гърди Гърдев.2007 г. - В началото на денонощието се наблюдава първото от двете пълни лунни затъмнения за 2007, което е уникално с това, че е частично видимо от всеки континент по света. ", "date": "2018.03.04", "title": "4 март в историята"}
{"url": "http://www.cross.bg/gerasim-nego-vreme-1569249.html", "text": "/КРОСС/ На 2-та Неделя от Великия пост на Великия пост, посветена на св. Григорий Палама , Православната църква ни призовава да се вгледаме дълбоко в собствената си душа и живот и да решим какво трябва да променим и за какво да се покаем.Честваният светител Григорий Палама живее и действа през преломния за Балканите ХІV век. Той е архиепископ на Солун и благодарение на неговия авторитет мистичното и аскетично учение на исихазма е възприето от Източната църква.В учението и практиката на исихастите е преодолян мъчителният разкол между духа и материята. Те разглеждат душата и тялото като един общ психосоматичен организъм. Св. Григорий Палама осъжда онези, които в стремежа си да се прославят се уединяват и се мъчат да извършат необикновени подвизи. Промяната на начина на живот, за която говори св. Григорий Палама, започва с отказ от злите дела, а след това с нравствен катарзис, с прогонването от ума на греховните мисли и травматичните спомени.Св. Григорий Палама умира на 14 ноември 1359 г. На събор през 1368 г. Григорий Палама е канонизиран за светец, в негова чест е написано богослужебно последование, поместено в Постния триод за тържествено празнуване през Втората неделя на Великия пост.Великият постник преподобни Герасим бил родом от Ликия (област в южната част на Мала Азия, бел. ред.). Още от младини възпитал себе си в страх Божий и като приел монашески чин, се отдалечил в пустинята във вътрешността на египетската страна Тиваида. Като прекарал там известно време в подвизи на благочестието, отново се върнал в своето отечество Ликия.* Теодосий II, в житието наречен \"младши\", бил внук на Теодосий Велики. Родил се в 400 г., в 408 г. наследил след своя баща Аркадий Източната Римска империя. Възпитан в строга набожност, Теодосий се стремял да изкорени последните остатъци от езичеството в Империята. Починал през 450 г. ** Маркиан бил император на Източната Римска империя през 450-457 г. Той бил женен за сестрата на своя предшественик Теодосий II, Пулхерия, която взимала дейно участие в религиозните спорове на своето време.  IV Вселенски събор бил свикан през 451 година.*** Несторий, епископ Константинополски, учел, че Иисус Христос не е истинен Бог, а само обикновен човек, син на Иосиф и Мария, удостоен за светостта на живота си с особена Божия благодат. Според учението на Несторий Иисус Христос ни спасява не по Своите изкупителни заслуги, а с примера на добрия си живот. Учението на Несторий било осъдено на III Вселенски събор, състоял се през 431 г.След това дошъл в Палестина (в края на царуването на Теодосий Младши*) и се поселил в Йорданската пустиня, където заблестял като светла звезда със своя добродетелен живот.Там, при река Йордан, той устроил обител.По време на пребиваването му в Палестина, при царуването на Маркиан и Пулхерия**, в Халкидон бил свикан Четвъртият вселенски събор Речник на светите отци против нечестивия Диоскор, патриарх Александрийски, и Евтихий, които учели, че Христос има само едно естество - Божественото, на който светите отци ги осъдили.След това се появили някои еретици, хулещи събора и утвърждаващи, че на него са отхвърлени догматите на истинната вяра и е възстановено учението на Несторий***.Такъв бил монах Теодосий, заразен с нечестието на Евтихий. С идването си в Йерусалим той смутил цяла Палестина, прелъстявайки не само простите хора, но и много верни, както и царица Евдокия, вдовицата на цар Теодосий Младши, която по това време живеела в Йерусалим. С помощта на последната и на много прелъстени от него палестински монаси той изгонил от престола блажения Ювеналий, патриарх Иерусалимски, и го заел сам.Останалите верни на правоверието много търпели от лъжепатриарха Теодосий и се отдалечавали в най-дълбоката пустиня. Пръв се отдалечил преподобният Евтимий Велики (паметта му се чества на 20 януари, бел.ред.), последвали го и други свети отци.По това време, по Божие допущение, бил прелъстен и Герасим, но скоро се разкаял, както пише Кирил Иерусалимски* в житието на преподобния Евтимий.Тогава, казва той, в Йорданската пустиня имало един отшелник, неотдавна дошъл от Ликия, на име Герасим. Той изпълнил всички установления на монашеския живот и доблестно се борел с нечистия дух; но побеждавайки и прогонвайки невидимите бесове, бил прелъстен от видимите - еретиците, и паднал в ереста на Евтихий. Пo това време славата на добродетелния живот на Евтимий се разпространявала навсякъде. Към него тръгнал и преподобният Герасим в пустинята Рува и се поселил там задълго. Наситил се на сладостта на поученията и вразумленията на светеца, той отхвърлил лъжеучението на еретиците, обърнал се към правата вяра и горчиво се каел за своето заблуждение. Така разказва Кирил.Накрая светейшият Ювеналий отново заел патриаршеския престол: благочестивият цар Маркиан изпратил да хванат лъжепатриарха Теодосий, за да го дадат под съд за делата му. Но Теодосий, като узнал за това, избягал на Синайската планина и се скрил неизвестно къде.Така в Йерусалим и в цяла Палестина отново възтържествувала правата вяра и мнозина, прелъстени в ерес, отново се обърнали към благочестието. Също и царица Евдокия, познала своето заблуждение, се присъединила към Православната църква.Св. Герасим Йордански. Фреска от 1197 г. в манастира Неофит в Кипър. Източник: pravicon.com.Обителта на преподобни Герасим се намирала на 35 стадии от светия град Йерусалим и на един стадий от река Йордан (по-малко от 200 метра, Pravoslavieto.com). Тук той приемал новопостъпилите, а на преминалите изпитанието давал отшелнически келии в пустинята. При него имало не по-малко от 70 пустинножители, за които преподобни Герасим установил следния устав:Пет дни от седмицата всеки прекарвал в мълчание в своята уединена келия с някаква работа, вкусвал по малко хляб, донесен от манастира, вода и корени. В тези пет дни не се позволявало да се яде нищо варено и даже не се допускало да се пали огън, за да не идва и мисъл за варене на храната.В събота и неделя всички идвали в манастира, събирали се в църквата на Божествена литургия и се причастявали с пречистите и животворящи Христови ТайниРечник, след това на трапезата вкусвали варена храна и по малко вино за слава Божия и показвали на настоятеля работата, свършена в продължение на петте дни.В неделя следобед всеки отново се отделял в своята уединена келия в пустинята, вземайки със себе си малко хляб, корени, съд с вода и финикови клони за плетене на кошници.Нестяжанието и нищетата им били такива, че никой от тях нямал нищо, освен една вехта дреха, рогозка за спане и малък съд за вода. Настоятелят даже им забранил на излизане от келиите да затварят вратата, за да може всеки да влезе и свободно да вземе каквото поиска от тези бедни вещи.И ето, те живеели по апостолското правило \"едно сърце и една душа\" и никой нищо не наричал свое, но всичко било общо.Разказват, че някои от пустинниците молели преподобни Герасим да им позволи през нощта да си запалят свещ за четене или да накладат огън, за да стоплят вода в случай на нужда. Но той им отговарял:- Ако искате да имате огън в пустинята, тогава елате да живеете в манастира с новопостъпилите: докато аз съм жив, никога няма да допусна пустинножителите да имат огън!Жителите на град Иерихон, като чули за такова строго подвижничество под ръководството на преподобния Герасим, приели за правило всяка събота и неделя да идват в обителта на преподобния и да донасят в изобилие храна, вино и всичко потребно за манастира.Преподобни Герасим така строго спазвал постите, че през светата и велика Четиридесетница не хапвал нищо до самия Светъл ден, и подкрепял телесните и душевните си сили само с причастяването с Божествените ТайниРечник.При този благочестив наставник се подвизавал и блаженият Кириак, както е написано за него в житието му:\"Като приел дружелюбно дошлия при него Кириак, и предузнавайки Божествената слава в него, сам преподобни Евтимий го облякъл в схима и го изпратил по Йордан при свети Герасим. Свети Герасим, виждайки младостта на Кириак, му заповядал да живее в манастира и да носи послушания. Готов да изпълни всяко дело, Кириак цял ден прекарвал в манастирски трудове, а цяла нощ стоял на молитва, като понякога заспивал за малко. Той си наложил пост и само през два дни вкусвал хляб и вода. Виждайки въздържанието на Кириак, независимо от младостта му, преподобни Герасим се изумил и го обикнал.Свети Герасим имал обичай през Четиридесетницата да отива в най-отдалечената част на пустинята, наречена Рува, където някога живеел преподобни Евтимий; обичайки Кириак за неговото велико въздържание, той го вземал със себе си и там Кириак всяка неделя се причастявал със Светите Тайни от ръцете на свети Герасим, пребивавал в безмълвие до Неделя Връбница и се връщал в обителта, получил голяма душевна полза.След известно време се преставил преподобният наш отец Евтимий и преподобни Герасим узнал за неговата смърт, намирайки се в келията си: \"той видял, как Божиите ангели радостно възнасяли на небето душата на Евтимий. Взел със себе си Кириак и тръгнал към обителта на Евтимий, и го намерил починал. Като погребал неговото честно тяло, се върнал заедно с любимия си ученик в келията си.\"Даже безсловесният звяр служел на великия Божи угодник Герасим като разумен човек, както пишат в Лимонара* блажените отци Евират и Софроний Софист:\"Дойдохме в обителта на отец Герасим, намираща се близо до река Йордан, и живеещите там монаси ни разказаха за отец Герасим.Веднъж той вървял из Йорданската пустиня и срещнал един лъв, който му показал крака си, подут и пълен с гной от забил се в него трън. Лъвът кротко гледал към стареца и не умеейки да изрази молбата си с думи, го умолявал за изцеление със смирения си вид. Старецът, като видял лъва в такава беда, седнал, взел крака на звяра и извадил тръна от него. Когато гнойта изтекла, той почистил добре раната и превързал крака с кърпа.Оттогава изцеленият лъв не се отделял от стареца, а ходел след него като ученик, така че свети Герасим се удивлявал на ума и кротостта на звяра. Старецът го хранел, давал му хляб или друга храна.Монасите имали магаре, с което донасяли вода за братята от светата река Йордан. Веднъж лъвът се отдалечил на значително разстояние от пасящото магаре и заспал на слънце. В това време минавал един човек от Арабия с камилите си и като видял, че магарето пасе само, го взел и го отвел със себе си. Като се събудил, лъвът започнал да търси магарето и като не го намерил, с унил и печален вид тръгнал към обителта на отец Герасим.Старецът помислил, че лъвът е изял магарето, и попитал:- Къде е магарето?Лъвът стоял мълчаливо, навел очи надолу, като човек.Тогава старецът казал:- Ти си го изял! Но благословен е Господ, ти няма да си отидеш оттук, а ще вършиш за обителта всичко, което вършеше магарето.По заповед на стареца оттогава натоварвали на лъва, както преди на магарето, бъчвичка, събираща четири мяха (мях - кожен чувал, използван като мярка за течности, бел.ред.), и го изпращали на Йордан за вода за манастира.Веднъж при стареца дошъл да се помоли един войник и като видял лъва да носи вода, се смилил над него. За да купят ново магаре и да освободят лъва от работа, той дал на монасите три златни монети. За манастирската работа било купено магаре, а лъвът бил освободен от работа.След известно време търговецът от Арабия, който отвел магарето, тръгнал към Йерусалим с камилите да продава пшеница; с тях било и магарето. Около Йордан керванът случайно се срещнал с лъва, и лъвът, като познал магарето, заревал и се втурнал към него. Търговецът и спътниците му побегнали в ужас, а лъвът, хванал юздата със зъби, както правел преди, повел магарето с три завързани една за друга камили, натоварени с пшеница.Изразявайки с рев радостта си, че е намерил загубилото се магаре, лъвът го довел при стареца. Преподобният старец тихо се усмихнал и качал па братята:- Напразно обвинявахме лъва, мислейки, че той е изял нашето магаре.На лъва било дадено името Йордан. След това той често идвал при стареца, приемал храна от него и не се отделял от обителта повече от пет години.Когато преподобният отец Герасим отишъл при Господа (в 475 г., бел.ред.) и бил погребан от братята, по Божие устроение лъвът тогава не бил в обителта, а дошъл след известно време и започнал да търси своя старец. Като видели лъва, отец Саватий и един от учениците на отец Герасим му казали:- Йордан! Старецът ни остави сираци, отиде при Господа! Те започнали да го хранят, но лъвът не приемал храна, а се оглеждал на всички страни, търсейки преподобния отец Герасим и скръбно ревял. Отец Саватий и другите старци го галели по гърба и повтаряли:- Старецът отиде при Господа, остави ни!Но с тези думи не можели да спрат воплите и скръбния рев на лъва, и колкото повече се опитвали да го утешат с думи, толкова по-печално ревял, изразявайки и с глас, и с лице, и с очи скръбта си, че не вижда стареца.Тогава отец Саватий казал:- Ако не ни вярваш, върви с нас; ще ти покажем мястото, където почива старецът.И ние тръгнахме с него към гробницата, където беше погребан преподобният Герасим. Гробницата се намираше около самата църква. Застанал над гробницата, отец Саватий казал на лъва:- Ето тук е погребан нашият старец.И преклонил колене, започнал да плаче.Като чул това и видял, че Саватий плаче, лъвът се удрял с глава в земята и страшно ревял. Като изревал силно, той умрял над гробницата на стареца. Лъвът нищо не можел да изрази с думи, но по воля Божия прославил стареца и по време на живота му, и след смъртта му, показвайки ни как зверовете са били послушни на Адам до грехопадението и изгонването от рая\".Това разказват Йоан и Софроний. От този разказ се вижда колко угоден на Бога е бил преподобни Герасим, работейки за Негова слава от младостта до старостта. Той отишъл при Господа във вечния живот, където със светиите слави Отца и Сина и Светия Дух во веки. Амин. ", "date": "2018.03.04", "title": "2 Неделя на Великия пост Св. Григорий Палама. Преп. Герасим Йордански"}
{"url": "http://www.cross.bg/tema-gost-bivsh-1569256.html", "text": "/КРОСС/ Нова телевизия, „Събуди се\"Тема: Ток, политика и бизнес или кой ще надделее в сделката за ЧЕЗ? Гост: Делян Добрев, ГЕРБ, бивш министър на енергетиката; Проф. Румен Гечев, БСПТема: Миролюба Бенатова представя: Как се водят преговори с „Мадам\" или как се става момиче на витрината в сърцето на Евопейския съюз?Тема: Разходка по червения килим. Репортерът Ясен Дараков, от Лос Анджелис, часове преди най-ляскавото събитие на Холивуд - връчването на наградите „Оскар\". Мариян Станков - Мон Дьо пък ще направи за поредна година своите прогнози за големите победители, които в повечето случаи са безпогрешни.Тема: Безпогрешен в любовта твърди, че е млад мъж от Пловдив, който в деня на влюбените се влюбил в непозната на автобусна спирка. Седмици по-късно той все още търси момичето на мечтите си.Тема: За мечтите, любовта и за българският дух, ден след Националния ни празник. Разказва актрисата Марта Вачкова.БТВ, „Тази събота и неделя\"Тема: Даде ли на късо държавата, заради сделката за ЧЕЗ и кои са „гадовете\", които искат да свалят правителството?Гост: Владислав Горанов, министър на финанситеТема: Българският Бил Гейтс е само на 6 години.Тема: Семейството или кариерата? Говорят жените от „Смени жената\".Тема: „Клубът на готините баби\", или кой стои зад „КГБ\"?Тема: Режисьорът на „Да обичаш на инат\" Николай Волев, със скандална автобиография.Тема: Руската звезда на „Гласът на България\" Анастасия Белявская, за музиката и трагичната си любовна история.БНТ, „Денят започва с Георги Любенов\"Тема: Походът на опозицията. Има ли сили БСП?  Гост: Корнелия Нинова, лидер на БСПТема: 3 март, от еврофилията до русофобията. Гост: Проф. Божидар Димитров, историкТема: Сделки за България.Гост: Цветан Цветанов, зам.-председател на ГЕРБТема: Новите лица в БФС.Гост: Валентин Михов, бивш президент на БФСТема: Владо Николов в неделното утро.Тема: Бойка Велкова и Ивайло Захариев, с покана за поетичен спектакъл.Тема: Животът е шоу: Импресариото Живко Ботев, как се поставя световен мюзикъл? ", "date": "2018.03.04", "title": "В сутрешните блокове днес"}
{"url": "http://www.cross.bg/poleditzi-zhult-snyag-1569257.html", "text": "/КРОСС/ Жълт код за сняг и поледици е обявен в 13 области на страната днес. Това сочи справка на сайта на Националния институт по метеорология и хидрология (НИМХ). Предупреждението е в сила за областите Видин, Монтана, Враца, София - област, Плевен, Ловеч, Габрово, Велико Търново, Търговище, Русе, Разград, Шумен, Силистра.В тези райони се очакват валежи от сняг, които през деня, с повишението на температурите, на места ще преминават в дъжд и ще има условия за образуване на поледици. От НИМХ призовават за повишено внимание при дейности на открито и шофиране на заледени повърхности, както и да се следят актуалните прогнози за времето.", "date": "2018.03.04", "title": "Жълт код в 13 области на страната"}
{"url": "http://www.cross.bg/vsyaka-sila-e-napravena-ot-1569251.html", "text": "/КРОСС/\"Всяка сила е направена от търпение и време!\"Балзак", "date": "2018.03.04", "title": "Всяка сила е направена от ..."}
{"url": "http://www.cross.bg/italiya-godini-berlyskoni-1569258.html", "text": "/КРОСС/ В Италия днес се провеждат парламентарни избори. 46 милиона души имат право да дадат своя вот.Гласуването е организирано в над 61 хиляди секции от 7 до 23 часа местно време. Ще бъдат избрани 618 депутати и 309 сенатори. За Камарата на депутатите имат право на глас навършилите 18 години, а за Сената - от 25 години нагоре. За първи път се прилага новият изборен закон със смесена изборна система - мажоритарна и пропорционална, за двете камари на парламента, предава БНР.Социологическите проучвания сочат като индивидуална политическа сила Движението \"5 звезди\", която привлича най-голяма част от електората - към 29 на сто. Главните му конкуренти като Силвио Берлускони с \"Форца, Италия\" и Матео Ренци с демократите за успех се надават на своите коалиции. Водеща е тази на Берлускони с до 40%.Според изследванията 18 милиона италианци не са решили за кого да гласуват или дали да дадат своя вот.  ", "date": "2018.03.04", "title": "Италия гласува за парламент"}
{"url": "http://www.cross.bg/chasa-bulgariya-sofiya-1569259.html", "text": "/КРОСС/ София. От 15.00 часа на „Дондуков\" 2 президентът Румен Радев ще разговаря с Негово Светейшество Московския и на цяла Русия патриарх Кирил.***София. От 09.30 часа в патриаршеската катедрала „Св. Александър Невски\", с Божествена съборна света Литургия, оглавена от двама патриарси - Негово светейшество Българският патриарх и Софийски митрополит Неофит и Негово светейшество патриархът на Москва и цяла Русия Кирил, ще бъде отбелязана 140-годишнина от Освобождението на България от османско владичество.***София. От 14.00 до 16.00 часа в Първо студио на Българското национално радио ще се проведе гала концертът на ХVIII конкурс „Млади фолклорни таланти\" на предаването „Рано в неделя\" на програма „Хоризонт\".***София/с. Мрамор. От 15.00 часа в местността Гръстелниците (до река Блато) лидерът на БСП - София Калоян Паргов и народните представители от „БСП за България\" Христо Проданов и Петър Витанов ще участват в официалното откриване и освещаване на възстановения паметник на руските освободители в село Мрамор.***София. От 18.00 часа в зала „България\" ще се ще се състои голям хоров концерт, посветен на 140-годишнината от Освобождението на България.***София. От 19.30 часа в театралната зала на „Алма Алтер\" (Софийски университет „Св. Климент Охридски\", бул. „Цар Освободител\" 15) ще се проведе официалната церемония по връчването на наградите „АЛТЕРИ\" за 2018 година.***Благоевград. От 11.00 часа пред бюст-паметника на българския революционер Тодор Александров (намиращ се при сградата на Съдебна палата) с церемония по полагане на венци и цветя ще бъдат отбелязани 137 години от рождението на героя.***Добрич. От 11.00 часа в Държавен куклен театър „Дора Габе\" ще се играе спектакълът „Синият таралеж\".***Пловдив.От 14.00 часа в Пресклуба на Международен панаир - Пловдив ще се състои дискусия с мото „Станалите и нестаналите български освобождения\".***Пловдив.От 15.00 часа на стадион „Лаута\" ще се проведе футболна среща между отборите на ПФК „Ботев\" - Пловдив и ПФК „Локомотив\"-Пловдив.***Пловдив.От 18.00 часа в Градски дом на културата „Борис Христов\" ще се състои безплатен общоградски тържествен концерт по повод 140 години от Освобождението на България.***Смолян/с. Широка лъка. От 11.00 часа в с. Широка лъка ще се състои „Песпонеделник\" - традиционен празник на кукерските и маскарадни игри.***Стара Загора. От 11.00 часа в Кукления театър ще се играе спектакълът „Снежанка и седемте джуджета\".***Карлово. От 20.00 часа с галаконцерт ще завърши конкурсът „ПЕСЕННА ПАЛИТРА 2018\" - КАРЛОВО, в който ще вземат участие всички носители на Гран при при индивидуалните изпълнители, както и носителите на първи места при вокалните формации. На концерта ще бъдат връчени награди на отличените малки таланти. ", "date": "2018.03.04", "title": "Предстоящи събития на 4 март 2018"}
{"url": "http://www.cross.bg/shtata-dyshi-zaginaha-1569260.html", "text": "/КРОСС/ Девет души загинаха при продължаващите вече второ денонощие бури в североизточната част на САЩ, съобщава БНР.В щата Масачузетс мъж загина, след като силният вяртър събори дърво върху автомобила му. Жертви на подобни инциденти има още в няколко щата.Според телевизия \"Ей Би Си\" по последни данни без електричество са около 2 милиона души в 13 щата. Влаковете от Ню Йорк за Вашингтон и Бостън се движат с голямо закъснение, а над 600 полета бяха отменени. ", "date": "2018.03.04", "title": "9 души загинаха от бурите в САЩ"}
{"url": "http://www.cross.bg/dobrev-slyzhbite-kandidatite-1569277.html", "text": "/КРОСС/ „Службите са пращали доклади до Министерсия съвет и президентството как върви процесът между ЧЕЗ и кои са кандидатите за купувачи. Оказа се, че в един ранен етап те са знаели ценовите оферти на кандидатите\". Това обяви в „Събуди се\" по „Нова телевизия\" бившият енергиен министър, настоящ депутат от ГЕРБ и председател на парламентарната енергийна комисия Делян Добрев.„Оказа се, че сделката с „Инерком\" не е фалшива новина. Точно поради тази причина имахме изслушване в четвъртък. В продължение на 5 часа изслушвахме купувача Върбакова с нейните консултанти, целия юридически и консултанскит екип, и службите. Задавахме въпроси, питахме откъде са парите, откъде са кредитите\", уточни той.Последният един час от срещата е била закрито заседание, в което службите са дали повече информация с детайли.„Аз лично, още в явната част, бях задоволен от отговорите на службите\", подчерта Добрев.Станало е ясно, че финансирането за ЧЕЗ ще е 20-30 процента акционерен капитал и останалите 70 - 80 на сто - банков кредит, добави още той.Според данните на службите, държавата е знаела кои са кандидатите, но не и кой е с най-голям шанс, твърди Добрев.Той е категоричен, че държавата реагира адекватно. ", "date": "2018.03.04", "title": "Правителството знаело кои са кандидатите за купувач на ЧЕЗ, твърди Делян Добрев"}
