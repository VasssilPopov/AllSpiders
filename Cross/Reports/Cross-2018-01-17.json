{"url": "http://www.cross.bg/bulgarskoto-predsedatelstvo-merkel-1565655.html", "text": "/КРОСС/ Канцлерът на Германия Ангела Меркел ще бъде на работно посещение в София в събота, 20 януари, по покана на министър-председателя Бойко Борисов.При срещата си двамата ще обсъдят приоритетите на Българското председателство на Съвета на Европейския съюз, както и актуални политически теми. ", "date": "2018.01.17", "title": "Меркел идва в София, обсъжда с Борисов приоритетите на Българското председателство"}
{"url": "http://www.cross.bg/taksi-plashtane-karti-1565687.html", "text": "/КРОСС/ Без допълнителни такси при резервации на хотели или самолетни билети, както и при пазаруване в интернет от чуждестранни търговци. Евродиректива забранява допълнителното таксуване при плащане с дебитни или кредитни карти в рамките на Европейския съюз.У нас такси при плащане с банкови карти не се начисляват, но това не важи, ако ползваме картата си за сделки зад граница.От Еврокомисията са пресметнали че годишно 550 млн. евро губят потребителите под формата на такива такси.Често при покупка на самолетен билет с карта от чужда авиокомпания да речем за полет от Лондон до Ню Йорк освен билета накрая се оказва че дължим и допълнителна такси.Същото важи, ако купуваме стоки онлайн от търговци зад граница. Таксата може да е фиксирана или пък процент от цената на стоката.Допълнителните такси, които банките взимат заради това, че теглим пари в брой от банкомати зад граница, също трябва да отпаднат. Колкото плащаме в рамките на България за теглене от чужд банкомат, толкова трябва да плащаме, ако се нуждаем от пари в чужбина.Според финансисти обаче опитите на Брюксел да сложи юзди и на търговците, и на банките само ще доведат до там те да търсят друг начин, за да си осигурят сумите, които досега са събирали от такси. ", "date": "2018.01.17", "title": "Падат таксите при плащане с дебитни и кредитни карти в рамките на ЕС"}
{"url": "http://www.cross.bg/svishtov-doma-pomosht-1565682.html", "text": "/КРОСС/ Районната прокуратура в Свищов е постановила разследване във връзка с изнесена информация за изолирани в дома си лица, съобщиха от пресцентъра на прокуратурата.Проверката в дома на 66-годишна жена, която живее с двете си дъщери - на 43 и на 44 години, е извършена от служители на РУ на МВР - Свищов и служители от Дирекция \"Социално подпомагане\".На мястото е присъствал и екип от ЦСМП - Свищов. Проверката е направена след сигнал от съседи до полицията в Свищов, че майката държи дъщерите си заключени.Пред проверяващите жените са отказали да бъдат прегледани от лекар и са отрекли, че са държани против тяхната воля на съответния адрес.По тях не са били констатирани видими белези от физическо насилие. Нямат личен лекар, а социалната анкета е констатирала, че са \"лица в риск\", се посочва в съобщението от прокуратурата.В общината не са постъпвали сигнали, че семейството се нуждае от помощ, коментира кметът на Свищов Генчо Генчев. Той е посетил дома на жените и е установил, че на този етап те се нуждаят от съдействие за актуализиране на адресната си регистрация и от помощ за подобряване на битовите им условия.Общината ще съдейства жените да бъдат включени в услугите, които предлага Общинския център за хора с увреждания и да им бъде отпусната парична помощ.Под ръководството на прокуратурата по случая е образувано досъдебно производство по чл. 181 от НК, проверката продължава. ", "date": "2018.01.17", "title": "Прокуратурата се зае със случая с изолираните в дома си сестри"}
{"url": "http://www.cross.bg/meso-proverki-prodazhba-1565684.html", "text": "/КРОСС/ Съвместни проверки на служители на СДВР и на областните дирекции на МВР, представители на Националната агенция за приходите, Българската агенция за безопасност на храните, Комисията за защита на потребителите и Агенция \"Митници\" откриха над 50 хил. кг. месо и местни продукти негодни за продажба.Продуктите са получили забрана за продажба поради изтекъл срок на годност, 700 кг месо са иззети от физически лица, които са продавали стоката без документи за произход. Най-голямо количество месо е иззето от обекти във Велико Търново - 37 533 кг, Търговище - 20 910 кг, Ямбол - 2500 кг и Пловдив - 1300 кг.Проверките са се случили в периода от 22 декември 2017 г. до 14 януари таи година.Съвместните проверки инспектирали общо 1258 обекта - магазини, складове за съхранение и преработка на месо, и 1709 моторни превозни средства, превозващи месо и местни продукти.За установени административни нарушения са съставени общо 38 акта и пет протокола. Четири от тях са съставени в София, три - в Пловдив и Кюстендил, два - в Стара Загора и Габрово. ", "date": "2018.01.17", "title": "Съвместни проверки откриха над 50 хил. кг негодно за продажба месо"}
{"url": "http://www.cross.bg/vidin-montana-posoka-oburna-1565681.html", "text": "/КРОСС/ Румънски тир се обърна и блокира движението по пътя Видин-Монтана. Инцидентът е станал в района на село Винище, съобщиха от  Агенция \"Пътна инфраструктура\".Тестът с дрегер е показал 1,8 промила алкохол в кръвта на шофьора.Шофьорите трябва да се движат по обходни маршрути. В посока Монтана - Видин обходният маршрут е през Арчар, а в посока Видин-Монтана  - през Ружинци и Тополовец. ", "date": "2018.01.17", "title": "Пиян шофьор обърна тир и блокира пътя Видин-Монтана"}
{"url": "http://www.cross.bg/minys-severozapaden-snyag-1565691.html", "text": "/КРОСС/ Тази нощ ще бъде облачно и с валежи предимно от сняг. Ще духа умерен северозападен вятър. Минималните температури ще са между минус 3 и 2 градуса. София около минус 3 градуса.Утре валежите ще спират, а привечер и облачността ще започне да се разкъсва и намалява. Ще остане ветровито с умерен и силен северозападен вятър. Температурите ще се понижат и максималните ще са предимно между 0 и 5 градуса.В планините ще бъде облачно, ветровито, преди обяд с валежи от сняг. Ще духа бурен, по-високите и открити части ураганен северозападен вятър. Максимална 1200 - минус 5, на 2000 м - минус 9.В петък ще преобладава слънчево време, вятърът ще отслабне, ще се ориентира от югозапад. Дневните температури ще се повишат, но сутрешните в много райони ще са отрицателни - между минус 7 и минус 2.В събота в Източна България вятърът ще се задържи от юг и ще остане топло за януари. В Западна България вятърът ще се ориентира от северозапад и ще започне застудяване. Облачността ще се увеличи, ще завали, дъжд и сняг.В неделя ще е без съществени валежи, ще остане предимно облачно и сравнително студено. ", "date": "2018.01.17", "title": "Утре валежите постепенно ще спрат и облачността ще започне да намалява"}
{"url": "http://www.cross.bg/radev-dondykov-chasa-1565678.html", "text": "/КРОСС/ На 18 януари, четвъртък, от 14.30 часа президентът Румен Радев ще приеме на „Дондуков\" 2 представители на германски фирми, членуващи в Германо-българската индустриално-търговска камара. По време на срещата ще бъдат обсъдени възможностите за разширяване на двустранните икономически отношения и стимулиране на бизнес контактите.От 16.30 часа държавният глава Румен Радев ще разговаря с федералния министър за Европа, интеграция и външни работи на Австрия доктор Карин Кнайсл. Срещата ще се състои на „Дондуков\" 2. ", "date": "2018.01.17", "title": "Президентът обсъжда с германски представители разширяване на двустранните отношения"}
{"url": "http://www.cross.bg/flintstoyn-syltana-malaiiziiiski-1565673.html", "text": "/КРОСС/ Малайзийски султан, известен със слабостта си към колите, е получил реплика на прочутия \"кракомобил\" на Фред Флинтстоун, съобщава Ройтерс.Султан Ибрахим Искандар е владетел на малайзийския щат Джохор. Новата му кола е подарък от  кралска особа от щата Паханг.Поданиците на султана няма защо да се притесняват, че владетелят им ще трябва да използва краката си, за да задвижва колата. За разлика от оригинала, копието разполага със собствен двигател.\"Семейство Флинтстоун\", чието действие се развива през каменната епоха, е любимата анимационна поредица на султана.  ", "date": "2018.01.17", "title": "Малайзийски султан се сдоби с кола като на Фред Флинтстоун "}
{"url": "http://www.cross.bg/kokain-ispaniya-afrika-1565676.html", "text": "/КРОСС/ Служители на френските митнически служби конфискуваха 539 кг кокаин на стойност десетки милиони евро в началото на седмицата близо до град Перпинян, на границата между Франция и Испания, предаде Франс прес, като цитира информирани източници.Според друг източник наркотикът е бил конфискуван при проверка през нощта в неделя срещу понеделник, на контролен пункт на френско-испанската граница. Двама души са арестувани. В случая са замесени лица от Испания и Холандия. Поради близостта си със Северна Африка Испания е основният входен пункт за дрога към Европа.Северна Африка е регион, където се произвежда канабис, и който поддържа връзки с Латинска Америка, откъдето идва кокаинът. През ноември 2017 г. в района на Бордо френската полиция разби международна мрежа за трафик на наркотици с помощта на колегите си от Испания и САЩ.Тогава бяха конфискувани 1,2 тона кокаин, пристигнали със самолет от Колумбия. От 2016 г. насам във Франция са конфискувани общо 8,5 тона кокаин, отбелязва ТАСС. Един грам от дрогата струва най-малко 65 евро на черния пазар.  ", "date": "2018.01.17", "title": "Конфискуваха над половин тон кокаин на френско-испанската граница"}
{"url": "http://www.cross.bg/deklaratzii-imyshtestvenite-litzata-1565675.html", "text": "/КРОСС/ Оптимизиране на уредбата относно проверката на имуществените декларации на магистрати и уеднаквяване на правилата по обжалване на решенията на прокурорската и съдийската колегии на Висшия съдебен съвет (ВСС) за назначаване на административните ръководители в съдебната система, са част от промените в Закона за съдебната власт (ЗСВ), които Министерството на правосъдието публикува днес за обществено обсъждане.Проектозаконът предлага да се удължи срокът за проверка  на имуществените декларации на съдиите, прокурорите и следователите от 3 на 6 месеца, като единствена възможност за продължаване и приключване на проверките на имуществените декларации.Регламентира се изрично получаването на информация от Инспектората към ВСС (ИВСС) чрез Информационната система на Българска народна банка за номерата на банковите сметки, техните титуляри и упълномощените да се разпореждат със сметките лица, както и за лицата, наематели на сейфове в банки и техните пълномощници. Създава се възможност ИВСС да има достъп до банковата тайна на магистрати, в случаите, в които те изрично са декларирали съгласие за това. Така Инспекторатът ще бъде задължен да иска разкриване на банкова тайна само за лицата, които не са декларирали писмено своето съгласие за достъп до данните, необходими за проверка на имуществените им декларации, част от които са банкова тайна.С цел да се преодолее противоречивата съдебна практика относно компетентния съд, който може да разкрие банковата тайна, се предлага това да е районният съд по постоянния адрес на лицето.Сегашната уредба поставя в неравноправно положение съдиите, прокурорите и следователите с тези, които са загубили това качество по отношение на налагане на административни наказания за неподаване на декларации за имотно състояние. С цел преодоляването й се предвижда санкция за неподаване на декларациите в срок и за лицата, които са загубили статут на магистрати, но са останали задължени да подадат декларации.С промените в ЗСВ се ускоряват конкурсните процедури и процедурите за избор на административни ръководители. Предвижда се срокът за изготвянето на комплексна оценка на съдия, прокурор или следовател от Комисията по атестирането и конкурсите към съответната колегия към ВСС да тече от откриване на процедурата с решение на Комисията, а не както е предвидено в момента - от постъпване на предложение.Законопроектът уточнява правомощията на управителния съвет на Националния институт на правосъдието (НИП), като се акцентира върху приемането на учебни програми за задължителните обучения, на годишен план за дейността и на  годишни отчети за изпълнението на бюджета на НИП. Разширява се още кръгът на лицата, за които текущото обучение в НИП се взема предвид при повишаването им.  ", "date": "2018.01.17", "title": "МП оптимизира уредбата за проверката на имуществените декларации на магистрати "}
{"url": "http://www.cross.bg/pyonchan-yuzhna-severna-1565674.html", "text": "/КРОСС/ Северна и Южна Корея са се съгласили отборите им да излязат под общ флаг в церемонията по откриването на Зимните олимпийски игри в Пьончан, съобщава CNN.Новината разкриха властите в Сеул, като уточниха, че решението е взето по време на преговори на високо равнище между Северна и Южна Корея, проведени в Панмиджон.Освен това двете страни ще представят общ отбор в турнра по хокей на лед.Игрите в Пьончан, които ще се проведат между 9-и и 25 февруари.  ", "date": "2018.01.17", "title": "Безпрецедентно! Северна и Южна Корея излизат под общ флаг на откриването на Олимпийските игри в Пьончан"}
{"url": "http://www.cross.bg/rymen-godishninata-radev-1565677.html", "text": "/КРОСС/ 140-годишнината от подписването на Санстефанския мирен договор е повод да докажем, че ценим и отстояваме свободата - с правдиво слово и достойно поведение, с лично участие или със спомоществование. Това се казва в обръщение на президента Румен Радев към българския народ по случай 140-годишнината от Руско-турската освободителна война 1877-1878 г. С обръщението на държавния глава се слага начало на честванията на различни събития, свързани с 140-годишнината от Освобождението на България.Президентът посочва, че през изминалата година се е убедил в живата връзка на българите с нашата история. „На паметните за всеки българин места срещах хиляди хора, изминали десетки, понякога стотици, километри, за да засвидетелстват своята признателност към родните възрожденци, въстаници, четници, опълченци, към хилядите воини от освободителната армия на император Александър II, намерили последен покой на българска земя. Паметта за онези дни, онзи дух и онези герои устоя на всички посегателства\", заявява президентът.По думите на Румен Радев невидима нишка свързва свободата, завоювана през 1878 г., и днешната свобода на граждани на суверенна и демократична България, която е в ръцете на живите поколения. „Свободата бе пренесена през всичките 140 години, независимо от превратностите на историята\", допълва Румен Радев.Държавният глава благодари на Националния инициативен комитет за честване на 140-годишнината от Руско-турската освободителна война 1877-1878 г. и възстановяването на българската държавност. „Програмата на честванията не се ограничава с историческата дата, а се разпростира върху цялата 2018 г. и непрекъснато се обогатява, благодарение на вашите инициативи\", отбелязва президентът. ", "date": "2018.01.17", "title": "Румен Радев: Извоюваната през 1878 г. свобода бе „пренесена“ през всичките 140 години, независимо от превратностите на историята"}
{"url": "http://www.cross.bg/imeto-atina-skopie-1565679.html", "text": "/КРОСС/ Скопие и Атина започват нов кръг от преговори по спора за името Македония. Разговорите ще се проведат в Ню Йорк с посредничеството на представителя на ООН Матю Нимиц.Разговорите се оказаха в задънена улица след 1995 г., а двустранните отношения стигнаха до най-ниската си точка по време на 11-годишното управление на ВМРО-ДПМНЕ. Евентуален успешен изход от този проблем, който съществува вече четвърт век, би отворил пътя на Скопие към НАТО и Европейския съюз.За първи път през последните повече от 20 години се очертава толкова ясна възможност за разрешаване на спора между Атина и Скопие за името Македония. Македонските власти не крият оптимизма си, макар и предпазлив.Македонски, както и гръцки представители вече обявиха, че след подновяването на преговорите в Брюксел се очаква решение и то през първата половина на тази година.Посредникът на ООН в спора между Атина и Скопие Матю Нимиц заяви, че на масата за преговори в Ню Йорк ще има конкретна идея за името - нещо, за което вече загатна гръцката страна. Атина има предложение, което включва името Македония, но ще отличава географски страната.  ", "date": "2018.01.17", "title": "Атина и Скопие започват преговори за името на Македония"}
{"url": "http://www.cross.bg/vidrata-politziyata-turnovo-1565680.html", "text": "/КРОСС/  е с битов мотив, за изясняване на междуличностни отношения, това е най-вероятната версия според полицията в Търново, информира \"24 часа\". По случая е започнато досъдебно производство за причиняване на средна телесна повреда на бившия собственик на заложна къща в града.Известният в ъндърграунда на Велико Търново Юлиян Мирчев Видрата е бил прострелян във вторник вечерта в апартамент в старата столица. Сигнал за произшествието е подаден в 23.09 ч. на тел.112. На местопоризшествието веднага били изпратени полицейски екипи и спешна полощ. 48-годишният мъж е бил докаран в 23.40 ч. в спешното отделение на великотърновската болница. Приет е във Втора хирургия с 3 огнестрелни рана в двата крака. Настанен е за лечение, стабилизиран е и опасност за живота му няма.От полицията съобщиха, че до момента не са постъпвали сигнали  за заплахи срещу него или унищожаване на негово имущество. ", "date": "2018.01.17", "title": "МВР: Стрелбата срещу Видрата е с битов мотив"}
{"url": "http://www.cross.bg/vreme-mestno-malko-1565670.html", "text": "/КРОСС/ Трима турски войници са загинали при катастрофа на военен самолет в турската провинция Ъспарта в сряда, пише Hurriyet. Кметът на едноименния град е потвърдил данните за смъртта на намиращите се на борда двама пилоти и един техник. Военни вече са на мястото на произшествието, като все още не е известна причината за катастрофата, но по предварителни данни е имало мъгла по време на полета.В свое становище, турските военни разкриха, че връзката с машината е била изгубена малко към 12:50 часа местно време, малко след което е започнала операция по издирване на самолета. Останките му са намерени около 14:30 местно време.", "date": "2018.01.17", "title": "Турски военен самолет се разби, трима души загинаха"}
{"url": "http://www.cross.bg/deloto-godina-atentata-1565671.html", "text": "/КРОСС/ Служители на летището в Бургас и гранични полицаи бяха сред първите, разпитани по делото за атентата на 18 юли 2012 година, при който загинаха петима израелски туристи и българският шофьор на автобуса им Мустафа Кьосов. След близо година и половина процесуални пречки делото, в което задочно подсъдими са ливанските граждани Мелиад Фара и Хасан Ел Хадж Хасан, започна в Специализирания наказателен съд, предава БНР. Подсъдимите вече пета година се издирват с червена бюлетина на \"Интерпол\". Няма напредък по издирването им, коментира прокурорът по делото.Обвинителният акт беше прочетен днес, след което започнаха първите свидетелски разкази, дадени от очевидци на самия атентат - служители на местно казино, които са раздавали флаери там, както и от таксиметров шофьор и представители на летището, и на \"Гранична полиция\". Всички те разказаха личните си впечатления от взрива, като описаха ситуацията около и след това смута и паниката. Никой обаче от тях до този момент не каза пред съда, че е видял или че си спомня да е видял лицата на извършителя на атентата и на неговите помагачи.Същинското начало на мегаделото \"Сарафово\" идва след година и половина усилия да бъдат призовани всички пострадали и наследниците на загиналите в атентата израелски граждани. Освен че бяха уведомени, повечето от тях чрез представляващите ги български и израелски адвокати депозираха и граждански искове на рекордната обща стойност от близо 200 милиона лева.В края на миналата година съдебният състав на Специализирания наказателен съд успя да проведе и успешно разпоредително заседание, на което страните се съгласиха, че в обвинителния акт не са допуснати процесуални нарушения и делото вече може да започне по същество.Днес стана ясно, че до 18-и юли 2012-а година мерките за сигурност на летището и достъпът до него са били изключително либерални - нещо, което се е променило рязко след атентата.По думите на адвоката на единия ливанец - Радослав Николов и прокурорът по делото Красимир Тренчев, системите за охрана са няколко, но без никакво взаимодействие, което е безспорна предпоставка за улесняване на извършителите на престъплението, а до свободната зона достъп има всеки и буквално може да направи, каквото си поиска.Следващото заседание е на 6-и февруари.  ", "date": "2018.01.17", "title": "Служители на летището в Бургас и гранични полицаи сред първите разпитани по делото \"Сарафово\""}
{"url": "http://www.cross.bg/obshtina-stolichna-vuzdyh-1565672.html", "text": "/КРОСС/ Колите да могат да паркират на булеварди - входни артерии на София, по които минава градски транспорт, в дните с мръсен въздух. Така водачите ще могат да оставят автомобилите си на временните буферни паркинги и да продължат с автобус, трамваи, тролеи или метро.Това предложение на зам.-кмета по транспорт на Столична община Евгени Крусев одобри транспортната комисия към СОС. Като пример Крусев посочи трилентовия в посока бул. \"България\" и възможността колите бъдат оставени в дясната лента, преди водачи и пътници в нея да се възползват от трамвай № 7.Комисията обаче не прие предложението в центъра на София да се редуват автомобили с четни и нечетни номера, тъй като засега не е решен проблемът с контрола.Зеленият билет - еднодневна карта за цялата градска мрежа на цена от лев, ще влезе незабавно в сила, след като мерките бъдат одобрени от СОС на заседанието му на 25 януари. За отпечатването на талоните ЦГМ ще бъде компенсиран от Столична община, заяви председателят на транспортната комисия Екатерина Йорданова.Всички коли на Столична община да бъдат подменени с електромобили, за да се даде пример в битката за по-чист въздух, предложи председателят на групата съветници от БСП в СОС Калоян Паргов. Той подчерта, че е необходим екофонд, набраните средства в който да се харчат целево само за подобряване въздуха в столицата.  ", "date": "2018.01.17", "title": "Колите паркират по булеварди в дните с мръсен въздух в София"}
{"url": "http://www.cross.bg/katalyniya-depytati-aresta-1565661.html", "text": "/КРОСС/ Каталунският парламент, в който мнозинство имат партиите, които са за независимост на автономната област, се събра на първото си заседание след изборите на 21 декември, предаде Франс прес.Сесията се провежда два месеца след безпрецедентната политическа криза в Каталуния, породена от опита за отцепване на областта.Заседанието започна в 11 ч. местно време. Пред сградата на парламента се бяха събрали стотици привърженици на независимостта на областта, които могат да гледат заседанието на огромен екран.На изборите на 21 декември партиите, поддържащи независимостта на Каталуния, спечелиха 47,5 процента от гласовете и имат 70 депутати в 135-местния парламент. Това абсолютно мнозинство им позволява по принцип да предложат кандидат за регионален лидер. Вчера двете основни партии - \"Заедно за Каталуния\" и \"Републиканска левица на Каталуния\", обявиха официално, че са постигнали споразумение за издигане на Карлес Пучдемон за регионален лидер. Двете партии имат съответно 34 и 32 депутати в парламента. Пучдемон е лидер на първата. Предстои подкрепата си за него да обявят и четирима депутати от крайната десница на Каталуния, партията \"Кандидатура за народно единство\", която също е за независимост.Мнозинството от 70 депутати обаче е само теоретично. Осем от депутатите поддръжници на независимостта са в ареста или избягаха в чужбина и не могат да участват в гласуването в пленарната зала. Трима са в ареста, обвинени в бунт и отклоняване на средства, а петима, сред които самият Карлес Пучдемон, за които има също издадена заповед за арест, избягаха в Брюксел.Първата цел на партиите, борещи се за независимост на областта, е да получат контрол върху поста председател на парламента и органа, който следи за спазването на регламента и дневния ред. Именно този орган одобрява или не дистанционното гласуване на едни или други депутати. За депутатите, които са в ареста, това изглежда е възможно, въпреки че парламентарният правилник не го предвижда, казва правителствен източник от Мадрид. Тези хора не са избрали сами да отидат в ареста, а са там с решение на съдия. Но дистанционното гласуване не може да важи за онези, които по своя инициатива са в Брюксел, казва източникът.Мадрид предупреди, че ако днес бъде направен опит да гласуват депутати, които са в Брюксел, това веднага ще бъде обжалвано и ще блокира нормалната работа на парламента.Привържениците на независимостта на Каталуния могат да запазят контрола върху парламента и само с 62 присъстващи в пленарната зала депутати плюс гласовете на тримата депутати в ареста, тъй като опозицията, съставена от либералната партия \"Гражданите\" (\"Сиудаданос\"), социалистическата партия и Народната партия на Мариано Рахой, има само 57 депутати. Осемте депутати от групата \"Обща Каталуния\", която е близка до партията \"Ние можем\" (\"Подемос\"), казаха, че ще се въздържат от гласуване и така ще е невъзможно сформирането на мнозинство, което да подкрепя оставането на областта в Испания.Испанският премиер Мариано Рахой вече каза, че няма никога да допусне Карлес Пучдемон да ръководи Каталуния от Брюксел, било то чрез интернет или видеоконферентна връзка. При първия административен акт, който ще бъде взет в тази насока, ще бъде сезиран Конституционният съд на Испания. Ще се стигне до блокаж на издигането на кандидатура за регионален лидер и правителството в Мадрид ще продължи да управлява директно Каталуния, която бе лишена от автономия след неконституционния референдум за независимост на 1 октомври.Според испанския министър на икономиката Луис де Гиндос политическата криза вече коства 1 милиард евро на страната от забавяне на икономическия растеж на Каталуния, която осигурява 19 процента от БВП на Испания. Над 3000 предприятия, обезпокоени от кризата, предпочетоха да преместят централите си извън Каталуния след референдума. ", "date": "2018.01.17", "title": "Новият парламент на Каталуния заседава за първи път"}
{"url": "http://www.cross.bg/nyama-merki-takov-1565660.html", "text": "/КРОСС/ Приемаме мерки срещу мръсния въздух, а в Бюджет 2018 на Столична община няма заложен 1 лев за изпълнението им. Това заяви общинският съветник от БСП и заместник-председател на Комисията по финанси и бюджет и член на Комисията по опазване на околната среда, земеделие и гори Иван Таков в сутрешния блок на Нова телевизия. \"На предстоящата първа за годината сесия на Столичния общински съвет на 25-и януари ще гласуваме Бюджет 2018, каза той. - Тогава трябва да гласуваме и Доклада с мерките за чистия въздух. В него става въпрос за буферни паркинги, за изграждане на ново сметище за битови отпадъци. А в бюджета няма един лев, заложен за това. Как ще се случат нещата при това положение?!\".Според Иван Таков мерките срещу мръсния въздух са някаква плаха стъпка в правилната посока, но въпросът е в това как ще бъде контролирано и гарантирано изпълнението им. \"Още при приемането им трябва да сме наясно дали те може да бъдат съблюдавани и как ще стане това, коментира още той. - На този етап аз имам съмнения, че управляващите в СО ще успеят да контролират изпълнението им. Вече видяхме един лош пример със свободна продажба на стара дограма с боя и всякакви химикали за огрев. Това показва, че няма никакъв контрол от страна на отговорните институции\". Иван Таков е категоричен, че няма как Столична община да има реална представа за състоянието на въздуха в София при положение, че само в 5 точки в града се измерва замърсяването. \"Всички мерки в Доклада на практика са предназначени за периода, в който има прогноза или има реално замърсяване. Щом се очакват надвишени норми, започваме със забраните. Това за нас са повърхностни мерки. За да има смисъл, трябва да мислим в друга посока - как да се справим с източниците на това замърсяване, за да не се стига изобщо до мерки при превишена норма на праховите частици във въздуха\".", "date": "2018.01.17", "title": "Иван Таков: Приемаме мерки срещу мръсния въздух, а в Бюджет 2018 няма заложен 1 лев за изпълнението им"}
{"url": "http://www.cross.bg/yspya-makenzi-makdonald-1565663.html", "text": "/КРОСС/ След изключително напрегнат мач, Григор Димитров успя да спечели и втория си мач от \"Australian Open\".Хасковлията се изправи срещу 22-годишния американец Макензи Макдоналд, който заема 186 място в световната ранглиста.Мачът откри вечерната сесия на „Rod Laver Arena\" и започна в удобно за българските фенове време - малко след 11.00 чaса българско време.След над три часа динамична игра, Григор успя да победи Макензи Макдоналд с 4:6, 6:2, 6:4, 0:6, 8:6. ", "date": "2018.01.17", "title": "Втора победа за Гришо на \"Australian Open\""}
{"url": "http://www.cross.bg/prevod-konventziya-istanbylskata-1565662.html", "text": "/КРОСС/ Ако новият превод на Истанбулската конвенция ни удовлетворява, ще я подкрепим. Това каза Борис Ячев, секретар на ПГ на „Обединени патриоти\", пред журналисти във връзка с Истанбулската конвенция, предава „Фокус\".Попитан дали \"Обединени патриоти\" ще подкрепят новия превод на конвенцията, ако им хареса, Ячев заяви, че не вижда причина да не го направи.„Това ще бъде нов превод на съществуващ документ. Няма как да се пренапише наново конвенцията\", допълни Ячев.Той припомни, че още, когато се заговори за проблема в Истанбулската конвенция, те са обявили, че става въпрос за некоректен превод.Ячев заяви, че патриотите са казали още в началото на дебата, че ще подкрепят конвенцията, ако към нея има уточняваща декларация или нов превод. ", "date": "2018.01.17", "title": "Патриотите вече са готови да подкрепят Истанбулската конвенция"}
{"url": "http://www.cross.bg/bolnitzi-obshtinskite-totev-1565664.html", "text": "/КРОСС/ Преструктурирането на общинските болници в диагностично-консултативни центрове (ДКЦ) ще доведе до унищожаването им. Това каза д-р Неделчо Тотев, председател на Сдружението на общинските болници след среща с министъра на здравеопазването Кирил Ананиев, предава \"Дарик\".Подобна възможност за преструктуриране беше предложена преди дни от министър Ананиев. Докато не се вложи конкретен смисъл в думата \"преструктуриране\", аз не бих го приел, подчерта д-р Тотев и допълни, че \"ако на човек му се отреже едната ръка, едва ли цялото тяло ще функционира по-добре\". Не е възможно и да се сливат отделения, смята още д-р Тотев.От сдружението отново настояват да получат целева субсидия в размер на 30 млн. лева от републиканския бюджет. Преди дни Министерството на здравеопазването обяви, че отпуска 28,5 млн. лева за дейността на 121 общински лечебни заведения, но това не са само болници и сумата е за цялата година, каза още д-р Тотев. Трагичното е, че не срещнахме разбиране за целевата субсидия, допълни той.Промяната в медицинските стандарти и намаляването на изискванията към общинските болници, за която настояват от сдружението, няма да влоши качеството на медицинската услуга, увери лекарят. Силно завишените изисквания са намалили качеството в общинските болници, подчерта д-р Тотев.Кадровият проблем в общинските болници е резултат на лошото финансиране, каза д-р Кети Маналова, директор на общинската болница в Казанлък. По думите й цените на клиничните пътеки, които не са коригирани от 2006 г. досега, влошават качеството на медицинските услуги. Високото доплащане в частните болници говори за недостатъчен ресурс в НЗОК, допълни д-р Маналова.Предстоят нови разговори между представители на сдружението и на Министерството на здравеопазването.", "date": "2018.01.17", "title": "Преструктурирането на общинските болници ще ги унищожи, според СОБ"}
{"url": "http://www.cross.bg/nekov-borisov-ypravlyavame-1565665.html", "text": "/КРОСС/ \"Как ще управляваме от васалното положение, за което Борисов благодари?\". Този въпрос публикува в личния си профил във Фейсбук евродепутатът от БСП/ПЕС Момчил Неков. Той допълни, че е разочарован от липсата на национално  самочувствие у българския премиер. \"Думите на Борисов поставят въпроса - ние в тежест ли сме на ЕС? Не сме ли равноправен член в общността?\"Неков смята, че европредседателството трябва да се използва и за защита на национални каузи и интереси, не само България да е проводник на общи решения на ЕС. Като важни проблеми той посочи двойния стандарт при храните и защитата на българските производители.\"Борисов абдикира и от въпроса с дискриминация срещу българите. Визовата политика на ЕС явно няма да важи за България. Председателството е отлична възможност да се повдигне въпросът на най-високо ниво, но темата изглежда не е важна за премиера. Чакаме някой да ни \"вменява ангажименти\", а не да си защитаваме правото и мястото\"- коментира Неков.  ", "date": "2018.01.17", "title": "Момчил Неков: Как ще управляваме от васалното положение, за което Борисов благодари?"}
{"url": "http://www.cross.bg/onlaiin-internet-edva-1565668.html", "text": "/КРОСС/ Почти 7 от всеки 10 ползвателите на интернет в рамките на ЕС (или точно 68%) са пазарували онлайн през 12-те месеца на 2017-а година, показва проучване на Евростат, информира БНР.Процентите обаче сериозно варират при отделните страни - членки на съюза, като едва 23% от интернет потребителите в Румъния и едва 27% от тези в България са пазарували онлайн през миналата година. В същото време този процент нараства съществено до 86% в Обединеното кралство, до 84% в Швеция и до 82% в Дания, Германия, Люксембург и Холандия.Според същото проучване на Евростат, 71% от всички пазаруващи по интернет във възрастовата група между 16 и 24 години са купували главно дрехи и спортни принадлежности. Близо 50% от електронните покупки на хората на възраст между 25 и 54 години са били за стоки за дома, докато в най-високата възрастова категория между 55 и 74 години, цели 57% от покупките онлайн са били с цел пътувания и почивка. В рамките на целия ЕС, 85% от хората са използвали интернет през изминалата 12 месеца, като 57% от тях са осъществили онлайн покупки. В същото време 66% от българите са ползвали интернет и едва 18% тях са се възползвали от пазаруването онлайн.За съжаление, по тези два показателя нашата страна се нарежда на последно място сред всички 28 страни - членки на Европейска съюз, отчита проучването на Евростат.  ", "date": "2018.01.17", "title": "Близо 70% от ползващите интернет в ЕС пазаруват онлайн"}
{"url": "http://www.cross.bg/dimitrov-grebetza-lyubomir-godina-1565669.html", "text": "/КРОСС/ Софийският градски съд отказа да пусне от затвора предсрочно Любомир Димитров-Гребеца, който е осъден за това, че е част от групата за отвличания \"Наглите\". До момента Димитров е излежал близо 9 години от присъдата си. Остава му по-малко от година.Администрацията на затвора смята, че Димитров не се е поправил. Има риск той да извърши друго престъпление. Освен това той е подсъдим и за двойно убийство.Това е третият опит на Любомир Димитров-Гребеца да излезе на свобода. Миналата година той 2 пъти застана пред Темида, за да иска да бъде освободен предсрочно. ", "date": "2018.01.17", "title": "Любо-Гребеца остава \"на топло\""}
{"url": "http://www.cross.bg/babish-cheshkiya-pravitelstvo-1565666.html", "text": "/КРОСС/ Чешкото правителство подаде оставка. Премиерът Андрей Бабиш и целият му кабинет обявиха, че се оттеглят от власт, след като във вторник вечер не можаха да получат вот на доверие от парламента.На поискания вот правителството на Бабиш получи само 78 гласа подкрепа на гласуването в Камарата на депутатите. 117 народни представители в долната камара на чешкия парламент гласуваха против, а 5 се въздържаха.Правителството ще изпълнява задълженията си до назначаването от президента на нов кабинет.На парламентарните избори през октомври партията на  Бабиш получи най-много гласове, но не спечели мнозинство и не можа да намери коалиционен партньор. Позицията на чешкия премиер е подкопана допълнително от повдигнатите му обвинения в злоупотреба с пари от европейски фондове. ", "date": "2018.01.17", "title": "Чешкото правителство подаде оставка"}
{"url": "http://www.cross.bg/strani-dvete-surbiya-1565667.html", "text": "/КРОСС/ Програмата за трансгранично сътрудничество ИНТЕРРЕГ - ИПП България - Сърбия 2014-2020 г. е от изключително значение за изпълнение на приоритетите ни като председател на Съвета на ЕС за  интеграцията на Западните Балкани към европейското семейство. Това коментира заместник-министърът на регионалното развитие и благоустройството Деница Николова, която председателства провеждащото се в София днес заседание на Съвместния комитет за наблюдение на програмата.В следващите 6 месеца усилията ще бъдат насочени към постигане на по-успешни резултати в тази насока, каза още заместник-министърът и допълни, че това е важна стъпка за задълбочаване на взаимоотношенията между двете страни.  „Нашето сътрудничество е без граници, когато се стремим да постигаме общи цели, да развиваме нашите региони по общ начин, за да имаме по-високи постижения и по-добър икономически растеж\", отбеляза Николова.Тя подчерта, че проектите по програмата допринасят за сближаване между двете страни във всички аспекти - териториално, икономически и културно.Резултатите по трансграничната програма до момента са изключително добри, стана ясно по време на заседанието.  Към днешна  дата се изпълняват 39 проекта между двете страни за близо 18,5 млн. евро, с което е договорен над  50% от общия бюджет от 34 млн. евро. По-голяма част от проектите са инвестиционни, допринасящи за развитието на устойчивия туризъм в пограничния регион между България и Сърбия, подобряване и съхраняване на околната среда и развитие на потенциала на младежката заетост и предприемчивост. До края на месеца предстои да бъде обявена и втора покана за набиране на проектни предложения за близо 12 млн. лв. евро. Очаква се проектите да бъдат одобрени през есента и да се пристъпи към тяхното изпълнение.Зам.-министър Николова отбеляза, че кандидатстването по новата покана ще става само по електронен път. „Това ще допринесе за облекчаване на административния процес, на потенциалните бенефициенти и за по-голяма прозрачност при подаване на проектите и оценителния процес след това\", обясни заместник-регионалният министър.Освен това се обявява и пакет с критерии за оценка на проектните предложения, с което се дава възможност бенефициентите да са на ясно какво и как се оценява,  как реагира оценителната комисия в хода на всяко едно проектно предложение, а целта е да се изгради по-голямо доверие от кандидатстващите. По втората покана за подаване на проекти ще се приоритизират интегрираните инвестиционни мерки, а целта е постигането на по-ясен и видим ефект за населените места, а оттам и по-добри резултати и постигане на заложените индикатори.Съпредседателят на заседанието Михаило Дашич - помощник-министър на европейската интеграция на Република Сърбия, отбеляза в словото си, че сътрудничеството е изключително ползотворно и за двете страни. „Благодарение на  професионализма от двете страни на границата постигаме сериозни достижения\", посочи той. ", "date": "2018.01.17", "title": "Нови 12 млн. евро се отпускат за развитие на трансграничния регион между България и Сърбия"}
{"url": "http://www.cross.bg/godina-tzentur-energo-pro-1565649.html", "text": "/КРОСС/ През изминалата 2017 година повече от 650 настоящи и новоназначени служители на ЕНЕРГО-ПРО Мрежи преминаха обучение в Учебния център на електроразпределителното дружество във Варна. Така за осемте години от неговото съществуване през залите и практическия полигон на специализирания учебен център са преминали около 8 000 енергетици.Проведените обучения са в различни тематични направления, като някои от курсовете са реализирани със съдействието и участието на външни лектори. Повече от 200 служители, в това число и новоназначени, на длъжност електромонтьор, са преминали специализиран курс през 2017 година, включващ теоретична и практическа част. За целта се използват редица специално изградени съоръжения в базата на центъра. Учебен трафопост, стоманорешетъчен стълб, както и т.нар. „бейби линия\", представляваща по-ниско копие на реална електропроводна линия, осигуряват практическата подготовка на елект-ромонтьорите. Успоредно със задължителната програма за новоназначени електромонтьори, през 2017 година се запази традицията да се провеждат и обучения за повишаване на квалификацията на специалисти енергетици от електроразпределителната компания. Реализираните през изминалата година специализирани курсове включват практическа подготовка за работа под напрежение, работа на височина, оказване на първа помощ на пострадал от електрически ток, планово и аварийно обслужване на съоръжения от електроразпределителната мрежа и други.Освен обученията на служителите на компанията, Учебният център на ЕНЕРГО-ПРО във Варна ежегодно е обект на посещения от страна на ученици и студенти, изучаващи електротехнически специалности. През изминалата година Професионалната гимназия по електротехника и електроника в Горна Оряховица и електроразпределителната компания избраха празничния 1 ноември - Ден на народните будители, за да организират посещение на 20 ученици в Учебния център на ЕНЕРГО-ПРО. По време на обиколката младежите имаха възможност да обогатят своята теоретична и практическа подготовка и да придобият полезни познания в сферата на енергетиката в среда, близка до реалната.От своето откриване през 2009 година до сега провежданите обучения в специализирания център на ЕНЕРГО-ПРО винаги са били насочени към постигането на висока степен на професионални умения и формиране на трудови навици у електротехническите специалисти в компанията. Придобитите познания по време на обучителните модули гарантират не само безопасността на самите служители при работа с електрическите съоръжения, а и бързата и адекватна реакция при повреди по електроразпределителната мрежа за осигуряване на надеждно електрозахранване на клиентите на ЕНЕРГО-ПРО.", "date": "2018.01.17", "title": "Над 650 енергетици са преминали обучение в специализирания учебен център на ЕНЕРГО-ПРО през 2017 година"}
{"url": "http://www.cross.bg/peskov-pytin-govoritelyat-1565650.html", "text": "/КРОСС/ Резултатите от медицинските изследвания на Доналд Тръмп отекнаха и от другата страна на света - в Русия, като станаха повод местни журналисти да запитат в какво състояние е Владимир Путин.Темата коментира говорителят на Кремъл Дмитрий Песков, като успокои репортерите и ги увери, че няма никакво основание за притеснения относно здравено на руския държавен глава.„Нашето законодателство не предвижда задължително да се огласяват данни за здравето на президента\", обяви Песков и поясни, че не се и предвижда подобна промяна.„Но мога да ви уверя, че президентът Путин е абсолютно здрав и може да сложи мнозина в малкия си джоб\", допълни говорителят на президентската институция, цитиран от ТАСС.По-рано през деня от Белия дом се отчетоха за здравето на Доналд Тръмп, като беше обявено, че той е в отбично психическо и физическо здраве, с единствената забележка, че бил с леко наднормено тегло, като повечето американци.", "date": "2018.01.17", "title": "Песков: Путин е абсолютно здрав, може да сложи мнозина в малкия си джоб"}
{"url": "http://www.cross.bg/teatur-iliev-aktyorut-1565648.html", "text": "/КРОСС/ Напусна ни актьорът и дългогодишен председател на Съюза на артистите в България Стефан Илиев. Той бе любимец на поколения зрители.Ще остане запомнен с филми като „Господин Никой\", \"На всеки километър\", \"Васко да гама от село Рупча\", „Куче в чекмедже\", „Петък вечер\" и много други, припомни Нова телевизия.През живота си той работи в театрите в Габрово, Плевен и Перник, в Народния театър за младежта, Театър „София\" и Малък градски театър „Зад канала\".  ", "date": "2018.01.17", "title": "Почина актьорът Стефан Илиев"}
{"url": "http://www.cross.bg/deyana-deloto-rodilkata-1565652.html", "text": "/КРОСС/ Магистратите от Софийския градски съд дадоха ход на разпоредителното заседание по делото срещу лекарите Явор Лозанов, Елена Василева, Антоний Филипов, Александър Червеняков, Владислав Христов, Христо Цеков, обвинени за смъртта на родилката Деяна Георгиева.От името на майката на Деяна - Людмила Велинова и бащата на детето - Марат Михайлов е постъпил граждански иск срещу болницата.Адвокатите на подсъдимите поискаха да не се приемат за съвместно разглеждане предявените искове.Според тях искът не може да се приеме, защото не се знае точно за каква сума се претендира. Исковете са за 400 000 лв. от майката, но не могат да се разгледат защото е посочена обща сума с лихвите, солидарно към всички подсъдими.Не можело да се претендира за солидарна отговорност, смятат юристите. Адвокатите твърдят още, че не е ясно срещу кого се претендира с тези искове.Детето на Деяна - Майкъл Михайлов, претендира чрез баща си Марат Михайлов за още 400 000 лв.Съдът счита, че исковете на Людмила Велинова биха затруднили наказателния процес и не ги допуска за съвместно разглеждане. Велинова се конституира като частен обвинител.Искът на Марат Михайлов също не се допуска за съвместно разглеждане.Според адвокатите на подсъдимите са допуснати съществени процесуални нарушения по делото. Обвинението не било ясно, защото не било ясно кое подзаконово правило е нарушено, заявиха защитниците. Те поискаха делото да бъде прекратено и върнато на прокуратурата.Подсъдимите подкрепиха исканията на защитниците си.Прокурорът по делото заяви, че няма съществени нарушения. Пропуските може да бъдат компенсирани в хода на съдебните заседания.Съдът не видя процесуални нарушения по делото, за каквито пледираха адвокатите на подсъдимите.Съдът отхвърли иска за прекратяване на делото поради допуснати процесуални нарушения.Датата за следващото съдебното заседание е 16 февруари. На него ще бъдат призовани свидетели.Людмила Велинова - майка на починалата Деяна, заяви, че ще разчита на някакво възмездие.\"За мен лично, справедливостта е една ефективна присъда. Една условна присъда или отнемане на лекарски права, не може да бъде присъда за един отнет човешки живот. Защото един престъпник, който убива на улицата или някой, който извършва някъде, той също е толкова виновен колкото и лекаря, който отне живота на моето дете\", допълни майката.Според Велинова лекарите имат вина за смъртта на дъщеря й. 19-годишна жена е родила в „Шейново\", без да плати за избор на екип. Казала, че е здрава и това е ненужен разход. Непосредствено преди раждането обаче лекарка в болницата задала следния въпрос: \"А, имате ли избор на екип?! И какво чакате още?!\"Въпреки това момичето било категорично, че не иска екип. След раждането Деяна е изписана, както твърдят в медицинското заведение - здрава.В последствие родилката вдига температура. Бърза помощ констатира неразположение и на младата жена са изписани обезболяващи.Първата болница, която я приема, е Инфекциозна, която констатира, че родилката задържа вода. Следват дълги часове разкарване с линейка, защото лекарите казват, че не могат да се справят. Има обаче нов проблем - никой не иска да я приеме. В крайна сметка Деяна е приета в „Пирогов\". Направена й е спешна операция. Следва кратко стабилизиране и приемане в Александровска. Междувременно състоянието на родилката се влошава рязко, а лекарите сменят диагнозите й. Всички твърдят, че е сепсис, но с неясен произход. Спират бъбреците, матката и е извадена, накрая отказват белите дробове. Последно е сърцето. Деяна умира рано сутринта в понеделник.  ", "date": "2018.01.17", "title": "СГС даде ход на делото за смъртта на родилката Деяна"}
{"url": "http://www.cross.bg/boiichev-zhelyo-pravitelstvoto-1565651.html", "text": "/КРОСС/ Жельо Бойчев: Голямата цел на този вот е сваляне на правителството на кабинета „Борисов 3\". Това не означава, че ние си представяме смяната на едно правителство с друго и нещата в държавата да продължават по начина по който се случват в момента. Голямата цел, която си поставя БСП е да бъде променен модела на управление в страната. Без радикална смяна на модела на управление няма да има никакъв видим резултат за българските граждани. Вижте, има много въпроси - „ Защо го правите този вот за недоверие?\", той няма шанс да мине и едва ли не се прави всичко възможно да бъде неглижиран. Човек не може да бъде безучастен към темата „корупция\" и другото, което е, каква е алтернативата да мълчим и да не правим нищо ли? Ние имаме смелостта ясно да посочим проблема и да искаме неговото решение. Надяваме се с разискванията преди вота и по време на самия дебат да стане пределно ясно на всички, че корупцията е тема, която касае всеки един български гражданин, че тя води до бедност и престъпност, също така.Жельо Бойчев: Бихме отговорили на едно сериозно обществено очакване, ако наистина има видими резултати за борбата с корупцията и особено тази във висшите етажи на властта. Това е голямото очакване към българските граждани и целта е с този вот да провокираме такъв тип реални действия.Жельо Бойчев: Корупцията неизменно присъства във всички сфери на нашия живот. Започваме с контрабандата и сивата икономика, защото тя ощетява приходната част на бюджета. Виждате, какъв дебат и спор имаме затова, как се харчат средствата в страната, за кого се отпускат средства и Виждате от началото на годината правителството допълнително отпусна средства и за БАН, и за сектор „Сигурност\", и за здравеопазването. Всичко това би било по един по-различен начин ако държавата съумее да събира своите приходи. Поискахме да бъде предоставен доклад на ДАНС за проверка на Българската акцизна централизирана информационна система (БАЦИС), която в реално време трябва да отчита всякакво движение на всички лица по Закона за акцизите и данъчните складове, които търгуват с горива. Един вид трябва да има пълен контрол на търговията с горива в страната с оглед събирането на дължимото ДДС и акцизите при тази търговия. Оказа се, че доклада на ДАНС констатира редица слабости, които водят до изкривяване и манипулиране на данните в тази информационна система, т.е. нейната ефективност е поставена под въпрос и от там държавата не може да гарантира реално дължимия акциз и ДДС. По своята същност това ощетява българския бюджет с около стотици милиони всяка една година. Това няма, как да се случи без сериозно покровителство от най- високите етажи на властта. От там мотивите ни преминават през начините по които се разходват средствата. Даваме пример със здравеопазването, където знаете, че над 4,5 млрд. лева се разходват, паралелния износ на лекарствени продукти, все повече се концентрира ресурс в определени частни структури за сметка на общинското и държавно здравеопазване. По същество ресурса на сектор „ Здравеопазване\" не стига до основната цел да гарантира качествено, но и достъпно здравно обслужване на българските граждани. Даваме примери и с обществените поръчки, защото в рамките на този мандат на правителството за по- малко от година около 10 млрд. лева са процедурите, които са проведени през Закона за обществените поръчки. Оценката на работодателските организации и всички международни класации, показват България на едно от челните места, като държава с корупционни практики и това е благодарение на начините по които се провеждат обществените поръчки. Като се започне от нагласени и предварително предизвестен победител, преминаваме до условия, които ограничават конкуренцията и стигнем до това, че финансовият ресурс се е концентрирал в много малък брой фирми в определени сектори. Дадени са емблематичните примери със строителството на НДК и подготовката на сградата за Българското председателство, провеждането на процедурата за 17 млн. лева, както и допълнителното и анексиране след това. Други примери са и допълнително отпуснатите средства отново без обществена поръчка, за да стигнем до общата сума от 45 млн. лева, за които никой не знае в момента за какво са изхарчени тези средства. Даваме примерите и с пътното строителство, Националната програма за саниране, където случаите са фрапиращи и т.н. Има синтезирани примери от сектори в българския живот, които са в нашите мотиви.Жельо Бойчев: Ние винаги, когато имаме данни за нарушение ги изнасяме и сигнализираме конкретните органи, но същевременно молбата ми е да няма някакви очаквания от народните представители, че са разследващ орган. Ние заостряме вниманието, поставяме проблема, но други са органите, които имат възможности дас провеждат разследване и да стигат до присъди и наказания.Жельо Бойчев: Да, със сигурност има текстове, които дават възможност за двусмислено тълкуване. Големият проблем е, че правителството започна процедурата по ратификация и приемането на Истанбулската конвенция без абсолютно никакъв дебат или обществена дискусия, разбира се с пълното съзнание за противоречията, които има и негативната реакция и някак си се искаше този въпрос да мине между другото. Сега за пореден път, след като правителството е приело един документ, ние ще правим обществено обсъждане преди да бъде гласувано в Народното събрание. Тъй като това е тема свързана с насилието и правата на жените е заложена, като основна в работата и дейността на левицата. Още в рамките на тази седмица ние ще внесем необходимите приети законодателни промени по този въпрос. В Наказателния кодекс ще завишим наказанията за такъв тип насилници и изобщо ще криминализираме тези деяния, които не са обект на наказателно преследване.", "date": "2018.01.17", "title": "Бойчев: Голямата цел на вота на недоверие е радикална смяна на модела на управление"}
{"url": "http://www.cross.bg/zavedeniya-karta-lechebni-1565653.html", "text": "/КРОСС/ „БСП, водена от желанието да бъде балансирана системата на здравеопазване, предложи до излизане и утвърждаване на модела на Националната здравна карта да не бъдат откривани нови лечебни заведения, независимо какви са те - частни или държавни\". Това заяви народният представител от ПГ на „БСП за България\" проф. Георги Михайлов в НС.Той обясни, че тази карта предлага оптималното разполагане на лечебните заведения в страната.„Това би могло да даде възможност да бъде внимателно обмислена необходимостта-  къде, в кои региони на страната, системата се нуждае от специфичен, в дадено направление, брой легла\", каза още той.Проф. Михайлов подчерта, че от години е известно, че в големите градове са разкрити огромен брой лечебни заведения, които не отговарят на нуждите.„Сериозна е задлъжнялостта на лечебните заведения, тежък е дисбалансът в разходването на обществените ресурси в здравеопазването\", каза още народният представител.", "date": "2018.01.17", "title": "Проф. Михайлов, БСП: Да не се откриват нови лечебни заведения до утвърждаване на модела на Националната здравна карта"}
{"url": "http://www.cross.bg/borisov-bulgariya-nyama-1565656.html", "text": "/КРОСС/ \"Ще положа всички усилия Иснатбулската конвенция да мине в българския парламент\".Това увери министър-председателят на Бойко Борисов по време на изслушването си пред ЕП в Страсбург при представяне на приоритетите на българското европредседателство. След като , след това той отговаря и на техни въпроси. Относно Истанбулската конвенция това е първата категорична позиция на премиера по повод документа, който вече предизвика противоречиви реакции, както в обществото, така и сред самите политици.Позицията му стана известна в отговор на въпрос на Елена Валенсиано, която го призова от името на социалистите в ЕП и жените в Европа да бъде ратифицирана Истанбулската конвенция.„Именно БСП взе решение да не я подкрепи в парламента, отвърна премиерът и обеща: Ще положа всички усилия да мине (Конвенцията) в парламента. Насилието над жени и деца е чудовищно в цяла Европа\", аргументира се той, но не даде разяснение пред евродепутатите, че текстът на документа се приема нееднозначно от българското общество и дори от коалиционните му партньори.Борисов бе атакуван за корупцията в България.\"Имате възможност да излъскате своя имидж и имиджа на страната като се заемете с борбата с корупцията\", заяви Ска Келер от зелените в ЕП.\"Както сме се заели сега, до 2-3 години ще се справим и то ще се справим добре\", отвърна ѝ Борисов.„Корупция има навсякъде и водим огромна битка. Избиран съм 11 пъти като победител на избори в България. Не съм виновен, че ги спечелих тези избори. София имаше криза с боклука, когато станах кмет. Нямаше завод, нямаше внищо. Сега София след Цюрих е най-добре организираната система. В същото време, ако има такава корупция, каквато казвате, ще има ли ръст на икономиката и инвестиции. Как ще ни избират все нас на първо място, попита Борисов. - Както сме се заели сега, до 2-3 години ще се справим и то добре\", увери той.„Моля ви, тези наши приятели, които протестират, ми бяха коалиционни партньори. Разделиха се на три партии с три вожда. Те са нашият най-естествен партньор. Не съм виновен, че спечелих изборите. Социалистите проведоха изборите и ние победихме\", отговори на атаките Борисов.Ска Келер от \"Зелените\" го нападна и за екопротестите, и за корупцията, подчертавайки изводите от годишните мониторингови доклади: „Председателството е повод да се хвърли светлина върху страната. Има хиляди по улиците, които демонстрират в защита на Пирин. Много протестират срещу корупцията и едно решение за изграждането на ски курорт и незаконна сеч. Район защитен по силата на правото на ЕС. Зачитането на върховенството на закона е важно в ЕС. Председателството трябва да даде добър пример. Минаха 11 години от вашето членство. Прочетохме 11 доклада по темата корупция. Все още България е страната с най-много корупция в ЕС. Много от мерките са контрапродуктивни. Последният закон казва, че хората, които подават сигнали, са изправени пред опасността от наказателно преследване. Има проблем и с въздействието върху медиите от страна на тъмни кръгове. ЕК няма как да пренебрегне тези факти. Трябва да се заемете с борбата с корлупцията. Кажете как да ви помогнем\", обърна се тя към Борисов.Тя цитира и текстове от приетия миналата седмица антикорупционен закон, подертавайки, че ръководството на антикорупционния орган ще се избира от тези, които би трябвало да преследва.В отговор на критиките за Пирин, премиерът заяви категорично, че е готов да се подпише пред евродепутатката, че в Банско няма да бъде построена и една керемида извън втория лифт.„Аз самият съм зелен човек. Опазването на природата е в огромна степен защитена от нашето правителство. Преди десетина дни се срещнах с природозащитните организации. Спирал съм проекти с години, за да се излюпят щъркелчета. Министрите съм карал да пренасят лично блатни кокичета, за да не ги стъпче валяк. Всичките ни проекти са с тунели за мечки, вълци и костенурки. Това, което са ви казали, не е вярно. Искам да гарантирам, става въпрос за втори лифт. Един единствен лифт в курорта в десетката на Европа - Банско . Сега има само един и туристите чакат на опашка с часове. Става въпрос само за втори лифт. Сега тези хиляди се качват по път с автомобилите си в планината. За да вървят автомобилите, го осоляваме непрекъснато и десетки дървета около него загиват. Не само няма да се допусне незаконна сеч. България е първа в Европа по нови гори и единствена разширява горите си. Кой инвеститор ще даде да му отсекат боровете? Една керемида повече няма да се сложи там!\", отговори Бойко Борисов на Ска Келер. ", "date": "2018.01.17", "title": "Премиерът: Ще направя всичко възможно парламентът да приеме Истанбулската конвенция"}
{"url": "http://www.cross.bg/yachev-vota-nedoverie-1565657.html", "text": "/КРОСС/ Обединените патриоти ще гласуват срещу вота на недоверие.Имаме предварително решение, че ще гласуваме срещу този вот на недоверие, по хиляди причини, най-малкото защото мотивите, които бяха внесени днес от Корнелия Нинова, са смехотворни. Това заяви пред журналисти в парламента секретарят на ПГ на Обединените патриоти Борис Ячев.Фактът, че БСП се люшка в продължение на месец и половина за това какви мотиви да внесе - имаше залитане към здравеопазване, саниране, доказва, че желанието за този вот е изцяло политически стремеж на Корнелия Нинова да си даде допълнително един час политическо говорене и да реши донякъде свои вътрешни проблеми, свързани с нейното укрепване като лидер, коментира Ячев. Според него половината от ръководството на БСП са чули мотивите на вота едва днес. \"Мотивите за този вот са съчинени в политическата канцелария, лаборатория, на Кирил Добрев и Корнелия Нинова\", коментира Ячев.Според Борис Ячев проблем с корупцията има във всяка една държава в различна степен. По-важното е тези проблеми да се решават, заяви той и допълни, че след 4-5 години опити да се приеме антикорупционно законодателство, то вече е факт. Сега трябва да се даде време на новия антикорупционен орган да започне работа и да постигне резултати, коментира депутатът.  ", "date": "2018.01.17", "title": "Патриотите ще гласуват срещу вота на недоверие"}
{"url": "http://www.cross.bg/zhena-potvurdiha-intzidenta-1565658.html", "text": "/КРОСС/ 30-годишна жена е паднала от 9-ия етаж на блок „Балатон\" 3 в кърджалийския квартал „Веселчане\", потвърдиха от полицията в Кърджали.От там уточниха, че става дума за нещастен случай, а не за самоубийство. Сигналът за инцидента е подаден в 10.57 ч. Криминални полицаи правят оглед на мястото на инцидента.Тялото на младата жена е транспортирано до спешното отделение на болница „Д-р Атанас Дафовски\" в областния център.Жената е починала, потвърдиха от болничното заведение. ", "date": "2018.01.17", "title": "Млада жена почина след падане от 9-ия етаж на блок в Кърджали"}
{"url": "http://www.cross.bg/znachi-nashite-ostava-1565659.html", "text": "/КРОСС/ Биха отбой! Проблемът бил в превода, разбрахте ли? Не бил точен. Затова Съветът на Европа решил да прави нов превод на Истанбулската конвенция!А-й-й, колко се размириса само от това съобщение. Та ако министър-председателят е чел текста на български, значи са го били подвели; ако каже, че го е чел на английски или френски, значи лъже; ако не го е чел, значи мандатът, въз основа на който Захариева е подписвала конвенцията, е фалшив; ако пък е подписала без мандат, значи трябва да я изгонят. Значи и гласовете \"за\" в Министерския съвет са невалидни, тъй като документът, който са гласували, е с невярно съдържание.И да изгонят Захариева, голяма работа. Проблемът е в текста, не в министърката или в превода. Преводът няма правна стойност, такава има само оригиналът. Както и да го превеждат, третият пол остава. Той е в дъното на конвенцията, нейният смисъл. Насилието над жените е благовидната форма, с която се прикрива гнусното в съдържанието.Както и да го превеждат, остават извращенията, които подготвят над детската психика. Остава задължението да изкореняваме нашите традиции и обичаи, които третополовите не харесват. Остава подмяната на нашите ценности. Остава принудата да приемаме и храним всеки афроазиатец, който твърди, че е женствен и поради това се опасява да не бъде преследван в своята страна.Размирисалата се конвенция започва да вони, когато си представим, че нашите управници може и друг път да са подписвали нещо, без да знаят какво. Бутнали им листа, погалили ги по главата, нашите подписали и казали тенкю.Кой знае колко пъти Министерският съвет е вземал съдбоносни решения ей-така, без да четат, на доверие, за потупване по рамото или за някой скришом бутнат милион.Май се насадиха на пачи яйца. ", "date": "2018.01.17", "title": "Василев за Истанбулската конвенция: Проблемът е в текста, не в превода"}
{"url": "http://www.cross.bg/ezeroto-skovaha-suedinenite-1565686.html", "text": "/КРОСС/ Ледове сковаха отделни части на Съединените щати. Там температурите паднаха до минус 15 градуса по Целзий.Дърветата и тревата около езерото Мичиган в Чикаго бяха покрити с дебел слой лед, а фарът на брега на езерото изглеждаше като огромен леден чадър.Така зимата превърна района в истинско произведение на изкуството.Обилни снеговалежи имаше и в Чехия. Там лошото време стана причина за транспортен хаос и много катастрофи.Около 40 превозни средства се сблъскаха на една от най-натоварените магистрали, а десет души пострадаха.В продължение на часове движението по магистралата беше блокирано.Ситуацията е сходна и в съседна Полша. Там снеговалежите и силните ветрове доведоха до затварянето на редица пътища. ", "date": "2018.01.17", "title": "Лед и студ сковаха Съединените щати и Европа"}
{"url": "http://www.cross.bg/pensii-petkov-pensiya-1565683.html", "text": "/КРОСС/ Социалният министър Бисер Петков очаква част от навършващите тази година условията за пенсия лица да отложат пенсионирането си за 2019 г., когато отпада таванът на новоотпуснатите пенсии. Пред депутатите от социалната комисия той обяви, че засега не се предвижда промяна в законодателството, която до премахне това ограничение и за старите пенсии. Министър Петков съобщи още, че от началото на март ще бъдат увеличени заплатите на социалните работници, инспекторите по труда и служителите в бюрата по труда, но размерът ще зависи от оценката на тяхната работа.От началото на следващата година за новоотпуснатите пенсии няма да има таван, а размерът на ограничението за старите пенсии, които се получават от около 45 000 души, ще се увеличи от 35 на 40% от размера на максималния осигурителен доход.Това може би ще накара хората, които очакват пенсия с по-голям от тавана размер, да изчакат до 2019-а, вместо да се пенсионират през тази година, коментира министър Бисер Петков.\"Още повече, че НОИ от четири години предлага услуга по изчисляване прогнозния размер на пенсията. Така че всеки в предпенсионна възраст би могъл да получи доста надеждна оценка за размера на пенсията си и на база на това да определи своето поведение\", посочи министърът.Във връзка с работата по концепцията за изплащане на пенсия от втория стълб и дебата, дали човек да има право на избор да получава пожизнена пенсия, еднократна сума или програмирани тегления, министър Петков заяви, че подкрепя ограничението за еднократно изплащане на натрупаното в личната партида.Министър Петков съобщи още, че от март започва раздаването на първите за тази година хранителни пакети на най-бедните у нас, по европейската програма за тяхното подпомагане. Те ще получат по седем вида хранителни продукти.", "date": "2018.01.17", "title": "Без таван на новите пенсии от догодина"}
{"url": "http://www.cross.bg/dunchila-premier-lider-1565685.html", "text": "/КРОСС/ Румънският президент Клаус Йоханис назначи евродепутата Виорика Дънчила за трети премиер на страната в рамките на седем месеца, като тя е първата жена на този пост в страната.Предшественикът й Михай Тудосе подаде оставка от поста в понеделник след борба на лобита в управляващата Социалдемократическа партия с лидер Ливиу Драгня.54-годишната Дънчила е евродепутат от листата на СДП от 2009 година, като се занимава с въпросите на земеделието и селското развитие. Тя е заместник-председател на Комисията по земеделие и селско развитие в Европейския парламент. Дънчила е ръководител на женската организация на румънските социалдемократи.Виорика Дънчила, която е сондажен инженер, е заемала ръководен пост в администрацията и в окръжната партийна организация на СДП в окръг Телеорман, където председател на Окръжния съвет в периода 2000-2012 година е бил настоящият лидер на СДП Ливиу Драгня.Дънчила беше номинирана за нов премиер от Изпълнителния комитет на лявоцентристката Социалдемократическа партия, която има мнозинство в парламента.  ", "date": "2018.01.17", "title": "Румъния има първа жена премиер"}
{"url": "http://www.cross.bg/narishkin-petkov-bulgariya-1565645.html", "text": "/КРОСС/ Румен Петков проведе среща с председателя на Руското историческо общество и директор на руското разузнаване Сергей Наришкин. Двамата са обсъдили междудържавните отношения България - Русия.По време на разговора Петков е отправил официална покана към представителите на Руското историческо общество за участие в честванията посветени на 140-та годишнина от Руско-турската освободителна война.Наришкин е изразил специална благодарност за изключителната организация на проведените в началото на декември миналата година тържества, посветени на Плевенската епопея. Той бе силно впечатлен от подарената му, в два тома, книга „Руските паметници в България от Освободителната война 1877-1878 г.\". Автор на предговора към първата книга е президентът Георги Първанов.Встъпителната част на втория том е изготвена от княз Николай Романов. Всеки от томовете на изданието представя по 365 паметника. ", "date": "2018.01.17", "title": "Румен Петков проведе среща с директора на руското разузнаване Сергей Наришкин "}
{"url": "http://www.cross.bg/prostrelyaha-informatziya-veliko-1565644.html", "text": "/КРОСС/ Простреляха мъж във Велико Търново, съобщава МВР. Снощи около 23:00 часа властите получили сигнал за прострелян мъж в жилище в старата столица. На адреса веднага били изпратени полицаи и Спешна помощ.Простреляният мъж е настанен за лечение и е без опасност за живота.По информация на bTV простреляният е 48-годишният Юлиян Мирчев - Видрата. Мъжът е известен в ъндърграунд средите. По непотвърдена информация инцидентът е станал заради пиянски скандал. ", "date": "2018.01.17", "title": "Простреляха мъж във Велико Търново"}
{"url": "http://www.cross.bg/snimki-enrike-bebetata-1565641.html", "text": "/КРОСС/ Енрике Иглесиас и Анна Курникова зарадваха последователите си в Instagram, като публикуваха снимки на близнаците си. Звездните родители показаха фотосите в личните си профили, като всеки от тях позираше с едно от бебетата.За снимките децата са облечени в сиво, а интернет потребителите само предполагаха кое е момиченцето и кое момченцето.Певецът и бившата тенисистка станаха родители през декември, а момченцето и момиченцето носят имената Никълъс и Луси.Първите снимки на бебетата в социалната мрежа предизвикаха вълна от възторжени коментари, пожелания, комплименти, предава „Дарик\". ", "date": "2018.01.17", "title": "Енрике Иглесиас и Анна Курникова показаха близнаците си"}
{"url": "http://www.cross.bg/grabezh-vuoruzhen-pleven-1565643.html", "text": "/КРОСС/ Въоръжен грабеж е извършен около 02:00 часа тази нощ на бензиностанция на главен път Плевен - Русе, съобщава „Нова телевизия\".Грабежът се е развил в района на село Тотлебен (община Пордим), което се намира на около 30 км от Плевен.Маскиран мъж нахлул в бензиностанцията и насочил пистолет срещу служителя. По информация на прокуратурата той е взел оборота от 202 лева, както и 313 броя лотарийни билета - всичко на обща стойност 1072 лева.", "date": "2018.01.17", "title": "Въоръжен грабеж на бензиностанция в Плевенско"}
{"url": "http://www.cross.bg/borisov-ybiiistvoto-tachi-1565642.html", "text": "/КРОСС/ Министър-председателят Бойко Борисов проведе телефонен разговор с президента на Косово Хашим Тачи по повод убийството вчера на един от лидерите на косовските сърби Оливер Иванович. Борисов остро осъди убийството и изрази съболезнованията си към близките и съмишлениците на политика.Българският премиер изрази надежда, че трагичният случай няма да попречи за нормализирането на отношенията между Прищина и Белград и настоя за личната ангажираност на косовския президент за възстановяване на диалога. „В Страсбург темата за интеграцията на Западните Балкани е приоритет. Запознах членовете на Европейския парламент с мотивите ни защо страните от региона заслужават европейска перспектива, но усилия трябва да се полагат от всички. Разчитам и на Вашата помощ случаят в Косовска Митровица да не ни отклонява от голямата цел\", посочи Бойко Борисов и призова за активна работа за разкриване на убийството.Президентът Тачи подчерта, че правоохранителните органи в Косово ще направят всичко възможно да бъде открит убиецът и поръчителите. „Няма да позволим този инцидент да ни отклони от нашата цел за нормализация на отношенията ни със Сърбия\", каза той.  ", "date": "2018.01.17", "title": "Борисов разговаря с косовския президент Хашим Тачи"}
{"url": "http://www.cross.bg/bolnitza-momicheta-zhena-1565647.html", "text": "/КРОСС/ Жена загина, а две момичета са в болница в тежко състояние след катастрофа край Хасково. Инцидентът стана сутринта на пътя Пловдив - Свиленград,  в местността Ходжева чешма.В катастрофата два автомобила са се удари челно, а причината е несъобразената скорост при гъста мъгла.Загиналата жена е управлявала една от колите, а две момичета от другата - на 21 и 22 години са в болница.Пътят остана затворен за часове, но движението по него вече е нормално. ", "date": "2018.01.17", "title": "Жена загина, а две момичета са в болница при зверска катастрофа край Хасково"}
{"url": "http://www.cross.bg/byrgas-programirane-glasyvane-1565639.html", "text": "/КРОСС/ Професионалната гимназия за компютърно програмиране и иновации е най-новото училище в страната, което ще отвори врати през учебната 2018/2019 г. в Бургас. То ще бъде с интензивно изучаване на английски и немски език и ще подготвя специалисти в професионално направление \"Компютърни науки\", професия \"Програмист\", специалности \"Програмно осигуряване\" и \"Приложен програмист\", със срок на обучение 5 години и прием след завършен седми клас.В него ще се изучават съвременните програмни езици Java, C, C++, JavaScript, .NET. В учебните програми ще бъде заложено придобиването на знания и умения за обектно ориентирано програмиране в алгоритмите и структурите от данни, в областта на разработване на софтуер и уеб дизайн, технология на програмирането, системи за управление на бази данни, интернет програмиране. Учениците ще придобият специфични знания и умения в сферата на роботика, изкуствен интелект, хардуерен дизайн, кибер сигурност, облачни технологии.Обучението ще се осъществява в обособен образователен кампус, отговарящ на най-новите световни стандарти - с учебен корпус, общежитие, помещение за учебна фирма и програмиране. След приключване на обучението си учениците ще получат диплома за средно образование, сертификат за владеене на чужд език и документ за професионална квалификация по компютърни науки, съответно за \"програмист\" и \"приложен програмист\".Какви са изискванията към бъдещите участници в конкурса?- Няма ограничения за възраст и образование на участниците.- Всеки потенциален участник,  който има идея, трябва да я визуализира и изпрати като предложение.- Да изработят проект на лого във векторен и png формат;- Да представят цветен и черно-бял вариант на изображението на български и английски език;- Да изпратят предложението си на следния адрес: , с копие до: , в срок до 17:00 часа на 16.02.2018 г.- Получените предложенията ще бъдат оценявани от жури, съставено от представители на някои от най-големите ИТ компании в България, които ще бъдат част от Училищното настоятелство на Гимназията. Журито ще излъчи петте най-добри проекта в срок до 19.02.2018 г.- Одобрените от журито предложения ще бъдат качени в сайта на Община Бургас - . Чрез електронно гласуване ще се определи победителят, а именно кандидатът, събрал най-много гласове.- Периодът за гласуване е от 20.02.2018 г. до 05.03.2018 г., включително.- Спечелилият конкурса за изработване на лого на Професионалната гимназия по компютърно програмиране и иновации ще бъде обявен на 06.03.2018 г., след обработка на резултатите от електронното гласуване.- Наградата за победителя, избран чрез електронното гласуване в сайта на Община Бургас, ще бъде iPhone X.- Други четирима участници, освен победителя, чиито предложения са номинирани от журито и са получили най-много гласове, също ще получат награди. ", "date": "2018.01.17", "title": "Обявиха конкурс за лого на новото компютърно училище в Бургас"}
{"url": "http://www.cross.bg/bulgariya-evropeiiskiya-kyrymbashev-1565640.html", "text": "/КРОСС/ \"За моето поколение присъединяването към европейското демократично семейство беше мечта. Мечтата стана реалност, но някак си неусетно разбрахме, че нито демокрацията, нито членството в Европейския съюз са застраховка срещу злоупотребата с власт и срещу корупцията\".Това заяви евродепутатът от Групата на социалистите и демократите в ЕП Петър Курумбашев по време на заседанието на Европейския парламент в Страсбург, в рамките на което българският министър-председател Бойко Борисов представи приоритетите на предстоящото европредседателство.\"През 2005 г. България беше на 30-о място в класацията на \"Репортери без граници\" за медийна свобода, а днес е на 109-о място. България в началото на прехода имаше 9 милиона души население, сега сме 7 милиона. Надявам се, че под председателството на България ние ще имаме своя принос да не говорим за обезлюдяващи се райони, а още по-малко - за обезлюдяващи се държави\", каза още Курумбашев.\"Надявам се, че след шест месеца моите колеги в Европейския парламент ще могат да кажат, че България е бил един достен и работещ председател на Съвета на ЕС\".", "date": "2018.01.17", "title": "Курумбашев: Оказа се, че демокрацията и членството в ЕС не са застраховка срещу злоупотребата с власт и корупцията"}
{"url": "http://www.cross.bg/kyurdi-siriiiskite-tyrtziya-1565646.html", "text": "/КРОСС/ Турция е започнала тази нощ да обстрелва с артилерийски огън сирийските кюрди в сирийския пограничен град Африн, който е анклав, контролиран от сирийските кюрди, съобщава \"Ал Арабия\".Това става като ответен удар срещу обстрел от страна на \"Отрядите за народна защита\" на сирийските кюрди, който е бил насочен към населени места в района на град Азаз, който граничи с Турция, който е контролиран от подкрепяната от Турция Свободна сирийска армия.Турските сили започнаха реализирането на план за военно укрепване по границата със Сирия в понеделник, изпращайки конвой, включително военни превозни средства и войници.Турският президент Реджеп Тайип Ердоган се зарече в неделя да \"прочисти тероризма\" от южните граници на страната, добавяйки, че планира да предприеме нападение срещу сирийските кюрди в Африн \"в следващите дни\".Района на Африн стана тема на дебат наскоро, особено след като САЩ обявиха намерението си да въоръжат сирийски кюрдски граничари на сирийско-турската граница, което предизвика реакцията на Анкара.Турция реагира остро на обявеното намерение на ръководената от САЩ международна коалиция за борба с ДАЕШ, че работи по сформирането на гранична сила за сигурност, съставена от 30 000 мъже в Източна Сирия.От международната коалиция твърдят, че целта на тази сила е да предотврати завръщането на ДАЕШ, но Ердоган заплаши да \"разруши тази терористична армия в начален стадий\", опасявайки се, че ще стане постоянна сила, позиционирана на турската граница.Междувременно сирийските кюрди помолиха международната общност да помогне в гарантирането на сигурността на Африн, застрашена от Турция.В Африн живеят около 1 млн. души. Сирийските кюрди контролират в момента около 25 процента от територията на Сирия.От партията \"Демократичен съюз\" на сирийските кюрди предупредиха, че ако Турция започне военна офанзива, светът ще носи отговорност за живота на хората в Африн.Анкара разглежда силите на сирийските кюрди като продължение на Кюрдската работническа партия (ПКК), която турските власти разглеждат като терористи и която води въоръжен бунт срещу турската държава от десетилетия.  ", "date": "2018.01.17", "title": "Турция започна обстрел срещу кюрдите в Сирия, те зоват света да я възпре"}
{"url": "http://www.cross.bg/mesetza-predsedatelstvo-beshe-1565638.html", "text": "/КРОСС/ „Радвам, че българското председателство е така добре подготвено за тези 6 месеца, защото тези български 6 месеца ще бъдат от изключително значение за Съюза и неговото бъдеще. Това обяви председателят на Европейската комисия Жан-Клод Юнкер пред Европейския парламент в Страсбург, след като българският премиер Бойко Борисов представи приоритетите на страната ни по време на европредседателството.„Миналата седмица бяхме в София и това беше един специален момент за Европа, защото това е първото европейско председателство на България, но това беше важен момент и за мен. По време на люксембургкското председателство бях председател на Съвета и тогава взехме решението за лансирането на разширяването на Европа. Имах възможност и да подпиша договора за присъединяване на България към ЕС през април 2005 година. Спомням си този ден, като че беше вчера. Спомням си емоциите, които изпитвах тогава. Тогава историята и географията се съединиха. София отброяваше дните и часовете до присъединявате си към ЕС и тази картина е запечатана в паметта ми. Както Германците казват - „аз бях на предна линия\", за да усетя това щастие. Надеждата, радостта, която изпитахме тогава все още присъства в сърцата ни. Спомням си какви думи използвах онзи ден - в историята винаги има светлина и това беше важен ден в историята. Вие бяхте решителни и смели\", заяви Жан-Клод Юнкер.„С голяма гордост и големи очаквания ще преминем през следващите 6 месеца. Радвам, че българското председателство е така добре подготвено за тези 6 месеца, защото тези български 6 месеца ще бъдат от изключително значение за Съюза и неговото бъдеще. Аз установих миналата седмица, че председателството е добре подготвено. За българите, за всички нас основна задача е да финализираме работа са по основните теми - трябва да има европейско сътрудничество, защото е то е от решително значение, в областта на миграцията, цифровата, икономика и сигурността\", каза още председателят на ЕК. ", "date": "2018.01.17", "title": "Юнкер: Месеците по време на българското председателство са изключително важни за бъдещето на ЕС"}
{"url": "http://www.cross.bg/earth-four-link-1565629.html", "text": "/КРОСС/ Японска компания приключи разработката на първия в света електрически автомобил-трансформър. Моделът Earth-1 е дело на базираната в Токио Four Link Systems и вече преминава полеви изпитания, съобщава Technews.Върху дизайна на Earth-1 е работил известният художник-аниматор Кунио Окавара.Автомобилът е изпълнен във вид на шофьорска кабинка, разположена на четири основни колела с малък размер, и включва компактни шасита, които могат да изпълняват помощни функции при движение.При затворени шасита, иновативното возило има съвсем малки размери, за да изпълнява по-успешно маневри - например на тесни места за паркиране. Когато шаситата се активират, центърът на тежестта на Earth-1 пада ниско към земята, което позволява на автомобила да развива по-високи скорости.Елекрическият автомобил-трансформър се управлява с класически волан, а положението на шаситата - с помощта на джойстик. Всички части за Earth-1 са разработени от Four Link Systems, тъй като на пазара липсват такива.В момента Earth-1 преминава комплексни изпитания и ако те са успешни, властите в Япония ще разрешат движение на трансформъра по обществените пътища. Тогава ще стане целесъобразно и серийното производство на автомобила.Four Link Systems вече е получила поръчки за своето творение както от Япония, така и от клиенти в чужбина. Сред тях са компании за доставка на автомобили под наем и голямо международно летище, където Earth-1 може да се ползва за превоз на служителите.Първоначалната цена на Earth-1, обявена от Four Link Systems, е около 70 хиляди долара. Това е доста висока цена, но с усвояване и разрастване на производството се очаква електрическият трансформър да поевтинее до нивото на автомобил за масово ползване. ", "date": "2018.01.17", "title": "Японци създадоха автомобил-трансформър"}
{"url": "http://www.cross.bg/miliona-evro-zaplati-1565631.html", "text": "/КРОСС/ Българската Първа лига е на 28-о място от 54-те лиги в Европа по приходи. Това сочи годишният доклад на УЕФА за финансовата година на отборите в европейските футболни първенства, цитиран от „Гонг\".Общо 14-те клуба в елита са заработили 41 милиона евро или средно по около 2,9 милиона евро.А откъде идват те? Най-голямата част, 42%, идва по програмите за подпомагане на UEFA. 29% са от спонсорски договори, 7% от продажба на билети и абонаментни карти, 6% от телевизионни права и 17% са в раздела \"други\".Първа лига е и сред първенствата, в които има увеличение на приходите между 2015 и 2016, което е в рамките на 5%.Проблемът за българските отбори и до голяма степен липсата на печалба, идва от факта, че огромна част от приходите (общо 73%) отиват в перо \"заплати\". През финансовата година 2016 разходите за заплати в българския елит са се увеличили с 35% спрямо предходната. В чиста стойност те са 29 милиона евро или средно по 2,1 милиона евро на отбор. Това поставя първенството ни сред тези, в които най-голяма част от приходите отиват за заплати на играчите. ", "date": "2018.01.17", "title": "41 милиона евро са годишните приходи на елитните клубове в българския футбол"}
{"url": "http://www.cross.bg/borisov-evropa-balkanite-1565632.html", "text": "/КРОСС/ „Ще се опитаме да търсим нормализиране на отношенията с Русия. Това далеч надскача нашия праг на възможност, затова решението ще бъде общоевропейско\". Това обяви премиерът Бойко Борисов по време на представянето на приоритетите на Българското председателство пред Европейския парламент в Страсбург, предава „Фокус\".„По темата Русия има страни, които искат падане на санкциите, а други са изключително остри и искат задълбочаването им\", посочи той и призова за по-активна роля на Европейския съюз на международната сцена.\"Оставяме цели процеси да се развиват, а ние да бъдем зрители. Оставяме президентите на големите държави - на Русия, САЩ, Китай, Турция, Иран да взимат решения по теми, с които ние след това се сблъскваме със страшна сила. В тези големи геополитически предизвикателства малко се вглеждаме в заплахите, обикновено реагираме много след като са станали\", посочи той и допълни, че от войните идват миграционните потоци.„Когато бяха банковите кризи след това Европа плати голямата цена. Европа вече има растеж и съм убеден, че няма по-добри от нас. Това е сигурно, когато Европа е единна и силна\", посочи Бойко Борисов.Както вече е известно като основен приоритет пред председателството ни правителството е поставило темата за Западните Балкани и това той отново потвърди пред евродепутатите.„Сега е моментът да дадем перспектива на Западните Балкани. Истински се надявам на подкрепата на Жан-Клод Юнкер, Антонио Таяни и на ЕП. Стабилността на Балканите пряко отговаря за стабилността на Европа.Там са идвали ислямски бойци, защото има много плодородна почва поради големия процент мюсюлманско население, което живее на Балканите\", обясни той.„Изходът е европейската перспектива, те го очакват. Така ще имаме необходимото влияние и сигурност в този регион\", изтъкна Бойко Борисов.„Изключително много разчитам на ЕП, защото бюджетът на една държава или на Европа, формира политиката и дава предизвикателствата. Чрез бюджета и финансирането на определени програми ще можем да защитим даден приоритет\", посочи премиерът и допълни, че кохезионната политика трябва да продължи.И за да се аргументира за важността за перспективата за Западните Балкани Борисов направи препратка към вчерашното покушение срещу лидера на косовските сърби Оливер Йованович.„Един изстрел в Косово буквално взривява целите Балкани и преговорния процес между Косово и Сърбия. Настроенията веднага стават други. Знаем, че в мандата на тази ЕК няма да има нови държави членки от Балканите. Много ясно и честно трябва да им кажем какви надежди могат да хранят. Познавайки региона, смея да твърдя, че това е точния момент, в който трябва да направим това\", обяви българският премиер.„В момента народите от Балканите истински очакват и вярват, че бидейки географски и исторически в Европа, че накрая ще имат план за присъединяване към ЕС\", заяви премиерът.„България и Македония дадоха един изключителен пример, че има държави на Балканите, които с такт и добронамереност могат да решават проблеми и да не идват в ЕП с проблемите. Македонският парламент прие Договора за добросъседство между България и Македония, по който се работеше от десетилетия. Ратифцира го, надявам се следващата седмица това да направи и българският парламент. Премиерът Зоран Заев беше доста храбър, както и ние, и истински се надяваме и между Скопие и Атина процесът за името да завърши. Това ще даде голяма перспектива на Скопие за НАТО и ЕС\", каза още Бойко Борисов.Иначе още в уводното си слово Борисов представи и конкретните четири приоритета на българското председателство, а именно: бъдещето на Европа и младите хора; европейска перспектива и свързаност на Западните Балкани; сигурност и стабилност в силна и единна Европа; цифровата икономика и уменията на бъдещето.Относно справянето с миграционните процеси българския министър-председател отбеляза: „Смея да твърдя, че България успя в рамките на година да направи така, че миграционният натиск да е 0. Това се постигна с много работа, а и на българо-турската граница ние показахме как заедно с европейската помощ за техническите средства да сведем до минимум миграционния поток\".По думите на Борисов споразумението с Турция за бежанците трябва да продължи.„Трябва да отстояваме категоричността си за правата на медиите в Турция и върховенството на закона, а в същото време да се опитаме прагматично да решим въпроса по споразумението\", заяви Борисов. ", "date": "2018.01.17", "title": "Борисов пред евродепутатите: Ще се опитаме да търсим нормализиране на отношенията с Русия"}
{"url": "http://www.cross.bg/dimov-zagora-stara-1565633.html", "text": "/КРОСС/ На 16.01.2018 г. състав на Окръжен съд - Сливен призна за виновен Ивайло Димов, началник сектор БОП-Стара Загора в МВР за престъпление по против правосъдието /чл. 289 НК/ и му наложи наказание лишаване от свобода за срок от една година, изтърпяването на което е отложено за изпитателен срок от три години, съобщават от пресцентъра на прокуратурата.Припомняме, че Ивайло Димов бе предаден на съд през м. ноември 2016 г. с обвинителен акт на Специализирано звено „Антикорупция\" - СГП за две престъпления - престъпление по служба, извършено от Димов, в качеството му на длъжностно лице, заемащо отговорно служебно положение и което е осъществено при условията на продължавано престъпление с две отделни деяния (чл. 282, ал. 2 във вр. ал. 1 във вр. чл. 26 ал. 1 от НК\" и за склоняване прокурор да наруши свое служебно положение във връзка с правораздаването (чл. 289 от НК).На 1 август 2016 г. Окръжна прокуратура - Стара Загора е образувала досъдебно производство срещу Димов. С постановление на Главния прокурор Сотир Цацаров бе разпоредено разследването да се проведе от Специализираното звено „Антикорупция\" - СГП.През октомври 2015 г. в сградата на Съдебната палата Ивайло Димов отишъл при Окръжния прокурор на Стара Загора, при Зам.-окръжния прокурор, както и при председателя на Окръжния съд - Стара Загора, като поискал да се забави разследване срещу лице, което е било задържано при продажба на наркотици и да има „по-специално отношение\" към него. Димов поискал още и образуваното по случая дело да бъде решено със споразумение при благоприятни за криминалното лице условия.Магистратите заявили на Димов, че това, което иска е „нередно\" и че не могат да въздействат на наблюдаващия прокурор под каквато и да е форма как да реши делото си.Независимо от това в периода октомври-ноември 2015 г. в Стара Загора, той е склонявал прокурора по делото срещу криминално проявеното лице (наблюдаващия прокурор) да наруши служебните си задължения във връзка с правораздаването - да изготви споразумение и то да приключи „благоприятно\" за обвиняемия. За това деяние на Димов е повдигнато обвинение за престъпление по чл. 289 НК.През периода март-април 2016 г. Димов отново се срещнал с административния ръководител на Окръжен съд - Стара Загора, както и с административния ръководител на Окръжна прокуратура - Стара Загора и отново поискал да бъде сключено споразумение със задържаното за продажба на наркотични вещества лице. Настоял и да се определи на обвиняемия по-леко наказание, тъй като досъдебното производство вече било внесено в Окръжен съд - Стара Загора.Окръжен съд - Сливен призна за невинен Димов за престъпление по служба и в тази част присъдата ще бъде протестирана от Софийска градска прокуратура ", "date": "2018.01.17", "title": "Осъдиха полицейски шеф от Стара Загора, ходатайствал за престъпник пред прокурор"}
{"url": "http://www.cross.bg/nesustoyatelnost-promeni-bankovata-1565634.html", "text": "/КРОСС/ С 96 гласа „За\", 10 - „Против\" и 37 „въздържал се\" парламентът прие на първо четене предложението за промени в Закона за банковата несъстоятелност, предана „Фокус\".Предложението идва от ПГ на ДПС, а становището на вносител бе представено от народния представител Хамид Хамид, който посочи, че със законопроекта се цели да се осигурят ефективни механизми за попълване на масата на несъстоятелността на банка, обявена в несъстоятелност, и да се противодейства на схеми за вторичното разграбване на нейните активи.Предлаганите промени включват: забрана за квесторите, временните синдици и синдиците да заличават обезпечения, учредени в полза на банката в несъстоятелност; въвеждане на относителна недействителност на всяка сделка за прехвърляне на вземане с произход от банка, обявена в несъстоятелност, когато вземането е прехвърлено без реална насрещна престация и увеличаване на срока за предявяване на отменителните искове по несъстоятелност.Законопроектът предвижда също обявяването за нищожни на всички заличавания на учредени обезпечения, извършени в периода от поставянето на банката под особен надзор до започване на осребряването нейното имущество. ", "date": "2018.01.17", "title": "Приеха промени в Закона за банковата несъстоятелност"}
{"url": "http://www.cross.bg/food-gotvachi-network-1565635.html", "text": "/КРОСС/ Тази вечер е премиерният епизод на любимото състезание за професионални готвачи„Железният готвач- Рицарски турнир\" по кулинарния канал Food Network. /\"Железният готвач\"/е японски телевизоннен формат- кулинарно състезание. Стартира в телевизия Фуджи, а премиерата му е била в далечната 1993 година.Излъчват се 309 епизода за 6 години. Поради големия интерес предаването е преведено на английски и се излъчва с огромен успех в САЩ и Канада.В САЩ сериите се излъчват по телевизионните канали Food Network, Fine Living и Cooking Channel, собстеност на Scipps Nework,и които се разпространяват на петте континента.Следва  „Железният готвач - Америка\" - състезание между двама готвачи, които за 60 минути трябва да приготвят поне 5 ястия с определен вид продукти. Обикновено това са или много редки съставки, или много скъпи.Малко забавна статистика за шоуто в Япония - в излъчените над 300 епизода са използвани близо 1500 трюфела, 4,6 кг черен хайвер, 84 парчета на перка от акула. Продуктите, с които са готвели готвачите, стрували над 7 милиона и 100 хиляди долара.Водещ е Алтън Браун,който определя седмичните предизвикателства.В журито ще видите също знаменитости в кулинарното изкуство като Джефри Закариан, Марк Форджион и Джада Де Лаурентис.А състезателите трябва да сътворят удивителни ястия, за да си опитат късмета в Рицарския турнир.Накрая само един ще спечели титлата .У нас предаването ще се излъчва по телевизионния канал Food Network от 17 януари всяка сряда от 22 часа.Кои са тайните съставки в кухнята на железните готвачи? Ще се изненадате колко са прости, а шеф готвачите правят с тях чудеса!Обожавам копъра. Смятам, че е многофункционаен. Можеш да го използваш за много ястия и то по различни начини. Може да е сладък или пикантен, с богати вкусове. Лук и копър можеш да сложиш на всяко ястие.Обичам тези два продукта. Едва ли има човек в САЩ, който да готви по-добре от мен карантията. Артишокът е като терапия за мен.Можеш да правиш толкова много неща с това месо- от бульона, през соса до сочните пържоли.Яйцата могат да са ужасно капризни, но и толкова благодатни за приготвянето на ужасно много ястия и десерти.Морската храна е моята страст.Изненадващо, нали? Готви се трудно, но резултатът си струва!Аз слагам листа от лайм на всяко ястие, което пригтвям в моя ресторант.   ", "date": "2018.01.17", "title": "Най-популярното състезание между шеф готвачи вече и у нас"}
{"url": "http://www.cross.bg/slyzhba-meteorologichna-danni-1565636.html", "text": "/КРОСС/ Голямо огнено кълбо прикова погледите на всички по-наблюдателни в американския щат Мичиган. Националната метеорологична служба на САЩ съобщи, че става дума за метеорит. Той е предизвикал земен трус от 2 степен, предава „Дарик\".След анализ на получените данни Националната метеорологична служба може да потвърди, че избухването и взривът не са били гръм или мълния, а най-вероятно са предизвикани от метеорит\", посочва ведомството.Падането на метеорита беше потвърдено и от Геологическата служба на САЩ. Уточнява се, че той е паднал на 8 км от селището Ню Хейвън, североизточно от Детройт, и е предизвикал земетресение от 2 степен.Няма данни за пострадали и разрушения. Природното явление е заснето от много камери за наблюдение и видеорегистратори в автомобили.На видеозаписите, които са публикувани в интернет, се вижда как в небето се появява светещ обект и след няколко секунди се взривява.\n\t\t\t\t\t", "date": "2018.01.17", "title": "Огнено кълбо падна в САЩ, предизвика и земетресение"}
{"url": "http://www.cross.bg/pravitelstvoto-koryptziyata-nedoverie-1565637.html", "text": "/КРОСС/ БСП официално внесе вота на недоверие към правителството в деловодството на парламента.„Днес е 17 януари, мотивите са факт, внесени са в деловодството официално. Надяваме се, че всякакви спекулации, че няма мотиви, че няма готовност, са затворени\", обяви Нинова и конкретизира по кои теми ще бъде „атакувано\" правителството.„Атакуваме правителството по темите здравеопазване, обществени поръчки, строителство и саниране и контрабандата\", допълни лидерът на левицата и поясни, че БСП засяга няколко сектора, а конкретиката остава за дебата и дните около дебата.„В едни мотиви не може да бъде изписано всичко. Мотивите са политическата аргументация\", заяви Нинова.Тя уточни, че по правилник вотовете на недоверие се внасят срещу правителството и че вотът е за провала на правителството в борбата с корупцията.„Не приемаме вота за саботаж на европредседателството, а за отговор на 83% от българките граждани, които считат, че това е проблем № 1\", подчерта лидерът на БСП.Според нея борбата с корупцията и всички прояви като вот на недоверие са проевропейска политика.Относно темата за корупцията и фактът, че БСП се отказа да внесе вота на недоверие заедно с ДПС Нинова коментира:„По-добре сами срещу корупцията, отколкото като част от статуквото, което я брани.Тя заяви, че вотът е подписан от 80-те депутати от ПГ на „БСП за България\" и подчерта, че от гласуването на вота ще си проличи кой иска да се бори с корупцията и кой не.Във връзка с контрааргументи на ГЕРБ, че и БСП е била корумпирана, Нинова заяви, че това е изключително грешна позиция.„Да, по време на всички управления, е имало случаи на корупционни практики и никой не отрича това. Разликата и въпросът днес са други - осъзнаваме ли, че ножът е опрял до кокала и на това трябва да се сложи край. Осъзнаваме ли, че това е бич номер едно за България и за бедността, и за доходи, и за всичко. Ние го осъзнаваме и искаме всички мерки\", заяви лидерът на БСП.  Според нея управляващите го осъзнават, но искат да се продължи по същия начин.Тя отново обясни, че иска да станат публични докладите на ДАНС и прокуратурата за приходните агенции.„„Много се надявам тези доклади да видят бял свят. Там ще откриете много от конкретиката, за която ме питате. Има тежки констатации, че системите на приходните агенции са пробити, че в тях се влиза от множество точки, че се заличават данни на акцизни стоки, поради което не се внася акциз и ДДС на определени стойности, които не мога да ви споделя, защото е класифицирана информация\", посочи лидерът на БСП.Според нея това трябва да стане ясно чрез разсекретяване на докладите или на закрито заседание.  ", "date": "2018.01.17", "title": "БСП внесе вота на недоверие срещу правителството"}
{"url": "http://www.cross.bg/tzentrove-zoni-danni-1565630.html", "text": "/КРОСС/ Google разширява с ускорени темпове своята облачна инфраструктура, изграждайки нови центрове за данни и междуконтинентални подводни кабели, съобщи американското технологично издание ZDNet, цитирано от Technews.Плановете на компанията предвиждат прокарване до 2019 г. на три подводни кабела: Curie - между Чили и Лос Анджелис; Havfrue, който ще свърже САЩ с Дания и Ирландия; и Hong Kong-Guam - за връзка между главните комуникационни центрове в Азия.В момента на мрежата на Google се пада една четвърт от световния интернет трафик.С реализацията на проекта Curie, компанията ще стане първият голям телекомуникационен играч с частни междуконтинентални кабели.Същевременно, още през първото тримесечие на 2018 г. Google ще отвори нови центрове за данни в Холандия и Монреал (Канада), а по-късно интернет гигантът ще реализира подобни проекти в Лос Анджелис, Финландия и Хонконг.Това ще бъдат не просто центрове за данни, а т.нар. зони за достъпност. Идеята е близко разположени дейта центрове да взаимодействат помежду си, като помагат на клиентите бързо да преместват работно натоварване от една изчислителна площадка на друга, ако възникне проблем в някой от тях.Google оперира в момента 44 такива зони, разпределени в 15 региона. Компанията препоръчва на клиентите да разгръщат системите си в различни зони и региони, за да бъдат защитени от непредвидени аварии. ", "date": "2018.01.17", "title": "\"Гугъл\" прокарва частни междуконтинентални кабели"}
{"url": "http://www.cross.bg/instalatziya-sgradna-apartament-1565628.html", "text": "/КРОСС/ Жилищната сграда в Пловдив, чиято сградна инсталация EVN Топлофикация преустрои през 2015 г. от вертикален в хоризонтален тип отчете над 87% по-нисък разход за топлинна енергия от сградна инсталация за последните два отоплителни сезона - 2015/16 г. и 2016/17 г.След преустройството на инсталацията в хоризонтална средният разход на апартамент за общи части е 30,35 лв. с ДДС за последните два отоплителни сезона, което е средно по 2,53 лв. на месец на апартамент. Анализът показва, че без преустройство на инсталацията средният разход на апартамент в сградата за два отоплителни сезона би бил 238,45 лв. с ДДС, или средно  по 19,87 лв. на месец. Общо данните показват намален разход за топлинна енергия от сградна инсталация с над 87%.Жилищният блок е построен през 1975 г., има 7 етажа с по 4 апартамента или общо 28 имота. През 2015 г. промяната включваше изграждане на нова хоризонтална отоплителна инсталация - щранговете  бяха изведени в общите части (на етажа), като от тях тръгват индивидуални разклонения към имотите. За всяко жилище е монтиран индивидуален топломер на входа на жилището.Преустройството на общите части на сградната инсталация струваше средно по 377 лв. с ДДС на апартамент, а разходите по преустройство вътре в апартаментите варираха между 600 и 700 лв. Така общите разходи на един апартамент за преустройство на общи части и на в самите апартаменти излязоха около 1000 лв. на апартамент, което се равнява на цената на среден клас нов климатик. Ремонтните дейности отнеха общо 20 дни.Предимства на хоризонталната сградна инсталация:-\tиндивидуално потребление-\tбез изравнителни сметки-\tбез индивидуални разпределителни устройства (ИРУ) по радиаторите в имота-\tбез влизане в имота за отчитане-\tконсумацията се отчита ежемесечно чрез индивидуален топломер, който се монтира до входа на жилището.EVN Топлофикация вече предлага за своите клиенти в Пловдив услуга по преустройство на вертикална сградна инсталация, в нова от хоризонтален тип. При интерес от дадена сграда EVN Топлофикация извършва проучване, изготвяне на оферта за конкретна сграда, информация относно вземане на решение и т. н. ", "date": "2018.01.17", "title": "Първата сграда в Пловдив с преустроена вътрешна отоплителна инсталация показа минимален разход за топлинна енергия от общи части"}
{"url": "http://www.cross.bg/dokymenti-stoiinev-chastnost-1565625.html", "text": "/КРОСС/ „За нас е изключително важно този вреден мандат на ГЕРБ да бъде преустановен и да има изцяло ново управление, което да доведе до устойчив икономически растеж и по-справедливо разпределение на приходите в хазната\". Това заяви в предаването „Преди всички\" по БНР зам.-председателят на парламентарната група на „БСП за Българи\" Драгомир Стойнев.„Алтернативата се казва БСП\", категоричен е той.„Ние досега като една сериозна опозиция доказахме, че ние имаме готовност да управляваме страната. Това дали ще сме с някой зависи от българските избиратели, но БСП предлага конкретна алтернатива. Считаме, че в момента няма стабилност. Толкова много протести на най-различни съсловни организации, на които им се запушват устите с желаните от тях суми, по никакъв начин няма да ни доведе до стабилност в българското общество. Този начин на правене на политика искаме да го променим, защото е вреден.Самият факт, че ще има вот по темата корупция считам, че е достатъчен, тъй като за първи път български парламент ще дебатира за сваляне на правителство заради корупция. Това е закъснял процес. Тук става въпрос за корумпирана самата държава, в частност и на общините\", коментира Стойнев.Той посочи и конкретен пример:„Ние заявихме по повод едни засекретени документи, които касаят Министерството на финансите и в частност системата БАЦИС (Българска акцизна централизирана информационна система), която касае акцизните стоки, в частност горивата, която е манипулируема. Говорим за ресурс от близо 1 млрд. лв. годишно, изчезват. Тези документи искаме да бъдат разсекретени, така че обществото да знае какво се случва. Ако тези документи бъдат разсекретени и стане този дебат, считам, че правителството пада още от утре\".Това, че имаме Европредседателство не означава, че трябва да замитаме боклука под килима или че едва ли не се излага страната, категоричен бе още зам.-председателя на БСП. ", "date": "2018.01.17", "title": "Стойнев: Ако се разсекретят документите за БАЦИС, правителството пада още утре"}
{"url": "http://www.cross.bg/gyam-b-h-bombardirovachi-1565621.html", "text": "/КРОСС/ Военновъздушните сили на САЩ ще изпратят шест бомбардировача B-52H в базата на остров Гуам в следващите дни, съобщава електронното издание Military Daily, цитирано от \"Фокус\".Това са разкрили от Вашингтон, като съгласно разпространената официална информация, предназначените за мисии на дълги разстояние бомбардировачи ще сменят до сега разположените на острова B-1B „Лансър\". Това прави значителни промени в Гуам, тъй като B-52H има нужните технически характеристики да носи и използва атомни бомби, като това се случва на фона на повишено напрежение между САЩ и Северна Корея, отбелязва изданието. ", "date": "2018.01.17", "title": "САЩ пращат бомбардировачи, способни да носят атомни бомби, в Гуам"}
{"url": "http://www.cross.bg/parlamentut-makedoniya-dobrosusedstvo-1565624.html", "text": "/КРОСС/ Парламентът ще дебатира по Законопроекта за ратифициране на Договора за приятелство, добросъседство и сътрудничество между Република България и Република Македония на 18 януари, четвъртък. Това стана ясно в началото на днешното пленарно заседание, когато народните представители гласуваха седмичната си програма, предава „Фокус\".На своята 30-а сесия македонският парламент вече ратифицира документа с 61 гласа „за\" и един „въздържал се\".Договорът бе подписан на 1 август 2017 г. от премиерите на двете страни Зоран Заев и Бойко Борисов, както те заявиха, за укрепване на двустранните приятелски отношения, насърчаване на добросъседството и развитие на всестранни взаимоотношения съгласно международното право.", "date": "2018.01.17", "title": "Парламентът ще обсъди договора за добросъседство с Македония"}
{"url": "http://www.cross.bg/ninova-sigyrnost-koryptziya-1565626.html", "text": "/КРОСС/ Настояваме за извънреден председателски съвет и да бъде разсекретен докладът на ДАНС и прокуратурата за приходните агенции, където се съдържа информация за финансовата сигурност на страната. Това обяви лидерът на БСП Корнелия Нинова в декларация от името на парламентарната група на левицата преди да бъде  в парламента, предава „Фокус\".„Като внесем мотивите, вие ще се запознаете, че в тях има част - корупция в приходите\", каза Нинова.Тя поясни, че на 20 декември с писмо на „БСП за България\" са поискали от Главна прокуратура да предостави информация за извършената проверка от ДАНС и от прокуратурата в приходните агенции.„На 9 януари в секретно деловодство на българския парламент постъпиха 3 документа - доклад на ДАНС, доклад на прокуратурата и писмо от финансовия министър Горанов. За съжаление, уважаеми колеги, законът ми забранява да си служа с имена на хора, фирми и с числа за злоупотреби с корупция, но мога да предоставя информация, че в резултат на тези проверки, на разпити на свидетели, е направен извод за финансовата сигурност на страната\", заяви Нинова и обърна внимание, че финансовата сигурност на България е застрашена.Според нея тези констатации с указания на гл. прокурор стоят на бюрото на министър-председателя от август 2016 г.„Сега, сме 17януари 2018 г. - нищо не е направено. Констатациите към 4 януари са, че проблемът е същият\", коментира лидерът на БСП. По думите ѝ проблемът продължава да е заплаха.„Искахме истината да стане достояние - за каква корупция става дума, защо премиерът не е взел мерки и покровителства ли се тя от най-високо равнище\", попита лидерът на БСП.Според нея тези документи ще помогнат на народните представители да си направят верните изводи и да преценят как да гласуват за вота на недоверие за корупция.„Разбира се, сигурно мнозинството ще подкрепите правителството, тогава поне се надявам, че това, което ще видите на закрито заседание, ще ви накара да се замислите\", заяви Нинова. ", "date": "2018.01.17", "title": "Нинова: Финансовата сигурност на България е застрашена"}
{"url": "http://www.cross.bg/evropeiiskiya-bulgarskoto-predsedatelstvo-1565627.html", "text": "/КРОСС/ Министър-председателят Бойко Борисов разговаря днес с председателя на Европейския парламент Антонио Таяни непосредствено преди да представи в пленарната зала в Страсбург приоритетите на Българското председателство на Съвета на Европейския съюз.Двамата изразиха мнение, че успехът на Европейския съюз зависи от съвместната работа на институциите в полза на гражданите и че сътрудничеството между Българското председателство и Парламента ще бъде мотивирано от тази цел. Подчертано беше, че приоритетите на Българското председателство в голяма степен отговарят на работната програма на евродепутатите.„Ние отчитаме значимата роля на Европейския парламент за успешното протичане на Председателството, защото той представлява интересите на всички европейски граждани и е гарант за легитимността на провежданите политики\", посочи министър-председателят Борисов, цитиран от правителствната пресслужба.Преди това, почетната книга на европарламента той написа посланието на Българското председателство „Съединението прави силата\".Антонио Таяни приветства включването на темата за младежта и за развитието на Западните Балкани като акценти в програмата на Председателството. Той изтъкна, че при посещенията си в България ясно е видял волята на страната ни да постигне напредък по тях, както и съществуването на експертни знания, добри дипломатически и междуличностни контакти, които ще стимулират процесите на интеграция в региона.  ", "date": "2018.01.17", "title": "Борисов и Таяни: Ще работим заедно за успеха на Европейския съюз"}
{"url": "http://www.cross.bg/petkov-politika-tryda-1565618.html", "text": "/КРОСС/ Ниска безработица и дори глад за квалифицирана работна ръка. Синдикати и работодатели предвиждат 10-12% ръст на заплатите. Бизнесът обаче е недоволен от повишаването на минималната работна заплата - това коментира в студиото на \"Денят започва\" министърът на труда и социалната политика Бисер Петков пред БНТ.Във връзка с българското европредседателство Бисер Петков заяви, че в София са предвидени провеждането на 23 събития, които вече започнаха.„Има няколко конференции на високо ниво, в които ще се поставят важни за ЕС въпроси като: бъдещето на труда, социалната икономика... Като председателстващ Съвета на министрите в областта на труда и социалните въпроси има важни 14 досиета, по които се очаква България да постигне напредък\", обясни министърът.„В началото на следващата седмица в Европейския парламент започваме междуинституционалния разговор по Директивата за командированите работници... Имаме много работа по отношение на измененията в Директивата за координацията на системите за социална сигурност. Също и новата Директива, която е за постигане на по-добър баланс между личния и професионалния живот на родителите.Основният приоритет в нашата област е прилагането на европейския стълб за социални права, който беше приет през ноември\", каза още Бисер Петков.Ето защо в петък е поканил социалните партньори, за да обсъдят какви мерки ще се набележат за прилагането на този стълб.„В сърцевината на европейската политика е кохезионната политика и затова позицията на България е ясно изразена в началото на председателството е, че тази политика трябва да продължи\", допълни социалният министър.Относно подобряване на качеството на работната сила, на утрешното заседание на МС ще бъде разгледан Националния план за действие по заетостта. За 73 млн. от държавния бюджет се предвиждат програмни мерки, които да допринесат за повишаването качеството на работната сила, защото се очертава дефицит. Това ще доведе до повишаване цената на труда - „с 6,6% да нарасне компенсацията на едно заето лице през 2018 г.\", обясни още министър Петков.„Беше създадена една работна група, която да разработи концепция за изплащане на пенсии и за регламентиране на втория стълб. Постигнахме съгласие пенсионните дружества да могат да предлагат на своите клиенти възможност за избор между няколко пенсионни продукта. Основният продукт трябва да бъде пожизнена пенсия\", каза още Бисер Петков.", "date": "2018.01.17", "title": "Социалният министър: В момента има глад за квалифицирана работна ръка, очаква се ръст на заплатите с 10-12%"}
{"url": "http://www.cross.bg/vasilev-evroto-evrozonata-1565619.html", "text": "/КРОСС/ Бившият вицепремиер и министър на икономиката Николай Василев определи от студиото на БТВ, че цялостно нещата в държавата вървят добре, икономиката върви добре, \"значи всичко е добре\". По отношение на реформите, такива е имало от 1997 до 2007, след този период не би казал, че има особено реформаторство.По въпроса за въвеждане на еврото през годините, Василев коментира, че явно не е било приоритет, други теми са били на преден план, но тяхната група икономисти все пак намира въпроса с еврото за важен.„Влизаното в Еврозонта е добре за държавата, когато и и да се влезе, но по-добре сега отколкото никога\", смята той.„Всички притеснения са безпочвени. Не трябва да гледаме Унгария, тя има различни странни политики, които ние не трябва да следваме. Трябва да следваме други успешно европейски държави\", уточнява той.„Какво ще се случи ако ни приемат в Еврозоната, най-малко трябва да говорим за цените, те са едва 10% от цялата тема\", коментира Василев.Той обясни, че 40% е регулацията на финансовия и банковия сектор, като уточни, че сигурно и проблем с КТБ е нямало има, защото и банковият надзор в Еврозоната е по-сериозен.Държава от Еврозоната има друг имидж и ако бяхме там, то нямаше да се говори че сме най-бедната и корумпирана държава и да се срамуваме. Василев допълни, че ще започнем да забогатяваме по-бързо, ще има повече доверие към държавата, ще има повече инвестиции, ще се повиши кредитния рейтинг, ще се понижат лихвите.Официално не смята, че някой е против въвеждане на еврото и трябва да се гледа интереса на нацията, да влезем в Еврозоната и да станем първокласни европейци. По отношение проблемите с въвеждане на еврото, инфлацията, обвързването на лева с еврото се чуват много \"бабини деветини\", от хора които не са специалисти или са просто популисти, коментира Василев.„Ако се погледнат всички държави които са влезли в Еврозоната и тяхната инфлация, то тя нито се е понижила нито се е повишила, а България е държава която 21 години е с фиксиран валутен борд и сме свикнали, нацията ще забогатява по-бързо, а заплатите ще се вдигат\", уверява бившият вицепремиер.Сега сме в центъра на вниманието с председателството на Съвета на ЕС и ако кандидатстваме тази години ще е много добре, освен това две години имаме голям бюджетен излишък и \"това е страхотно\", добави Василев и накрая подкрепи финансовия министър Горанов за курса към Еврозоната в средата на годината.", "date": "2018.01.17", "title": "Николай Василев: Чуват се много бабини деветини какво ще се случи, ако въведем еврото"}
{"url": "http://www.cross.bg/tzeni-hotelite-zvezdi-1565620.html", "text": "/КРОСС/ По настояване на туристическия бранш ресорното министерство е задействало процедура за определяне на минимални цени на нощувка в хотелите с 3, 4 и 5 звезди, научи \"24 часа\".Засега ведомството на Николина Ангелкова единствено е отправило запитване до Комисията за защита на конкуренцията (КЗК) дали подобни минимални цени, под които хотелите да не могат да предлагат нощувки, не нарушават българските закони за защита на конкуренцията или свързани с тях европейски директиви.Отговорът на КЗК се очаква до края на януари.\"Не е правена разработка какви ще са точно тези цени. В зависимост от становището на КЗК ще създадем работна група и ще обсъдим с бранша конкретни предложения\", казаха от туристическото министерство. Общият брой на хотелите с 3, 4 и 5 звезди в България към момента е 6144.Мотивите за въвеждането на такива минимални цени са главно два. Единият е, че във ведомството често се получават оплаквания предимно от собственици на по-малки обекти от дъмпинг. При него хотели с категория 4 звезди например продават нощувки с цената, която се предлага и от обекти с 2 звезди. Това поставя собственици на по-нискокатегорийните хотели и по-малките фирми в тежка ситуация и дори в невъзможност да продължат дейността си.Другият мотив е, че такива минимални цени биха могли да послужат и като основа за минимално данъчно облагане за всяка отделна категория, а това би помогнало да се изсветли хотелиерският бизнес, казват от министерството.На големите хотели и вериги минималните цени ще служат за повече предвидимост в бизнеса, допълват от туристическото министерство.", "date": "2018.01.17", "title": "Обсъждат минимална цена за нощувка в хотелите"}
{"url": "http://www.cross.bg/kolymbiya-dyshi-helikopter-1565612.html", "text": "/КРОСС/ Десет души са загинали при катастрофа на военен хеликоптер в северозападен район на Колумбия, предава \"Ройтерс\".Засега не е известна причината за катастрофата. В района оперира бунтовническата Армия за национално освобождение, която прекрати примирието с правителството и възобнови атаките си.  ", "date": "2018.01.17", "title": "Военен хеликоптер падна в Колумбия, 10 души загинаха"}
{"url": "http://www.cross.bg/vnesat-pravitelstvoto-nedoverie-1565605.html", "text": "/КРОСС/ Както е обещано, БСП днес трябва да внесат в парламента вота на недоверие към правителството. Той ще е на тема корупция.В крайна сметка от левицата решиха да го внесат сами, въпреки множеството срещи с ДПС, след които се смяташе, че двете партии ще го внесат заедно.От Движението казаха още миналата седмица, че ще гласуват против правителството, но със собствени мотиви и аргументи.В БСП пък останали неприятно изненадани от думите на почетния председател на ДПС Ахмед Доган, казани по празниците, че опозицията не е готова да предложи алтернатива на кабинета „Борисов 3\".", "date": "2018.01.17", "title": "БСП внася вот на недоверие "}
{"url": "http://www.cross.bg/vestnik-izdanieto-pishe-1565611.html", "text": "/КРОСС/ \"Еврото идва с двоен скок на цените\", пише вестник \"Земя\". Мнението е на доц. Банчо Банов - преподавател в Софийския университет. За пример той е посочил Германия, където при въвеждането на единната валута, всичко, което е струвало 99 пфенига, е станало 99 евроцента и това е било съпроводено с огромна инфлация.В интервю за вестник \"24 часа\" бившият финансов министър в първия кабинет на Бойко Борисов - Симеон Дянков, обяснява защо, ако влезем в еврозоната, няма да се вдигнат цените. По думите му \"еврото повишава цените само при плаващ курс, а България е във валутен борд\". Според Дянков в еврозоната ръстът на икономиката и на доходите е по-висок и затова няма как да го догоним и чак след това да влезем във валутния съюз.\"Таксите при плащане с банкови карти в ЕС отпадат\", съобщава вестник \"Сега\".  Хотелските резервации и пазаруването в интернет от чуждестранни търговци занапред ще е по-евтино за българските потребители. Това става възможно, защото от 13 януари е в сила нова евродиректива за платежните услуги, която ограничава допълнителното таксуване, и таксите при плащане с дебитна или кредитна карта в рамките на Евросъюза отпадат, обяснява изданието.Вестник \"Дума\" пише: \"Стотици милиони левове от акцизи и ДДС потъват в сивата икономика\". Социалистите искат осветляване на доклада на ДАНС за акцизите. Това е заявил заместник-председателят на ПГ на БСП Жельо Бойчев, цитиран от изданието.\"Ще бъде въведена доброволна казарма\" - това е съобщил вчера вицепремиерът и министър на отбраната Красимир Каракачанов, пише вестник \"Стандарт\". Той не се е отказал от намеренията си за връщане на задължителната военна служба, а доброволната казарма била първа крачка в това отношение, уточнява изданието.\"София започва разплитането на казуса с Витоша\", пише вестник \"Труд\". Пред всекидневника от Столичната община са съобщили, че сформират междуведомствена комисия за проверка на техническата изправност на лифтовете на Витоша. Председателят на Общинският съвет Елен Герджиков е обяснил, че казусът \"Витоша\" може да бъде разплетен с приемането на нов план за управление на природния парк. За поредна зима планината е недостъпна за туристи. Това е така, защото има противоречия между законите и сега действащият план, които правят невъзможни инвестициите, допълва изданието.\"За поредна година през януари гръцките фермери се готвят да блокират Кулата\", съобщава вестник \"Монитор\". Решението на земеделските производители от района на Кардица е блокадата да започне в началото на следващата седмица. Земеделските стопани там са недоволни от проблеми в отрасъла, които с течение на времето са довели до драстично намаляване на доходите им. В отговор на планираната блокада българските превозвачи ще спрат вноса от южната ни съседка, допълва \"Монитор\". ", "date": "2018.01.17", "title": "Акценти в печата"}
{"url": "http://www.cross.bg/deloto-hasan-zapochva-1565610.html", "text": "/КРОСС/ След серия неуспешни опити делото „Сарафово\" започва по същество, съобщава БТВ.На съдебното заседание ще бъдат разпитани свидетели, които са били на летището по време на терористичната атака.През юли 2012 г. атентатор самоубиец се самовзриви близо до автобус с израелски туристи, а при експлозията загинаха 6 души и 37 бяха ранени.Подсъдими по делото са Мелиад Фарах и Хасан ел Хадж Хасан, които все още се издирват с червена бюлетина на Интерпол.Процесът срещу тях ще се води задочно.", "date": "2018.01.17", "title": "Делото \"Сарафово\" започва по същество"}
{"url": "http://www.cross.bg/trump-pravi-dostatuchno-1565613.html", "text": "/КРОСС/ Американският президент Доналд Тръмп е в „отлично здраве\". Това обяви личният му лекар Рони Джаксън след направен профилактичен преглед. „Като мнозинството от американците, Тръмп е с наднормено тегло и не прави достатъчно упражнения\", допълни д-р Джаксън, цитиран от „Си Ен Ен\".Препоръката на лекарите е Тръмп да мине на диета с по-малко мазнини и да прави физически упражнения.Лекарят на Белия дом съобщи пред журналисти, че освен това държавният глава сам е поискал проверка на познавателната си способност, за да разсее спекулациите за психическото си здраве в последно време.\"Ако той имаше някакви умствени проблеми, този достатъчно чувствителен тест щеше да ги покаже. Той нямаше да има пълна успеваемост\", заяви медикът Рони Джаксън. ", "date": "2018.01.17", "title": "Като повечето американци, Тръмп е с наднормено тегло и не прави достатъчно упражнения"}
{"url": "http://www.cross.bg/progres-zayavi-sporazymeniya-1565614.html", "text": "/КРОСС/ Канцлерът на Австрия Себастиан Курц смята за целесъобразно постепенното снемане на антируските санкции при прогрес в прилагането на Минските споразумения. Това заяви той в интервю пред немското издание Frankfurter Allgemeine Zeitung.„Европейският съюз трябва да настоява за прогрес около украинския конфликт и в реализацията на минските споразумения. Ако има прогрес, то ще бъде желателно да се отменят санкциите една по една, за да, както предложи навремето Франк-Валтер Щайнмайер, когато беше начело на Министерството на външните работи на ФРГ, създадем стимули за по-нататъшен прогрес\", заяви Курц.Според неговите думи, „в дългосрочна перспектива, мир в Европа може да има само с Русия\" в качевството на партньор, а не в качеството на опонент. Но това не трябва да означава, че ЕС може да „си затваря очите за нарушенията в международното право\". ", "date": "2018.01.17", "title": "Австрийският премиер: Мир в Европа може да има само с Русия"}
{"url": "http://www.cross.bg/vruzka-rymuniya-komisiya-1565615.html", "text": "/КРОСС/ Комисията по граждански права на Европейския парламент разкритикува Европейската комисия, че не е предприела достатъчно категорични стъпки за защита на правата на гражданите на България, Румъния, Полша, Кипър и Хърватия за премахване на визите за САЩ.Евродепутатът Емил Радев каза, че той и колегите му отново са настояли Комисията да си свърши работата:\"Отчетохме напредъка във връзка с освобождаването от визи на Румъния и България за пътуване в Канада, но критикувахме Европейската комисия за това, че на практика от 2016 година няма напредък във връзка с визовата реципрочност с пет държави - членки във връзка с безвизовото им пътуване в САЩ\", обяви Радев, цитиран от БНР.", "date": "2018.01.17", "title": "Евродепутати разкритикуваха ЕК заради американските визи към българите и гражданите на още 4 държави"}
{"url": "http://www.cross.bg/nimitz-imeto-gurtziya-1565616.html", "text": "/КРОСС/ Гърция и Македония започват в сряда нов кръг от преговорите засягащи т.нар. спор за името, провеждан под егидата на ООН и с участието на специалния представител на организацията по въпроса Матю Нимиц, съобщава \"Франс прес\", цитирана от \"Фокус\".Гърция не е съгласна северната ѝ съседка да включва в името си термина „Македония\", като проблемът не е решен в продължение на вече 27 години, което пречи на Скопие да стане член на НАТО и Европейския съюз.Нимиц обяви по-рано, че вижда определен „позитивен развой\", като представители на ООН не изключиха възможността за постигане на пробив. Разговорите ще се проведат в Ню Йорк. Към 13:00 часа местно време Нимиц ще даде пресконференция, на която ще разкрие резултатите от преговорите. ", "date": "2018.01.17", "title": "Гърция и Македония започват нови преговори за името в Ню Йорк"}
{"url": "http://www.cross.bg/smurt-hora-surdechna-1565617.html", "text": "/КРОСС/ Най-много млади хора губят живота си в България  вследстви на пътнотранспортни произшествия и внезапната сърдечна смърт. Това твърдят водещи кардиолози у нас, като допълват, че диагностицирани и недиагностицирани сърдечни заболявания са сред основните причинители на внезапна сърдечна смърт, а за съжаление тя засяга и млади хора, съобщава „Дарик\". Лекарите препоръчват държавата да започне да покрива определен брой дефибрилатори, които могат да спасят живот при настъпване на даденото състояние. Към настоящия момент пациентите трябва да доплащат за тях суми от порядъка на 6000 лева.Оказва се, че внезапната сърдечна смърт убива повече хора, отколкото ракът на белия дроб, ракът на гърдата, инсултът и СПИН, взети заедно.Причините обобщава доц. Ивайло Кожухаров от Националната кардиологична болница:„Главни причини и заболявания, водещи до внезапната сърдечна смърт, са на първо място Исхемичната болест на сърцето, на второ място са неисхемичните сърдечни заболявания, като хипертрофичната кардиомиопатия, която е основен причинител за внезапната смърт при младите хора. На трето място са заболявания без структурни засягания на сърцето. Внезапната сърдечна смърт в най-голяма част от случаите се предизвиква от състояние на камерно мъждене или камерна тахикардия\".Държавата трябва да осигури дефибрилатори, които спасяват живота на заплашените от внезапна сърдечна смърт\", допълва доц. Васил Велчев, кардиолог от столичната болница „Св. Анна.\"„Ако си представите какво е общото между внезапната смърт и пътнотранспортното произшествие, общото е, че това са двете причини, които отнемат живота на най-много млади хора в България. И ако здравата логика изисква всеки да кара кола, която има въздушна възглавница, то въпросът с дефибрилаторите е много сходен. Те са нещо като въздушната възглавница на пациентите, които са заплашени от внезапна смърт. Целта ни е да може всеки пациент, който има нужда от дефибрилатор, ние да можем да преценим по медицински индикации дали да му го поставим, или не, а да не трябва да го питаме предварително вие може ли да си доплатите определено количество пари, за да получите това лечение\", посочи доц. Велчев.Към момента здравната каса заплаща 6000 лева за всеки, който има нужда от дефибрилатор, а самото устройство е на цена между 10 и 14 000 лева.", "date": "2018.01.17", "title": "Катастрофи и внезапни сърдечни проблеми погубват най-много млади хора в България"}
{"url": "http://www.cross.bg/tema-zhivo-zashto-1565606.html", "text": "/КРОСС/ Тема: Детското правосъдие. Как да заработи ефективно?Тема: Версии и коментари след убийството на един от лидерите на косовските сърби - Оливер ИвановичТема: Недоволство в Сливен. Защо се налага закриване и сливане на елитни училища?Тема: Нова учебна програма за 10 клас. Какво е комунизъм и приватизация? Защо спорят експертите?Тема: Социални решения и политика - министър Бисер ПетковТема: Гледни точки към Истанбулската конвенция - на живо от Страсбург специалният пратеник на БНТ Тоня ДимитроваТема: Преди вота на недоверие: мотиви и отговори - говорят депутатите от ГЕРБ и БСПТема: \"В кадър\": Мигрантите от лагерите в Италия и Холандия отблизоТема: Скандалът продължава: В студиото на „Тази сутрин\" Елена Йончева отговаря на Делян Добрев. Работи ли за български или чужди служби и има ли нещо общо с Цветан Василев?Тема: Връщат казармата, но доброволна и платена - ще има и кандидати?Тема: Комунизмът влиза в учебниците - какво ще учат десетокласниците за Народния съд и Тодор Живков?Тема: Пет области пред епидемия от грип - къде има най-много болни? Гост д-р Ангел Кунчев;Тема: На живо от Бургас: Протест срещу мръсния въздух - с колко превишават допустимите норми?Тема:  \"Здравей, България\" в сряда ще се включи на живо от парламента, където се готви вот на недоверие по време на европредседателство. Спорят ГЕРБ, БСП и Обединените патриотиТема:  Детето, блъснато с джип от кмета на град Трън без възмездие трета година. Как майка му ще протестира пред парламентаТема: Защо бизнесмен твърди, че у нас няма малки заплати? В студиото - предприемачът Ивайло Пенчев и синдикалистът Ваня ГригороваТема: Опасен път към Боровец застрашава живота на хиляди туристи и местни жители и туристи. На живо с Румен БаховТема: Къде ще отидат всички коли в София, ако се забрани паркирането в центъра заради мръсния въздух? На живо за мерките на Столична общинаТема: Политическо екзекуция в Косово. Ще предизвика ли напрежение на Балканите убийството на лидера на косовските сърбиТема: В \"Запей България\" - шеф Иван Манчев в колата на Ива и Мон Дьо ", "date": "2018.01.17", "title": "В сутрешните блокове"}
{"url": "http://www.cross.bg/antoniii-zhivot-vsichki-1565602.html", "text": "/КРОСС/ Народът в България чества Антоновден на 17 януари за предпазване от болести. Жените правят и раздават питки, намазани с мед или маджун.Това честване е свързано с народната представа за Свети Антоний като покровител на чумата и всички болести изобщо. В народния светоглед на българите Свети Антоний и Свети Атанас са тясно свързани - счита се, че са двама братя-ковачи и някъде (Поповско) празниците им се означават с общото название сладки и медени; а в Пиринско се вярва, че всички болести се събират на Антоновден, а на следващия (Атанасовден) тръгват по хората. В Разградско (където празникът е известен и като Лелинден заради табуираното име на болестта - леля)има обичай две медени питки да се дават на съседи, а третата остава на тавана за чумата („за лелята\", за „боля̀та\"). На този ден жените не предат, не плетат, не варят боб и леща, за да не разсърдят чумата, шарката и \"синята пъпка\". Антоновден и Атанасовден 18 януари са един след друг и се честват като празници на ковачи, железари, ножари, налбанти.Стигнал юношеска възраст, той не бързал да се занимава с наука, нито да се сприятелява с други деца, но прекарвал времето у дома си, пазел чистотата на сърцето и се стремял да преуспява в благочестието. Той не търсел забавления, както е характерно за младежката възраст, но обичал да ходи заедно с родителите си в Божия храм и да слуша четенето от божествените книги.Стараел се да извлече оттук цялата възможна полза и да живее точно според тяхното учение. Не искал от възрастните сладкиши, както е обичайно за децата, и изобщо не обръщал много внимание на храната, задоволявайки се винаги с това, което му давали.Родителите на преподобния починали, когато бил на двадесет години. Останал сам с мъничката си сестра, първоначално сам се грижел за дома и за възпитанието на девойката. Често, по обичая си, посещавал храма и там слушал да четат от божествените книги как апостолите, оставяйки всичко, последвали Спасителя и как, според свидетелството на книгата „Деяния на светите Апостоли\", мнозина от християните продавали своето имущество и слагали цената при нозете на апостолите за милостиня към нуждаещите се. Юношата размишлявал колко крепка била вярата на тези хора и каква голяма награда е приготвена за тях на небесата. С такива мисли дошъл веднъж в храма и чул отново думите на Христос към богатия юноша: „ако искаш да бъдеш съвършен, иди, продай имота си, и раздай на сиромаси; и ще имаш съкровище на небето; па дойди и върви след Мене\". Той приел това като откровение свише. Сякаш Христос изрекъл тези думи лично към самия него. Той излязъл от храма и още същия ден продал имуществото си, а спечелената от продажбата голяма сума пари раздал на бедните като оставил само незначителна част от тях за малката си сестра. Притежавал триста много хубави и плодоносни финикови палми и ги подарил на съседите, за да освободи себе си и сестра си от всякакви грижи за тях.Наскоро след това той отново дошъл в храма и чул думите на Господа в Евангелието: „не се грижете за утре\". Веднага излязъл и раздал на бедните и останалата част от имуществото си. Понеже не искал повече да живее в своя дом, поверил сест-pa си на верни и познати му девственици, посветили себе си да служат на Жениха - Христос, за да се възпитава сред тях чрез примера на добрия им живот. Самият той започнал да води суров и строг подвижнически живот.По онова време в Египет манастирите били все още малко и пустинничеството още не било разпространено. Всеки, който желаел да служи на Христос и да се спасява, се усамотявал някъде наблизо до своето селище, за да се упражнява в добродетелите. Недалеч от родното село на Антоний живеел старец, който от младини се предавал в уединение на монашески подвизи. Като се срещнал с него и получил полза за душата си, Антоний започнал да му подражава и също да търси уединение на различни места близо до своето село. И по-късно ако се случело да чуе за някой отшелник, той, подобно на благоразумна пчела, тръгвал да го търси и не се завръщал обратно докато не го откриел, и от срещата и беседата си с него не извличал също тъй, както пчелата извлича меда, някаква полза за себе си.Такива били първите подвизи на блажения и като преуспявал в тях, той все повече и повече укрепвал своите помисли в добра насока. Заедно с това припечелвал с труда на ръцете си, помнейки словата на Писанието: „който не иска да се труди, не бива и да яде\". Със спечелените от продажбата на своите изделия пари купувал хляб и хранел гладните. Душата му била в непрекъснато молитвено общение с Бога, понеже той знаел от Писанието, че трябва да се молим непрестанно. Четенето на Свещеното Писание изслушвал тъй съсредоточено, че не забравял нищо от прочетеното и при строгото съблюдаване на всички Господни заповеди, паметта започнала да заменя за него самите свещени книги.Така живял Антоний и всички братя, при които идвал, за да получи душевна полза го обикнали, а той се поучавал от добродетелта им, кой с каквато се отличавал най-много: на едни се стараел да подражава във въздържанието, на други в бодростта, на един в кротостта, на друг в бдението, на трети - в съсредоточеност при четенето; от едни се учил да се подвизава в пост, от други бил учуден от почивката им на гола земя, прославял смирението на един, търпението на друг.Докато той преуспявал и укрепвал в доброто, врагът на християнското име - дяволът, който не можел да гледа такива дабродетели у юношата, въстанал против него със своето древно коварство и се опитвал да го прелъсти и отклони от добрите му намерения и да го отвърне от правия път. Той му внушавал мисли на съжаление за продаденото и раздадено имущество, за необезпечеността на сестрата, за величието на рода, за суетната слава в света, за удоволствието от разнообразната храна и другите прелести на светския живот. В същото време представял мислено пред юношата трудния път и тежкия край на добродетелта, немощта на тялото и продължителността на подвига.Дяволът скланял младия Антоний да стъпи на хлъзгав път, водещ към падение, а той, мислейки за вечните мъки след страшния съд, въпреки изкушенията, ненарушимо съблюдавал чистотата на душата си. Чрез всичко това дяволът бил посрамен: окаяният, който поискал да бъде подобен на Бога, сега бил победен от един юноша; въставащият против кръвта и плътта сега бил победен от човека, живеещ в плът, понеже на своя раб съдействал Господ, Който приел заради нас плът и чрез това дарувал на плътта сила да побеждава врага, за да може всеки, изкушавай по този начин в свое време да повтори думите на апостола: „не аз, а Божията благодат, която е с мене\".При тези думи привидението изчезнало. Това била първата победа, която младият подвижник удържал над дявола с помощта на благодатната Христова сила. Обаче нито той станал небрежен към себе си след своята първа победа, нито у дявола след първото поражение отслабнали силите, понеже той като рикащ лъв обикаля и търси кого да глътне. Антоний помнел от Писанието, че козните на дявола са много и различни, постоянно се упражнявал в различни подвизи, разсъждавайки, че дори и сатаната да бил победен, когато изкушавал с плътска похот, но той би могъл да го подложи на някакви още по-тежки и опасни изкушения. Затова все-повече и повече изнурявал и подчинявал тялото си, за да не би след като е победил в едно, да бъде победен в друго. Привиквайки постепенно към все по-строг начин на живот, той привикнал към необикновено високи подвизи в служене на Бога, превърнал навика в своя природа. Всеки ден постел до залез слънце и цялата нощ прекарвал в молитва; понякога вкусвал храна през два дни и чак на четвъртата нощ си позволявал малко сън. Храната му била хляб и сол, също и малко количество вода. За постеля му служела рогозка или власеница, а понякога - и голата земя. Изобщо не употребявал масло за храна, за месо и вино да не говорим, тях не употребяват и по-малко усърдните монаси. Блаженият казвал, че за юношеското тяло е невъзможно да победи врага, ако то бива размеквано със сладостта на маслото и че е нужно да се налагат на тялото възможно по-тежки подвизи, така че при неговото изнуряване духът да става по-силен, според думите на апостола: „кога съм немощен, тогава съм силен\".Но време е да разкажем за кончината на преподобния. Той имал обичай да слиза от върха на планината, където прекарвал сам при братята, които живеели в подножието й, и да ги посещава. При едно от тези обичайни посещения им казал за приближаването на смъртта си, което му било открито от Бога.- За последен път съм дошъл при вас, чеда мои - казал той, - повече няма да ви видя през този живот и вече идва време да се освободя от този живот и да почина, понеже преживях сто и пет години.При тези думи братята се предали на дълбока скръб, плакали и целували стареца, като че вече си отивал от света. А той ги убеждавал да се трудят с неотслабващо усърдие, да не униват сред подвизите на въздържание, но да живеят като че всеки ден се готвят за смъртта, да пазят душата си от нечисти помисли, да следват примера на светиите, да не се сближават с разколниците - мелетиани, да не влизат в общение с нечестивите ариани; напротив, убеждавал ги да държат отеческите предания и да пазят в цялата й чистота благочестивата вяра в нашия Господ Иисус Христос, която са научили от Писанието и от неговите наставления.След това братята настоятелно го замолили да остане при тях, понеже всички искали да се удостоят с честта да присъстват при кончината му. Но той не се съгласил, знаейки тяхното желание да почетат тялото му с тържествено погребение. Избягвайки даже посмъртното въздаяние на чест и слава от страна на хората, преподобният побързал да ги остави и се оттеглил в уединение. След като се простил с братята, той се отправил на върха на планината в любимото си жилище, мястото на неговите подвизи. След няколко месеца заболял тежко. Тогава повикал при себе си двама монаси, които се подвизавали заедно с него в течение на последните петнадесет години и прислужващи на преподобния поради старостта му, и им казал:- Чеда мои! Както е написано, „аз заминавам по пътя на целия свят\"', Господ ме вика при Себе Си и аз се надявам да вкуся небесните блага. Но вас, мои възлюбени деца, умолявам - пазете се да не изгубите плодовете на своето многогодишно въздържание, но ревностно и с успех продължавайте започнатите от вас подвизи. Известно ви е колко различни препятствия ни поставят бесовете, но не се бойте от нищожната им сила. Надявайте се на Иисуса Христа, твърдо вярвайте в Него от цялото си сърце и от вас ще бягат всички демони. Помнете всичко, на което съм ви учил, старайте се да водите благочестив живот - и несъмнено ще получите награда на небето. Избягвайте всяко общение с разколниците, еретиците и арианите; известно ви е, че аз нито веднъж не съм беседвал дружески с тях, по причина на техните лоши замисли и христоборна ерес. Най-вече се старайте да изпълнявате заповедите Господни, за да ви приемат, след смъртта във вечните обители като сродници и приятели. Помнете, размишлявайте и винаги разсъждавайте за това. И ако вие действително се грижите за мен, обичате ме като баща и сте готови да изпълните волята ми, не позволявайте на никого да отнесе в Египет тленните ми останки, за да не предадат там тялото ми на пищно погребение, понеже главно по тази причина се усамотих на тая планина. Вие сами. деца мои, ме погребете в земята и изпълнете следната заповед на своя старец: нека никой, освен вас, не знае гроба, където ще бъде погребано тялото ми, което, по моята вяра в Господа, ще се вдигне нетленно при общото възкресение на мъртвите. Разделете одеждите ми тъй: милота и овехтялата долна дреха, на която лежа, дайте на епископ Атанасий, другия мил от дайте на епископ Серапион, власеницата вземете за себе си. Прощавайте, деца мои! Антоний си отива и няма да е повече с вас в тоя живот.След тези думи учениците се простили с него, целунали го и свети Антоний с радостно лице, гледайки дошлите за душата му ангели като свои приятели, умрял и се присъединил към светите отци. Учениците на светията, съгласно неговото завещание, облекли тялото му, предали го на земята и никой освен тях до днес не знае мястото на погребението на свети Антоний.Епископ Атанасий получил от учениците износената дреха и милота на светията. Той приел в тези подаръци като че самия Антоний. Той винаги с благоговейна радост гледал на тези одежди, като ощастливен с богато наследство, припомняйки си светия му образ.Такъв бил животът и кончината на преподобния Антоний, когото Господ прославил по всички страни. И не с изкусно съставени съчинения, не със светска мъдрост, не със знатен род, не с огромни богатства се прославил той, а - с благочестив живот. На него се изпълнили думите на Спасителя: „Аз ще прославя ония, които Мене прославят\". Той не живял на някое знаменито място, което всички знаели; напротив - отдалечил се почти на края на света в непроходимата пустиня. Обаче и оттам станал известен и в Испания, и в Африка, и в Италия, и в Илирия, и дори в самия древен Рим. Преподобният желаел да се скрие от всички в планината, не искал и не търсил тая слава.Но Господ Сам открил и показал на всички този светилник на вярата и благочестието, та гледайки от него, да се учат на добродетели и като се удивляват на благочестивия живот на преподобния, да прославят Небесния Отец, на Когото, с Единородния Негов Син и Светия Дух да бъде чест и слава, благодарение и поклонение във вечни векове. Амин. ", "date": "2018.01.17", "title": "Преп. Антоний Велики (Антоновден)"}
{"url": "http://www.cross.bg/chasa-sofiyaot-zala-1565603.html", "text": "/КРОСС/ ***София.От 13.00 часа в София Хотел Балкан, зала „Сердика\", ще се проведе дискусия на тема: \"Балансиращ пазар на електроенергия в България\". За участие в нея са поканени Теменужка Петкова, министър на енергетиката, доц. Иван Иванов, председател на КЕВР и Делян Добрев, председател на Комисията по енергетика в Народното събрание.***София.От 09.00 часа ще се проведе заседание на Народното събрание.***София.От 9.30 часа 9 състав на Специализирания наказателен съд ще гледа делото срещу Мирослав Н., обвинен в безстопанственост в особено големи размери.***София.От 09.30 часа 2 състав на СГС ще гледа делото срещу лекарите Явор Л., Елена В., Антоний Ф., Александър Ч., Владислав Х., Христо Ц., обвинени за смъртта на родилката Деяна Г.***София.От 9.45 часа в Българска фондова борса-София, ул. „Три Уши\" № 6 ет. 5, ще бъде даден официален старт на търговията с дялове на 4 нови борсово търгувани фонда на БФБ-София.***София.От 10.00 часа 14 състав на Специализирания наказателен съд ще гледа делото срещу Мартин А., Валентин Я., Валери А., и други, обвинени в организиране и ръководене на престъпна група.***София.От 10.00 часа 1 състав на Специализирания наказателен съд ще гледа делото срещу Михаил Й., Георги Р., Ася К., Красимир Ч. и Ариен Б., обвинени в образуване и ръководене на организирана престъпна група.***София.От 10.00 часа 3 състав на Специализирания наказателен съд ще гледа делото срещу Мелиад Ф., Хасан Е. и Хадж Х., обвинени в тероризъм.***София.От 10.00 часа 7 състав на Специализирания наказателен съд ще гледа делото срещу Ивайло Ст., Венцислав Д., Петко Ст., Тодор Гр., обвинени в организиране и ръководене на организирана престъпна група.***София.От 10.00 часа 13 състав на Специализирания наказателен съд ще гледа делото срещу Ивайло П., обвинен в организиране и ръководене на организирана престъпна група.***София.От 10.00 часа 6 състав на Специализирания наказателен съд ще гледа делото срещу Васил В., Велизар В., Иван А. и др. за организиране и ръководене на организирана престъпна група.***София.В 10.30 часа Делегация на Групата за приятелство с България в парламента на Азербайджан ще се срещне с председателя на Народното събрание Цвета Караянчева. В 11.30 часа в зала „Запад\" на Народното събрание гостите ще разговарят със своите колеги от Групата за приятелство България - Азербайджан в българския парламент.***София.От 10.30 часа в „ Гранд хотел „София\" заместник-министърът на регионалното развитие и благоустройството Деница Николова ще председателства заседание на Съвместения комитет за наблюдение на програмата за трансгранично сътрудничество ИНТЕРРЕГ - ИПП България - Сърбия 2014-2020 г.***София.От 10.30 часа в зала 3 в Cinema City Mall of Sofia (бул. Стамболийски) ще се състои предварителната прожекция на новия екшън с Джерард Бътлър и 50 Cent - \"Бърлога на крадци/Den of Thieves\".***София.От 11.00 часа, в София Тех Парк в сграда Лабораторен комплекс на научно-технологичния парк ще се проведе информационен ден по проект „Научно-технологичен парк - Фаза 2\".***София.От 11.00 часа 5 състав на Специализирания наказателен съд ще гледа делото срещу Иван Х., Филка Х. и др. за организиране и ръководене на организирана престъпна група.***София.От 11.30 часа в Народното събрание ще се бъде показан „Духът на Сурва\".***София.От 11.30 часа в зала „Европа\" в сградата на КНСБ ще се състои форум на тема „Акушерката - подценяваната професия\".***София.От 12.00 часа в зала „Рила\" на Sofia hotel balkan ще се състои пресконференция по повод десетото юбилейно издание на най-голямото сватбено изложение в страната Balkanica wedding & honeymoon expo, което ще се проведе този уикенд - 20 и 21 януари (събота и неделя).***София.От 13.30 часа 11 състав на Специализирания наказателен съд ще гледа делото срещу Нидал А., Алдин Н., Данаил А., Георги Ф. за образуване и ръководене на организирана престъпна група.***София.От 14.00 часа 19 състав на Специализирания наказателен съд ще гледа делото срещу Иван К., Светослав Д., Нина К. за образуване и ръководене на организирана престъпна група.***София.От 14.30 часа 11 състав на Специализирания наказателен съд ще гледа делото срещу Стоян Б., Румяна К., Николай С. и др. за длъжностно присвояване в големи размери.***София.От 17.30 часа в галерийното пространство на Триъгълната кула (бул. \"Княгиня Мария Луиза\" 16) ще бъде представена фотографската изложба „Епопея на незабравимите български опълченци\".***София.От 19.00 часа на голяма сцена в Народния театър ще гостува спектакълът „Островът на робите \" от Пиер дьо Мариво на плевенския ДКТ „Иван Радоев\".***София.От 19.00 часа в литературен клуб „Перото\" ще се състои премиерата на „Екзистенциална психотерапия\" - фундаментален научен труд на проф. Ървин Д. Ялом.***София.От 19.00 часа в Литературен клуб „Перото\" ще се състои премиерата на „Екзистенциална психотерапия\" - фундаментален научен труд на проф. Ървин Д. Ялом.***Антоново. От 10.00 часа в НЧ „Хр.Ботев-1921\" ще се състои официалното откриване на празника на град Антоново, а от 10.30 часа ще бъде отслужен молебен за здраве и благопреуспяване.***Асеновград.От 09.30 часа в зала 2 на Районен съд-Асеновград ще се гледа делото срещу Иван Г., обвинен в присвояване на парични суми в особено големи размери.***Бургас.От 11.00 часа пред Община Бургас ще се проведе мирен протест заради замърсяването на въздуха в града.***Варна.От 14.00 до 16.00 часа в офиса на ПП ГЕРБ (ул. „Георги Бенковски\" №1), общинският съветник Бонка Банкова ще има приемен ден.***Варна.От 17.00 часа в храм „Св. Атанасий\" във Варна часа ще се отслужи вечерня (вечерна служба) с петохлебие по повод навършването на сто и осемдесет години от построяването на храма.***Велики Преслав. От 10.00 часа в зала 406 на общината ще се проведат консултации за определяне на състава на секционната избирателна комисия в село Кочово.***Велико Търново.От 10.00 часа в Голяма зала на Община Велико Търново ще се проведе информационен ден за процедура „Подкрепа за пилотни и демонстрационни инициативи за ефективно използване на ресурсите\" по Оперативна програма „Иновации и конкурентоспособност\" (ОПИК) 2014-2020 г.***Велико Търново.От 18.30 часа в Клуб 7 ще се състои представяне на книгата „Раждането на щастливата жена\" с автор Сашка Александрова - журналист и писател.***Видин.От 10.30 часа в заседателната зала на ОД МВР - Видин ще се проведе областният етап на ежегодния Национален конкурс „Пожарникар на годината\" за 2017 година. На тържеството ще бъдат наградени победителите в областния етап на конкурса, предложени за участие в заключителния етап.***Видин.От 10.00 часа в Регионалния пресклуб на БТА във Видин ще се проведе заключителна пресконференция по проект \"Приключение с балон-нов съвместен туристически продукт\" код на проекта 15.2.1.058, финансиран по Програма Интеррег V-A Румъния-България.***Враца.От 10.00 часа в Конферентната зала на Общински съвет - Враца ще се проведе процедура чрез публично състезание за възлагане на обществена поръчка с предмет: „Изпълнение на Инженеринг във връзка с реализацията на Националната програма за енергийна ефективност на многофамилните жилищни сгради на територията на община Враца\" за обект на бул. „Христо Ботев\" № 140, бл. „Май\" № 1\".***Враца.От 14.00 часа в заседателната зала на Областна администрация - Враца, областният управител Малина Николова на пресконференция ще Ви запознае със становището си относно държавния план-прием за учебната 2018/2019 година.***Враца.От 14.00 часа в СУ „Никола Войводов\" ще се проведе общинско първенство по бадминтон от програмата на „Ученически игри\" 17/18 г. Участват ученици от всички общински училища във възрастите 5-7, 8-10 клас.***Враца.От 19.00 часа в камерна зала на ДТК ще се проведе „Бащата\" от Аугуст Стриндберг.***Добрич.От 10.30 часа в детска градина № 17 ще се играе кукленият спектакъл „Косе Босе\" на Държавен куклен театър „Дора Габе\".***Добрич.От 19.00 часа в камерна зала на Драматичен театър „Йордан Йовков\" ще се играе спектакъл „Стъклената менажерия\".***Пловдив.От 09.30 часа в зала 5 на Пловдивския окръжен съд ще се гледа делото срещу Георги Б. и Александър Н., обвинени в използването на неистински документи и извършване на действия по разрушаване на тютюнев склад на ул. „Одрин\" - част от групов археологически и архитектурно-строителен паметник на културата. Делото е насрочено също за 18 и 19 януари.***Пловдив.От 13.30 часа в 16-та аудитория на Пловдивския университет „Паисий Хилендарски\" ще се състои публична лекция на тема „Жените в историята и история на жените и пола\".***Пловдив.Общинските съветници от ГЕРБ в град Пловдив ще проведат приемни с граждани. Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен\" на ул. „Академик Петър Динеков\" №1А; Георги Василев, от 16:00 до 18:00 часа в офиса на ГЕРБ в район „Южен\" на ул. „Академик Петър Динеков\" №1А; Д-р Аргир Аргиров, от 17:30 до 18:30 часа в офиса на ГЕРБ в район „Южен\" на ул.\"Академик Петър Динеков\"№1А; Ани Лафчиева, от 17:00 до 18:30 часа в офиса на ГЕРБ в район „Източен\" на ул.\"Коста Паница\"№5; Емил Русинов, от 17:30 до 19:00 часа в офиса на ГЕРБ в район „Източен\" на ул. „Коста Паница\" №5;***Стара Загора.От 11.00 часа в зала 2 на втория етаж на Областна администрация областният управител Гергана Микова ще проведе пресконференция за паметника Бузлуджа. В пресконференцията ще участват също кметът на Казанлък Галина Стоянова и арх. Дора Иванова.***Сливен.С редица събития на 17 януари ще бъдат отбелязани 140 години от освобождението на Сливен от османско иго. В 9.30 часа в храм „Свети Николай Чудотворец\" ще бъдат отслужени заупокойна молитва в памет на загиналите и благодарствен молебен по повод освобождението на Сливен. В 10.30 часа на пл. „17 януари\" в кв. „Клуцохор\" ще започне ритуал-поклонение и ще бъдат поднесени венци и цветя пред морената на площада. В 12.00 часа ще бъдат поднесени цветя пред бюст-паметника на ген. Скобелев. В 13.00 часа във фоайето на зала „Май\" ще бъде открита изложба „13 безсмъртни българи\" на фондация „Безсмъртни българи\".***Търговище. От 17.00 часа в зала 74 на местната администрация кметът на община Търговище д-р Дарин Димитров кани гражданите на публичен отчет за изпълнение на приоритетите в управленската програма за втората година от мандата на общинското ръководство.***Ямбол.С поредица от събития ще бъдат отбелязани 140 години от Освобождението на града от османско владичество. От 10.00 часа ще се проведе тържествена церемония пред паметника, отбелязващ мястото, където са посрещнати руските войски. В 11.00 започва шествие по улиците на града до Паметника на загиналите за националното освобождение. От 11.30 часа в Културно-информационен център „Безистен\" ще бъде представена презентация на Регионалния исторически музей на тема „17 януари 1878 г. - Подвиг, Свобода, Ново начало\". По повод годишнината от 17.30 часа в Художествена галерия „Жорж Папазов\" ще бъде представена специалната изложба „Руско-турската освободителна война в гравюрите на чуждестранните художници\". Програмата на честванията завършва с празничен концерт в Зрителната зала на община Ямбол от 18.30 часа. ", "date": "2018.01.17", "title": "Предстоящи събития в страната на 17 януари"}
{"url": "http://www.cross.bg/stava-voiina-okruzi-1565600.html", "text": "/КРОСС/ 49 г. пр.н.е. - Рим е бил опразнен заради настъпващите от север легиони на Юлий Цезар.395 г. - Римската империя е поделена между синовете на император Теодосий I на източна с владетел Аркадий и западна с владетел Флавий Хонорий.1562 г. - Във Франция са легализирани хугенотите.1718 г. - Огромно свлачище унищожава село Лойкербад в Швейцария, при което загиват 56 души.1773 г. - Английският капитан Джеймс Кук става първият мореплавател, пресякъл южния полярен кръг.1765 г. - Братът на Паисий Хилендарски Лаврентий подарява бащината си къща в Банско за метох на Хилендарския манастир.1775 г. - За пръв път е поставена пиесата Съперници на Ричард Шеридан.1793 г. - Конвентът на Франция гласува да бъде екзекутиран крал Луи XVI.1819 г. - Симон Боливар обявява Колумбия за самостоятелна република.1852 г. - Великобритания признава независимостта на Трансваал - провинция в Южна Африка.1878 г. - Руско-турска война (1877-1878): Битката при Пловдив открива пътя за руско настъпление към Цариград; освободени са Ямбол и Сливен.1917 г. - САЩ купуват от Дания Вирджинските острови за 25 млн. долара.1919 г. - В Месинския пролив потъва френският кораб Chaonia, загиват 460 пътници и екипаж.1945 г. - Втората световна война: Червената армия влиза във Варшава.1959 г. - Извършена е реформа на административното разделение на България - разформировани са административните окръзи и околии и да се създадени 30 нови административно-икономически окръзи, които по-късно стават 28.1966 г. - Американски самолет загубва до бреговете на Испания четири водородни бомби.1969 г. - Бийтълс пускат на пазара албума Yellow Submarine.1973 г. - Фердинанд Маркос става пожизнен президент на Филипините.1983 г. - Нигерия експулсира над 2 милиона имигранти, най-вече от Гана.1991 г. - След смъртта на баща си Олаф V, Харалд V става крал на Норвегия.1995 г. - Земетресение в Кобе, Япония, с магнитуд 7,3 по Скалата на Рихтер причинява огромни материални щети и убива 6 433 души.2003 г. - В Черно море, близо до българското крайбрежие е открит кораб, пролежал на дъното 2400 години. ", "date": "2018.01.17", "title": "17 януари в историята"}
{"url": "http://www.cross.bg/tezi-koito-nosyat-svetlina-na-1565604.html", "text": "/КРОСС/ Тези, които носят светлина на другите, никога не остават на тъмно.Джеймс Матю Бари ", "date": "2018.01.17", "title": "Тези, които носят светлина на..."}
{"url": "http://www.cross.bg/rozhdenitzite-na-yanyari-1565607.html", "text": "/КРОСС/ Антоний, Западно-и Средноевропейски митрополитД-р Гергана Лазарова, началник-отделение за неинвазивна кардиологична диагностика към Клиника по кардиология - УБ \"Лозенец\", член на лигата \"Лекарите, на които вярваме\"Полк. Иван Граматиков, полицейски експертКамен Михов, представител на България в \"Евроюст\", бивш зам.главен прокурорМилена Вельова, дизайнеркаПроф. Мира Кожухарова, национален консултант по епидемиологияНели Петрова, депутат от ГЕРБ  в 44-ото НС  ", "date": "2018.01.17", "title": "Рождениците на 17 януари"}
{"url": "http://www.cross.bg/srok-dvizhenieto-ogranicheno-1565608.html", "text": "/КРОСС/ Информация за състоянието на републиканските пътища към 05:30 ч. за 17.01.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 10° до + 6°. Времето над цялата страна е облачно. Вятър духа в областите Варна, Добрич, Силистра, Смолян и Шумен. Пътните настилки са предимно мокри, по усойните местата - заледени и обработени. Намалена видимост поради мъгла до 50 м има в района на Предел, Разлог, Добринище /обл. Благоевград/, Панагюрище и Лозен /обл. Пазарджик/, АМ „Тракия\" от км 46 до км 48 /обл. София/, до 100 м в района на Карнобат /обл. Бургас/, Калугерово /обл. Пазарджик/, Ивайловград и Тополовград /обл. Хасково/ и до 150 м в областите Видин, Сливен и Стара Загора, както и в района на АМ „Тракия\" от км 55 до км 66 /обл. Пазарджик/.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС; - „Златишки\" - затворен за всички МПС;- „Айтоски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Котленски\" - забранен за МПС над 12 т;- „Пампорово\" - забранен за МПС над 3,5 т; - „Петрохан\" - забранен за МПС над 12 т;- „Твърдишки\" - забранен за МПС над 10 т;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.;- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 22.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІ-63: Ограничено движение по път  ІІ-63 Перник - Брезник - Трън от км 20+500 до км 21+500 (в чертите на гр. Брезник) във връзка с провеждане на Маскараден фестивал \"СУРВА БРЕЗНИК 2018 г.\" за времето от 8:30 до 21:00 часа на 20.01.2018 г. (събота). Обходен маршрут: по ул. „Мала река\" и ул. „ Ангел Коцелянов\" част от път ІІІ-811;Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.  ", "date": "2018.01.17", "title": "Актуалната пътна обстановка на 17 януари"}
{"url": "http://www.cross.bg/dobrev-iioncheva-haskovo-1565622.html", "text": "/КРОСС/ Нямам никакво лично отношение към Делян Добрев. Говорим за една схема от роднински и приятелски назначения в Община Хасково и че този кръг е усвоявал по доста интересен начин огромни обществени ресурси. И това не е мой проблем, а наш проблем. Искам да дам гласност и съответните служби да направят проверка. Това обяви в сутрешния блок на БТВ „Тази сутрин\" депутатът от „БСП за България\" Елена Йончева по повод разкритите от нея роднински назначения и спечелени обществени поръчки от приближени до депутата от ГЕРБ Делян Добрев.Тя отговори негативно на всички въпроси, зададени ѝ от Добрев ден по-рано. На въпроса дали изпълнява поръчка на бизнесмени от Хасково да го дискредитират Йончева посочи, че не изпълнява поръчки и не знае бизнесмени да седят в стола на кмета, както се изказа Добрев, но „ако той знае за нередности, случващи се в Общината, трябва да каже за какво става дума и ако той има съмнение за нови корупционни схеми, е длъжен да ги оповести\".По думите ѝ Добрев се опитва да профанизира темата и да отклони вниманието, вместо да отговори на съвсем конкретни въпроси и всички изнесени факти.На втория въпрос на депутата от ГЕРБ - дали Йончева е част и изпълнява поръчки на служби - български или чужди, тя отговори: „Не, не съм\".„Ако г-н Добрев има информация, че работя за която и да е чужда служба, той е длъжен да извести службите, в противен случай това би било укриване на информация, която е от значение за националната сигурност.„По отношение на българските служби какво точно има предвид? Че го разследват и изнасят тази информация ли? Ако е така, въпросът е към премиера Бойко Борисов\", каза още тя.На въпроса дали нападките към Добрев са свързани със заеманата от него длъжност или с дискредитирането на енергийни проекти, включително и работата му по тях Йончева отговори: „Не, не е свързано с неговата работа, въобще не е свързано с неговата личност, става дума за схемите, които не знам дали той е идеолог, начело на тези схеми или е поставен в тях\".За друго от питанията - дали е ползвала имоти на Цветан Василев по време на кампанията си, Йончева отговори: „По време на цялата кампания, без изключение, съм била в хотел в Хасково\".Иначе се запознала с Василев по време на „Банкер на годината\", но не е имала по-сериозни контакти с банкера.Йончева посочи, че е била в избата, за която пита Добрев и от която показа снимки, но преди пет или шест години и то в компанията на архитекти, не на политици и безнесмени. „Била съм и в други български изби\", посочи тя.За човек, който се е снимал с Йончева и за който Добрев твърди, че е криминално проявен и част от нейния екип, журналистката обясни, че кадърът е направен по време на среща за бракониерството, на която присъствала по покана на ловно-рибарското дружество в Хасково.„Мъжът беше един от модераторите, не е бил част от моя екип, не е бил част от предизборния щаб, не ме е съпровождал по време на кампанията\", подчерта тя.На още един въпрос на Добрев - дали по време на кампанията е използвала служебна кола и шофьор на областната администрация, за да вози фотограф до границата, където да я снима, Йончева отговори: „В Хасково, към Хасково, около Хасково и оградата съм пътувала само със своя автомобил, както по време на цялата предизборна кампания, така и след това, без изключение\".Делян Добрев се включи по телефона в студиото и заяви, че не е доволен от отговорите ѝ, защото не е отговорила на въпросите, които ѝ е задал. Фирмите за които говори са спечелили много повече по време на тройната коалиция, отколкото сега, коментира депутатът от ГЕРБ. Той допълни, че в момента дори тези фирми са загубили сериозни поръчки в община Хасково. Атаката срещу мен свързана ли е с нарушени интереси в енергетиката, попита отново Добрев.Елена Йончева отговори, че от БСП излагат факти.„Когато Делян Добрев влиза в политиката, той излиза от собствената си фирма, а там влизат неговият зет и първата му братовчедка. Тази фирма, от която излиза г-н Добрев притежава 49% от офшорна компания. Ние не казваме, че не може да тегли средства от офшорна компания, но искаме да знаем от къде идват тези фирми и тези пари\", коментира Йончева.„Изтеглени са 250 хиляди евро. Имаме документи и ще ги покажем. Как български гражданин без никаква собственост може да изтегли 2 милиона лева по времето\", когато господин Добрев е бил министър, запита депутатката от „БСП за България\". ", "date": "2018.01.17", "title": "Йончева: Ако Добрев има данни, че работя за чужди служби, да извести съответните органи, иначе укрива информация за националната сигурност"}
{"url": "http://www.cross.bg/bulgariya-lotariya-razbirash-1565623.html", "text": "/КРОСС/ Виктория Попова от град Хасково е поредната късметлийка, която попада в дългия списък на печеливши от Лотария България. Нейният щастлив билет се оказва „Бързи 50\", който й носи 50 000 лева! Купува го от пункта на „Евробет\" на бул. „България\" № 15, а изненадата идва по-късно. Разкошната печалба се разкрива пред нея, когато се прибира у дома и с вълнение открива, че печели петцифрената сума.„Вече съм добре, но минах през толкова много емоции. Всъщност не разбираш веднага, че си спечелил - първо не вярваш, проверяваш, после проверяваш пак и накрая разбираш, че наистина си късметлия\", разказва младата дама.Вики е на 21 години и в момента следва биотехнологии в град София. Споделя, че ще инвестира печалбата в образованието си и ще заведе цялото семейство на екскурзия.Лотария България Ви желае много приятни емоции и късмет!  ", "date": "2018.01.17", "title": "Студентка спечели 50 000 лева от билет \"Бързи 50\" на Лотария България"}
{"url": "http://www.cross.bg/boiichev-zhelyo-zayavi-1565609.html", "text": "/КРОСС/ „С вота на недоверие отговаряме на сериозно обществено очакване- над 80% от българското общество определя корупцията като един от основните проблеми в страната. Трябва да си дадем сметка, че тя засяга всеки един български гражданин\". Това каза зам.-председателят на ПГ на „БСП за България\" Жельо Бойчев пред БНТ.Той заяви, че левицата не вижда никакви действия на кабинета за реална битка с корупцията. Бойчев бе категоричен, че БСП се изправя срещу опита България да бъде разделена на феодални владения, в които, ако не си близък до властта, не можеш да се реализираш.„Този модел си купува политическа подкрепа на изборите и това е фундамента на политиката на ГЕРБ\", заяви още народният представител.„С конкретни примери ще покажем модела на управление в страната, защото за 10 месеца от управлението на кабинета „Борисов 3\", са раздадени около 10 млрд. лв. от обществени поръчки. В много от тях се констатира  предварително предизвестен победител и поръчки, концентриращи огромен финансов ресурс в определени компании\", каза още Жельо Бойчев.Той даде пример с ремонта на НДК, който по думите му, е  емблематичен пример за модела на ГЕРБ в харченето на средства.\"Видя се ,че тези поръчки са опорочени и никой не разбра как са изхарчени 45 млн.лв\", заяви социалистът.„В Истанбулската конвенция има текстове, които са двусмислени и това не позволява на БСП да я подкрепи. Големият въпрос е, защо тя бе представена пред обществото без никакъв дебат\", добави още Жельо Бойчев.Той бе категоричен, че е нужен преглед на въздействието на конвенцията върху българското законодателство. Бойчев заяви, че борбата с насилието над жени и за тяхното равноправие е една от големите теми на социалистическото движение.„С приемането на конвенцията, българската държава ще започне въвеждането на модели, които се разминават с ценностите и традициите на българското общество\", предупреди Жельо Бойчев. ", "date": "2018.01.17", "title": "Жельо Бойчев: БСП се изправя срещу  разделянето на България на феодални владения"}
