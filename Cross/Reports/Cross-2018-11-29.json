{"url": "http://www.cross.bg/krug-ramkite-evropeiiskata-1590477.html", "text": "/КРОСС/ Европейската комисия дава начало на нова надпревара в рамките на инициативата DiscoverEU. От днес (12:00 ч. централноевропейско време) до вторник, 11 декември (12:00 ч. централноевропейско време), младите хора на възраст 18 години могат да кандидатстват за карта за пътуване, с която да опознаят Европа през следващото лято. Това е вторият кръг в инициативата, след като 15 000 младежи получиха възможност да пътуват в цяла Европа между юли и октомври 2018 г. в рамките на първия успешен кръг. Много от тях участваха в проявите, организирани по време на Европейската година на културното наследство. Всеки гражданин на ЕС, роден между 1 януари 2000 г. и 31 декември 2000 г. ще може да кандидатства в настоящия кръг. Победителите могат да пътуват между 15 април и 31 октомври 2019 г. в продължение на от 1 до 30 дни. В рамките на този кръг Европейската комисия призовава особено младежите, които имат специални нужди или са изправени пред социални предизвикателства, да кандидатстват. Комисията ще предостави информация и съвети за лицата със специални нужди и ще покрие разходите за специална помощ (напр. за придружител или за куче водач за участници с увредено зрение). Желаещите да участват могат да кандидатстват на Европейския младежки портал, където ще трябва да се регистрират и да споделят своите планове за пътуване. Кандидатите ще бъдат подбрани въз основа на викторина от пет въпроса с избор между няколко отговора, свързани с европейската култура и многообразие, инициативите на ЕС за младежта, предстоящите избори за Европейски парламент, и допълнителен въпрос по тема, свързана с втория кръг.", "date": "2018.11.29", "title": "DiscoverEU: Нови 12 000 карти за пътуване за 18-годишните, за да опознаят Европа"}
{"url": "http://www.cross.bg/razvitieto-otkriha-blokirat-1590440.html", "text": "/КРОСС/ Учените откриха начин да блокират на ранен стадий развитието на туморите, предизвикани от синовиален сарком, съобщава РИА \"Новости\", цитирана от БГНЕС.Това заболяване е един от видовете агресивен сарком на меките тъкани - може да се появи на всяко място, включително мозъка и сърцето, но най-често се появява около ставите и сухожилията. На първия етап процесът може да протича безсимптомно, обаче след това се проявява под формата на оток, болка и изтръпване.При изучаването на болестта учените са установили, че решаващо значение за растежа и оцеляването на заразените клетки има протеинът BRD9. Лабораторните експерименти показват, че потискането на това съединение може да предотврати появата и развитието на тумора. Учените подчертават, че получените данни играят важна роля в борбата с тази форма на рака.", "date": "2018.11.29", "title": "Учени откриха как да блокират рака"}
{"url": "http://www.cross.bg/maritza-petkova-iztok-1590467.html", "text": "/КРОСС/ „Надявам се до края на годината дерогацията за ТЕЦ „Марица изток 2\" ЕАД да бъде факт. Правителството стои твърдо зад българските енергетици и полага всички усилия за осигуряване на безпроблемна работа на комплекса „Марица изток\". Това  каза министърът на енергетиката Теменужка Петкова пред енергетици от КТ „Подкрепа\", които протестираха в София в защита на работните си места. Министър Петкова увери протестиращите, че никой не би си позволил да посегне на въглищните централи, които осигуряват 46% от електроенергията в страната, а през зимата този процент достига до 60. По думите на енергийния министър българската електроенергетика разчита на въглищните централи за нормалното си функциониране. Тя запозна присъстващите и с позицията на правителството за предстоящия форум в Катовице, Полша, свързан с климатичните промени. България категорично не подкрепя по-амбициозни цели, свързани с въглеродните емисии, гласи официалната позиция, одобрена от Министерския съвет. Енергийният министър информира присъстващите още, че една четвърт от необходимите квоти за работата на ТЕЦ „Марица изток 2\" ЕАД  вече са закупени, а до 21-ви декември ще бъдат осигурени и останалите.", "date": "2018.11.29", "title": "Министър Петкова отиде при протестиращите енергетици и обеща държавна подкрепа"}
{"url": "http://www.cross.bg/byrgas-transportna-grada-1590475.html", "text": "/КРОСС/ Бързо развиващият се морски град Бургас вече може да се похвали с нова транспортна карта за своите граждани и гости. Създадена от независимия дизайнер Иван Манолов, в партньорство с Община Бургас и Бургасбус, тя е част от цялостните усилия за модернизация и подобряване на градския транспорт в черноморския град през последните няколко години. Картата включва голяма част от георгафските ориентири на досега съществуващата бургаска транспортна схема и ги надгражда с добавянето на важни и разпознаваеми обекти за улесняване на жителите и гостите на града. Внесени са и други промени и подобрения с цел по-ефективното представяне на съдържащата се в нея информация, както и постигането на повече достъпност и разбираемост.„Създадохме новата информационна карта, за да покажем, че чрез по-задълбочени дизайн промени и решения, може значително да се улесни живота на гражданите и туристите в един голям град. Радвам се, че проектът вече се приема позитивно и доближава Бургас до модерните тенденции в транспорта и градското развитие. Надявам се след въвеждането на картата да имаме възможността да работим по подобряване на разписанията и обозначението с табели по спирките за посока и автобусните линии преминаващи от там\" -  споделя експертът Иван Манолов, който е създател на проекта.В картата визуално е скъсено разстоянието между квартал Меден Рудник и центъра, а големината на централните квартали е уголемена, за да може всички линии и спирки да са лесни за проследяване. С ярки и контрастни цветове е акцентирано върху важността на бързата автобусна линия (Б1 и Б2), по която с голяма честота се движат автобуси от големите квартали до центъра на града. Основните транспортни връзки (като летището, авто и жп гари) са обозначени с допълнителна информация към тях. Спирките, от които може да се хване автобус за летището са обозначени с допълнителна иконка и номера на автобуса.Като допълнителни елементи са добавени централните пешеходни улици на Бургас, станциите за отдаване на колела под наем, както и други полезни места като музеи, паметници и големи магазини. Те, както и по-рядко използваните линии, водещи от и към предградията на града, са обозначени с ниско контрастни цветове. По този начин в дизайна на новата транспортна карта на града е установена визуална йерархия като е акцентирано на важните линии и елементи, а второстепенните присъстват ненатрапчиво.", "date": "2018.11.29", "title": "Бургас с нова транспортна карта за граждани и туристи"}
{"url": "http://www.cross.bg/tarantino-kyentin-rabotata-1590456.html", "text": "/КРОСС/ Американският режисьор Куентин Тарантино се ожени за 35-годишната израелска певица и модел Даниела Пик, съобщава People.Двойката се запознала през 2009 г., когато Тарантино отишъл в Израел, за да представи филма си \"Гадни копилета\".През септември миналата година Тарантино и Пик се сгодиха, като тогава гости на партито им бяха Брус Уилис, Самюъл Джаксън, Ума Търман и Даян Крюгер. Бракът на Тарантино с Пик е първи за него. Досега 55-годишният режисьор твърдеше, че между семейството и работата е направил избор в полза на работата. ", "date": "2018.11.29", "title": "Куентин Тарантино се ожени за израелската красавица Даниела Пик"}
{"url": "http://www.cross.bg/kaloyan-pargov-administratziya-1590478.html", "text": "/КРОСС/ ГЕРБ си гласуват инструмент за скрита политическа чистка. За това предупреди председателят на БСП - София Калоян Паргов. Той визира разпоредбите в параграфи 14 и 15 от Закона за държавния бюджет на Република България за 2019 г. Те предвиждат с едни замах да бъдат уволнени хиляди държавни служители, които понастоящем работят в администрацията, само защото вече са упражнили правото си на пенсиониране по смисъла на Кодекса за социално осигуряване, но продължават да полагат труд, давайки своя принос, както за държавата, така и за осигурителна ни система.„Няма начин БСП да подкрепи предложение на правителството, гласувано на второ четене от управляващото мнозинство, което е противоконституционно, нехуманно и застращаващо доброто функциониране на държавната администрация, коментира Калоян Паргов. - Както и да го погледнем, това за нас е инструмент за скрита политическа чистка, която има за цел да осигури неоснователно кариерно израстване на верни на управляващите партийни кадри, с промотирането им до средни и ниски ръководни длъжности в държавната администрация и силовите ведомства. Основната част от този среден и нисък ръководен ешелон в държавната администрация в момента се състои от хора с доказани ръководни качества, професионален опит и възпитани с чувство за дълг към родината, а не към една или друга партийна клика. Имаме сериозни опасения, че управляващите искат да ги премахнат, за да поставят там свои хора, за които дългът да служат на партийните си и други покровители стои над дълга да служат на обществото и народа си\".Според председателя на БСП - София идеята с един законов текст да бъдат уволнени хиляди хора, без възможност да потърсят съдебна защита на конституционното си право на труд е плашеща демонстрация на абсолютно незачитане на елементарни принципи, по които функционира едно общество. „Подобно действие е безотговорно и необмислено, категоричен е той. - По този начин ще бъде застрашено и нормалното функциониране на държавата през следващите месеци и години, тъй като принудително ще бъдат отстранени служители и ръководители от средно и ниско ниво в администрацията, които формират част от нейния гръбнак и имат основен принос за нейното що-годе нормално функциониране\".Предложенията на Парламентарната група на „БСП за България\" да отпаднат тези текстове от законопроекта за държавния бюджет за 2019 г. бяха отхвърлени без аргументи. „С този законопроект финансовият министър Владислав Горанов демонстрира за пореден път безпардонност и лицемерие и тотална липса на отношение и мисъл за гражданите, в полза на които е избран да работи\", коментира още Калоян Паргов.", "date": "2018.11.29", "title": "Калоян Паргов: ГЕРБ си гласуват инструмент за скрита политическа чистка"}
{"url": "http://www.cross.bg/kosovo-surbiya-evrodepytatite-1590464.html", "text": "КРОСС/ В четвъртък Европейският парламент прие две резолюции, които дават оценка на последните усилия на Сърбия и Косово за доближаване към ЕС и възможното им бъдещо членство.В доклад приет с 503 гласа „за\", срещу 85 гласа „против\" и 47 „въздържал се\", евродепутатите приветстваха продължаващата ангажираност на Сърбия по пътя на интеграция към Европейския съюз и призоваха за активно популяризиране на това стратегическо решение сред сръбската общественост. Те също подчертаха усилията на страната за нормализиране на отношенията със съседно Косово и подкрепиха диалога, подпомаган от ЕС, като рамка за постигане на всеобхватно споразумение за нормализиране на отношенията.Евродепутатите същевременно отбелязаха неотдавнашния дебат относно възможната размяна на територии между Сърбия и Косово, като подчертаха, че постигането на етническа хомогенност не трябва да бъде целта в региона. Те смятат, че всякакво бъдещо споразумение би било приемливо само ако отчита цялостната стабилност на региона, както и международното право.Евродепутатите настояват сръбските власти да засилят усилията за реформи в областта на правовата държава, в борбата с корупцията и  организираната престъпност, както и да продължат реформата на държавната публична администрация за гарантиране на нейния неутралитет. Сърбия трябва също така да постигне по-голямо съответствие с външната политика и политиката на сигурност на ЕС, включително по отношение на Русия, както и с тази в рамките на ООН.Евродепутатите приветстват законодателните актове, приети в рамките на Европейската програма за реформи на Косово, но отбелязват с безпокойство липсата на консенсус между политическите партии и продължаващата поляризация, която засяга неблагоприятно провеждането на устойчиви реформи.За по-нататъшното доближаване на Косово до  ЕС,  е жизнено важно незабавното либерализиране на визовия режим. Евродепутатите приветстват потвърждението на Комисията относно изпълнението на критериите за либерализиране на визовия режим. Въпреки това съществуват опасения относно недостатъчното финансиране за съдебната система, широко разпространената корупция, елементите на обсебване на държавата от частни интереси, неправомерното политическо влияние и правото на справедлив процес, които трябва да бъдат адресирани отвъд напредъка по постигане на изискванията за визовата либерализация.Резолюцията отбелязва, че пет държави членки на ЕС все още не са признали Косово и ги приканва да направят това, подчертавайки, че това би имало благоприятно въздействие за нормализиране на отношенията между Косово и Сърбия. Текстът беше приет с 393 гласа „за\", срещу 139 гласа „против\" и 71 „въздържал се\". ", "date": "2018.11.29", "title": "ЕП отбеляза напредъкът на Сърбия и Косово по пътя им към ЕС"}
{"url": "http://www.cross.bg/riba-nikylden-obekti-1590466.html", "text": "/КРОСС/ Във връзка с предстоящия празник Никулден, Българската агенция по безопасност на храните (БАБХ) стартира извънредни проверки на обекти за производство и продажба на риба и рибни продукти в цялата страна. Контролните органи на БАБХ ще извършват инспекции от 3 до 7 декември. Тематичните проверки за Никулден са свързани с по-интензивното предлагане и търсене на храни за празника и ще се проведат съвместно с Изпълнителната агенция по рибарство и аквакултури и Комисията за защита на потребителите.  По време на засиления контрол ще бъдат проверявани водоеми за развъждане на жива риба, обекти за отглеждане на аквакултури, за производство и търговия с риба и рибни продукти, складове за търговия на едро и дребно, пазари и борси, и заведения за  обществено хранене. При проверките инспекторите ще следят за наличие на системи за управление безопасността на храните, сградов фонд и оборудване, съответствие с изискванията за етикетиране, срокове на годност и температура на съхранение.С инспекциите се цели ограничаване и недопускане продажбата на риба на нерегламентирани места, както и на риба с неустановен произход, за да се гарантира здравето на потребителите и безопасността на храните, както и да се предотвратят нелоялни практики и злоупотреби на недобросъвестни търговци. БАБХ призовава хората да купуват риба от регистрирани обекти, за да не се излагат на риск. Върху повърхността на прясната риба има много тънък слой слуз, ако слузта е обилна, а слоят плътен, това означава, че рибата е престояла по-дълго време. Люспите на рибата трябва да са блестящи, плътно залепени за тялото. Не трябва да има разкъсвания. Хрилете трябва да са с розово-червен цвят. Очите трябва да са бистри. При натискане с пръст, вдлъбнатината трябва да изчезне бързо.Потребителите могат да подават сигнали за нередности онлайн или на телефон -  0700 122 99.", "date": "2018.11.29", "title": "За Никулден БАБХ стартира извънредни проверки в цялата страна "}
{"url": "http://www.cross.bg/nikola-kokanova-dimov-1590465.html", "text": "/КРОСС/ В два поредни дни - събота и неделя (1 и 2 декември), БНТ2 ще излъчи двете части на игралния филм по едноименния роман на Димитър Димов „Тютюн\". Адаптацията и режисурата са на Никола Корабов, оператор на филма е Въло Радев, а музиката е композирана от Васил Казанджиев. Филмът \"Тютюн\" е създаден през далечната 1961 г., а година по-късно е награден със „Златна роза\" на Варненския кинофестивал.Работата си над сценария Никола Корабов нарича „игра с огъня\", не само заради сложността оригиналния текст да бъде преведен на езика на киното, но и заради мъчителната съдба на самия роман и признава, че докато траят критиките към Димов, самият той искрено му се е възхищавал.Изборът на Невена Коканова за главната роля е също част от драматичната историята на филма.  Художественият съвет намира младата стажант-актриса в Ямболския театър, за неприемлива за образа на Ирина. Някои дори я наричат „невзрачна\", а режисьора - „безумец\". Засипват го заплашителни писма, подложен е на безпрецедентен натиск, а срещу кастинга „въстава\" киногилдията. Самият Димитър Димов предопределя решението, а ролята на Ирина прави от Невена Коканова кумир.\"Тютюн\"  е представен на фестивала в Кан през 1963-та, заедно с шедьоври като \"Осем и половина\" на Федерико Фелини и \"Гепардът\" на Лукино Висконти. Лично председателят на журито - великият Андре Мороа, посреща екипа с овации и целува ръка на Невена Коканова с думите „Вие ме впечатлихте!\". Тя минава по червения килим редом с Клаудия Кардинале, Жана Моро, Грегъри Пек и Бърт Ланкастър.През декември се навършват 80 години от рождението на Невена Коканова. Неин партньор в „Тютюн\" е един от най-ярките български актьори  на миналия век Йордан Матев, който си отива от сцената на Народния театър и от екрана едва на 40 години. Във филма се снимат Мирослава Стоянова, Стефан Пейчев, Луна Давидова, Волфганг Лангхоф, Петър Слабаков, Георги Стаматов, Цветана Островска, Георги Калоянчев, Григор Вачков, Никола Дадов и Иван Димов, чието име носи днес Хасковския театър.БНТ1 ще излъчи „Тютюн\" седмица по-късно - на 8 и 9 декември от 15:00 часа.", "date": "2018.11.29", "title": "С кинолегендата „Тютюн“ БНТ отбелязва 90 години от рождението на Никола Корабов"}
{"url": "http://www.cross.bg/avtobys-byala-detza-1590468.html", "text": "/КРОСС/ Деца пострадаха при катастрофа между бус и училищен автобус на пътя между русенските села Пиперково и Джулюница, съобщиха от Областната дирекция на МВР в Русе.Сигналът за инцидента е подаден на тел. 112 в 14.28 часа. На местопроизшествието веднага са изпратени екипи на районното управление в град Бяла, Районната служба \"Пожарна безопасност и защита на населението\" в града и Спешна помощ.Според първоначалната информация микробус \"Форд Транзит\", управляван от 20-годишен водач е навлязъл в лентата за насрещно движение и се е блъснал челно с ученически автобус \"Ситроен\", управляван от 62-годишен водач. Автобусът е превозвал ученици от учебно заведение в гр. Бяла. Екипът на Спешна помощ е откарал две от пътничките в автобуса - момичета на 15 и 17 г. за преглед в МБАЛ - Бяла, а впоследствие за оказване на медицинска помощ е отведен и 20-годишен пътник от буса.Местопроизшествието е запазено от полицията. Предстои изясняване на причините и обстоятелствата, при които е възникнало пътно-транспортното произшествие.От АПИ съобщиха, че заради катастрофата движението по пътя се осъществява в едната лента. Трафикът се регулира от пътни полицаи.През изминалото денонощие на територията на страната са станали 31 тежки катастрофи. Трима са загинали, други 36-ма са ранени, информира МВР.", "date": "2018.11.29", "title": "Деца са ранени при катастрофа с училищен автобус "}
{"url": "http://www.cross.bg/gradysa-bulgariya-minys-1590457.html", "text": "/КРОСС/ През нощта облачността над по-голямата част от страната ще се задържи значителна и на отделни места ще превалява слаб сняг. Разкъсвания и намаления на облачността ще има над Югозападна България. Минимални температури в Северна България и по високите полета: между минус 11 и минус 6 градуса, в Южна - между 6 и минус 1 градуса, в София - около минус 10 градуса.В петък над Северна и Източна България облачността ще е значителна и на отделни места ще превали слаб сняг. Предимно слънчево ще бъде над Югозападна България, а до края на деня намаление на облачността ще има над много райони и от останалата част от страната. Сутринта на места в котловините ще бъде с мъгла. Ще духа слаб, в Източна България - умерен, а по крайбрежието на морето - силен север-североизточен вятър. Максимални температури - в Северна България: между минус 6 и минус 2 градуса, в Южна България и по крайбрежието на морето - предимно между 0 и 5 градуса, в София - около минус 2 градуса. Над Черноморието ще бъде предимно облачно, с превалявания от слаб сняг, по южното крайбрежие - дъжд и сняг. Ще духа умерен и силен северен вятър. Максимални температури: между 0 и 5 градуса. Температурата на морската вода е 11 градуса. Вълнението на морето ще бъде 3-4 бала. ", "date": "2018.11.29", "title": "Жълт код за студено време в 20 области в петък"}
{"url": "http://www.cross.bg/obesen-golyam-hotel-1590469.html", "text": "/КРОСС/ Тяло на мъж е открито тази сутрин в парка между голям столичен хотел и музея \"Земята и хората\".Сигналът на тел.112 е подаден около 8 часа от случайни минувачи, съобщиха от МВР. Мъжът е намерен обесен на дърво. Той е на видима възраст около 40 години. По първоначална информация по тялото му няма следи от насилие.Случаят се разследва, като се очакват и резултатите от аутопсията, но от полицията уточниха, че най-вероятно се касае за самоубийство. Не са известни причините, накарали мъжа да посегне на живота си. Не е ясно и дали е намерено предсмъртно писмо.", "date": "2018.11.29", "title": "Откриха обесен мъж до голям хотел в центъра на София"}
{"url": "http://www.cross.bg/evroshans-leva-chisla-1590470.html", "text": "/КРОСС/ Любителите на  се радват на разкошни парични успехи! Само за няколко дни мнозина играчи спечелиха удивителни суми в една от най-предпочитаните игри на . Щастливецът от Плевен Тихол Мутафов е един от тях. Той прави страхотна прогноза в , като познава 7 от 7 числа и печели  лева.Друг голям късметлия е Георги Георгиев от Правец, който също успява да отгатне 7 числа и залогът от 1 лев се превръща в  лева.С  лева се сдобива и Евангелос Цецифас, който от 12 години живее в Елин Пелин. Чудесното попадение идва от познати 7 числа в   и залог от 1 лев. Още трима щастливци се сдобиха с по  лева от любимата числова игра. Това са Георги Миленков от Брацигово, Мюмюн Кехайа от Кърджали и Х. Кънчев от Варна. По  лева отнасят играчи от Луковит и Гърмен, а в София късметлиите са двама. Единият може да се похвали с  лева, а другият почти го настига, като записва в актива си  лева.Тегленията на играта  можете да следите в пунктовете на и онлайн на .", "date": "2018.11.29", "title": "Изобилие от печалби в играта „Еврошанс“"}
{"url": "http://www.cross.bg/byudzhet-glas-vupreki-1590471.html", "text": "/КРОСС/ Въпреки обещаното от Борисов намаляване на партийната субсидия на 1 лев на глас, което той даде при участието си в \"Шоуто на Слави\", тя остава 11 лева на глас. Това прие без дебат парламентът с гласувани текстове от закона за държавния бюджет за 2019 г. Минималният размер на фискалния резерв към 31 декември 2019 г. е 4,5 млрд. лв., а държавният дълг не може да надвишава 22,2 млрд. лв, одобри Народното събрание.За 2019 г. приходите, разходите, включително за сметка на националното съфинансиране, както и елементите на финансирането, свързани с държавните инвестиционни заеми и държавните инвестиционни заеми с краен бенефициент - търговско дружество, администрирани и управлявани от разпоредители с бюджет по държавния бюджет, са планирани по централния бюджет като общият лимит на разходите е в размер до 77 780 200 лв.Депутатите записаха също, че средствата за ликвидация на Министерството на Българското председателство на Съвета на Европейския съюз, са планирани в централния бюджет и се предоставят с акт на Министерския съвет по предложение на заместник министър-председател.", "date": "2018.11.29", "title": "Въпреки обещанията на Борисов, партийната субсидия остава 11 лева на глас"}
{"url": "http://www.cross.bg/ryski-finlandski-bulgariya-1590474.html", "text": "/КРОСС/ Посланикът на Русия в България Анатолий Макаров взе участие в церемония по откриване на възстановения в с.Лесново (област София) паметник на 25 руски и финландски воина, загинали за освобождението на България по време на Руско-турската война 1877-1878 г. Той също така положи цветя към паметника на антифашисти в селото. ", "date": "2018.11.29", "title": "Руският посланик се поклони пред паметта на загиналите руски и финландски войни в с. Лесново"}
{"url": "http://www.cross.bg/lenta-tynel-varna-1590472.html", "text": "/КРОСС/ Утре - 30 ноември, от 9,30 ч. до 13 ч. движението в тунел „Правешки ханове\" на АМ „Хемус\" в посока Варна ще се осъществява в една лента поради ремонтни дейности в изпреварващата лента. Движението ще се извършва в активната лента.", "date": "2018.11.29", "title": "АПИ: Трафикът за Варна в тунел „Правешки ханове“ на АМ „Хемус“ ще бъде в една лента"}
{"url": "http://www.cross.bg/leva-dete-pomosht-1590479.html", "text": "/КРОСС/ Размерът на детските добавки остава без промяна през 2019 г., реши парламентът с приемането на второ четене на текстове от държавния бюджет за следващата година. Месечната помощ за семейство с едно дете ще е 40 лева, за две деца - 90 лева, за близнаци - 75 лева. Запазва се подоходният критерий от 400 лева на член на семейството месечно. При средномесечен доход за предходните 12 месеца между 400 и 500 лева на член от семейството ще се изплаща 80 процента от размера на помощта. Месечната помощ за дете без право на наследствена пенсия от починал родител за 2019 г. ще е 115 лв. От 2019 г. тя ще се предоставя на другия родител или на настойника/попечителя, който отглежда детето и живее постоянно в страната.Догодина се запазва досегашният размер на еднократната помощ при раждане на първо дете от 250 лева, за второ дете - 600 лева, за трето - 300 лв. Еднократната помощ за отглеждане на близнаци ще е 1200 лв. за всяко дете. Без промяна остават и месечните помощи за отглеждане на дете с трайни увреждания.Спор в парламента предизвика предложението на БСП за еднократна помощ при раждане на второ и/или трето дете в семейство на работещи и осигурени родители от 6400 лв. за всяко дете. Текстът обаче беше отхвърлен от мнозинството с 55 гласа \"за\", 67 \"против\" и 26 въздържали се.Виолета Желева посочи, че към 2030 г. населението на България застрашително ще намалее и това предложение е крачка напредВалери Симеонов коментира, че е абсолютно неправилно да се смята, че с материалното стимулиране може да се оправи демографията. \"Лично аз поемам сериозен ангажимент да ви дам 20 400 лева за три поредни раждания на дете, хайде да видим за колко време ще усвоите тези пари\", посочи той.Последното ви предложение към г-жа Желева, ако можете да го предложите на повече български жени, сигурно ще има кой да се възползва, иначе така индивидуално не върви, репликира го Георги Гьоков от левицата. Имам чувството, че вие не можете да изкарате и седмица без да направите някое скандално изказване, обърна се и Георги Свиленски към Симеонов. Проблемът на вашето управление е, че всичко във вашите глави е пари, власт и постове, добави той.Сега като ви помете улицата, когато утре управляваме, това ще е една от нашите 39 мерки за борба с демографската катастрофа, коментира Надя Клисурска от БСП.\"Трудно ще ме пометат 50 кресльовци\", коментира в отговор Валери Симеонов. Освен това нямам никакви притеснения по отношение на това дали ще заемам някакъв пост или няма, дали ще бъда в Народното събрание или няма да бъда, доказах го, каза той. \"За мен по-важното е да си бъда аз - такъв какъвто се харесвам - прям и честен\", заяви Симеонов. ", "date": "2018.11.29", "title": "Държавата дава 250 лева за раждане и 40 лева на месец за дете"}
{"url": "http://www.cross.bg/zhelyazkov-posochi-izpulnenieto-1590476.html", "text": "/КРОСС/ Следващата година ще бъде решаваща за изпълнението на големите проекти, които се финансират от ОП „Транспорт и транспортна инфраструктура\". Това заяви министърът на транспорта, информационните технологии и съобщенията Росен Желязков по време на десетото заседание на Комитета за наблюдение на оперативната програма, което се провежда в периода 29-30.11.18 г. в гр. Правец.През 2019 г. предстои да се планира ресурсът за следващия програмен период, отчитайки няколко много важни политики, посочи Желязков. По думите му, те са свързани с бъдещето на кохезионната политика на ниво Европейски съюз и дефицита на средства, в резултат на Брекзит. Според Желязков, на европейско ниво се поставя силен акцент върху Механизма на правовата държава, който ще бъде основополагащ при планиране на следващия бюджет на Съюза.„Всичко това показва, че много внимателно трябва да предвидим инвестициите в транспортния сектор за следващата финансова рамка, като се съобразяваме с националните политики, паралелно с изпълнението на европейския контекст\", посочи още министърът.Министър Желязков коментира и двата рискови проекта по оперативната програма - модернизацията на жп линията Елин Пелин-Костенец и изграждането на Лот 3.2 от АМ „Струма\". Той посочи, че те са обект на засилен мониторинг, както от страна на ЕК, така и от страна на МТИТС. „Въпреки че строителните дейности не са стартирали все още, ако имаме подписани договори до няколко месеца, в голяма степен ще изпълним дейностите в допустимия срок\", обобщи Желязков.", "date": "2018.11.29", "title": "Росен Желязков: 2019 г. е решаваща за изпълнението на големите проекти по ОП „Транспорт и транспортна инфраструктура”"}
{"url": "http://www.cross.bg/silistra-leva-prokyratyra-1590458.html", "text": "/КРОСС/ Директорът на Териториалното поделение „Държавно горско стопанство\" в Силистра инж. Георги М., е бил задържан в кабинета си вчера, след като поискал и приел 4600 лева, за да не извърши действия по служба. Парите са поискани и приети като „такса спокойствие\", съобщават от прокуратурата. Според държавното обвинение директорът на силистренското териториално поделение „Държавно горско стопанство\" е искал по 500 лева на камион от концесионер, добивал дърва в държавни гори.   Окръжната прокуратура в Силистра е повдигнала на Георги М. обвинение за това, че като длъжностно лице чрез злоупотреба със служебно положение е поискал дар, за да не извърши действие по служба. Наказанието, което предвижда закона за такова престъпление, е лишаване от свобода от 3 до 10 години, глоба до 20 000 лева и лишаване от право да се заема определена длъжност и да се упражнява определена професия. С постановление на наблюдаващ прокурор от Окръжната прокуратура в Силистра обвиняемият е задържан за срок до 72 часа.Разследването, което е под наблюдението на Окръжната прокуратура в Силистра, продължава. След анализ на събраните доказателства наблюдаващият прокурор ще внесе искане в съда мъжът да остане в ареста.", "date": "2018.11.29", "title": "Задържаха за подкуп директора на горското в Силистра "}
{"url": "http://www.cross.bg/svetlina-manolova-svezh-1590473.html", "text": "/КРОСС/ След сигнал до омбудсмана Мая Манолова от бившата кметица на столичния район \"Младост\" Десислава Иванчева и нейната заместничка Биляна Петрова беше извършена четвърта поредна проверка в столичния специализиран арест от екип на Националния превантивен механизъм (б.р. - дирекция към институцията на омбудсмана, която наблюдава местата за лишаване от свобода) - НПМ.Проверката установи, че жалбата на задържаните лица за лоши санитарно-битови условия, качеството на извършения ремонт в спалното помещение, както и липсата на достатъчно естествена светлина и свеж въздух, е основателна.Омбудсманът изпрати препоръка до правосъдния министър Цецка Цачева за предприемане на конкретни действия.Екипът на НПМ на място установи влажни стени и мокри петна в следствие на течове от канализационната система на горния етаж, олющена и падаща мазилка, липсата на достатъчно количество дневна светлина и свеж въздух.\"Достъпът до светлина е допълнително ограничен с поставените на прозорците непрозрачни армирани стъкла\", пише омбудсманът до правосъдния министър. И още: \"Препоръчвам да бъде извършен повторен ремонт на спалното помещение и преградата, отделяща тоалетната да бъде изградена изцяло. С оглед на изискуемия минимум от 4 кв. м, препоръчвам капацитетът на стаята да бъде намален на 3 лица и едно от леглата да бъде премахнато. Също така да бъде предоставена възможност за достъп до свеж въздух и естествена светлина в спалните помещения. Отново отправям препоръка на основание чл.46 от Закона за изпълнение на наказанията и задържането под стража за закриване или преместване на Затвора - гр. София\", завършва Манолова.", "date": "2018.11.29", "title": "Мая Манолова изпрати до медиите ужасяващи кадри от килията на Иванчева (снимки)"}
{"url": "http://www.cross.bg/pynkta-chetirite-pynktove-1590455.html", "text": "/КРОСС/ Четирите пункта на БЧК за бедстващи пътници и шофьори започнаха работа в Северна България - каза пред \"Хоризонт\" Екатерина Борисова от Червения кръст:\"Четирите пункта са в Сливо поле и Пиргово - това е пътят София-Русе, също така Бъзан - това е по пътя Русе-Разград-Варна, и в град Бяла, като тези пунктове имат условия за пренощуване на до 10 души във всеки един от тях. В тези пунктове има осигурена храна, топли напитки и завивки\".", "date": "2018.11.29", "title": "Четири пункта на БЧК за бедстващи пътници и шофьори са открити в Северна България"}
{"url": "http://www.cross.bg/obshtini-initziativata-komisiya-1590461.html", "text": "/КРОСС/ 215 общини от България (81% от всички 265 местни администрации) са кандидатствали успешно в инициативата за безплатен безжичен интернет на обществени места WiFi4EU, по данни на Европейската комисия. Само 16 от предварително регистрираните 231 български общини, по технически причини, не са успели да се включат. Поради прекратяването на първи конкурс по схемата WiFi4EU през май, сега бюджетът беше удвоен - в размер на 42 млн. евро. През декември 2018 г., Европейската комисия ще обяви печелившите общини и ще връчи ваучерите. Общините, които сега не успяха да кандидатстват ще имат възможност да се включат в следващите 3 конкурса за оставащите две години от инициативата. Бюджетът на програмата до 2020 г. е 120 млн. евро. В конкурса от 7 до 9 ноември 2018 г., са участвали общо 13 198 общини от Европейския съюз, като 4 000 от тях са изпратили своите кандидатури още в първите 10 секунди след обявеното начало. Министерството на транспорта, информационните технологии и съобщенията чрез своите информационни кампании и оказаната разяснителна и технологична подкрепа, допринесе за сериозния брой на успешно подадените кандидатури от България.  ", "date": "2018.11.29", "title": "215 български общини участват в инициативата за безплатен безжичен интернет"}
{"url": "http://www.cross.bg/evrofytbol-talanti-programata-1590450.html", "text": "/КРОСС/  На официална церемония Еврофутбол ще отбележи приключването на програма \"Спортни таланти\" за 2018 г.  Събитието е планирано за 3 декември 2018 г. (понеделник) от 11 часа в \"Плейграунд\" на мол \"Парадайс\" (бул. „Черни връх\" 100,  Хладилника, 1407 София).Представители от Групата на съветниците, сред които - изявени български спортисти, преподаватели, спортни журналисти и общественици, излъчиха ТОП 10 на спортните таланти, участвали в програмата на \"Еврофутбол\" през 2018 г. На церемонията \"Еврофутбол\" ще обяви имената на отличените и ще благодари на всички участници в програмата.Повечето от 32-ата спортни таланти на \"Еврофутбол\" за 2018 г. ще присъстват на церемонията, а те вече са знаменитости, така че ще имате възможност да направите интервюта, снимки и контакти. ", "date": "2018.11.29", "title": "\"Еврофутбол\" обявява отличените в програмата \"Спортни таланти\""}
{"url": "http://www.cross.bg/zhelyazkov-rosen-aviatziya-1590462.html", "text": "/КРОСС/ Министърът на транспорта, информационните технологии и съобщенията Росен Желязков връчи почетни награди на 90-годишни ветерани от българската авиация. Събитието се състоя днес на летище София, в Клуба на авиацията. По време на церемонията министър Росен Желязков изказа своята благодарност към ветераните от българската авиация за достойната и отговорна работа, благодарение на която въздушният транспорт в България се превърна в един от най-динамично развиващите се. Министърът отбеляза, че в световен мащаб също се забелязва голям ръст на гражданската авиация, което води до увеличаване на трафика.„В отговор на това предизвикателство европейските държави си поставиха голямата цел - създаване на Единно европейско небе, като отделните държави са разделени на функционални блокове. България заедно с Румъния сме в такъв функционален блок DANUBE FAB и изпълняваме достойно нашите ангажименти, чрез сътрудничество и съдействие с останалите блокове\", каза още министър Желязков. По думите му това ще даде възможност за по-добрата координация на нарастващия трафик, намаляване на закъсненията, повишаване на безопасността и ограничаване на вредното въздействие върху околната среда.Министър Росен Желязков заяви още, че за да продължи развитието на авиацията в България е необходимо да се обърне сериозно внимание и на инфраструктурата. Той изтъкна, че през годините са правени много инвестиции, но те трябва да бъдат надграждани и това е една от причините правителството да вземе решение за отдаването на летище София на концесия. По този начин ще постигнем две основни цели, от една страна ще привлечем голям летищен оператор и стратегически инвеститор, като в същото време летището ще остане държавна собственост, допълни още министър Желязков.", "date": "2018.11.29", "title": "Росен Желязков отличи ветерани от българската авиация"}
{"url": "http://www.cross.bg/koleda-izdanie-bulgarskata-1590451.html", "text": "/КРОСС/ На 30 ноември, петък, ще бъде обявен официално стартът на шестнадесетото издание на благотворителната инициатива „Българската Коледа\", която се провежда под патронажа на държавния глава Румен Радев. От 11.00 часа, в УМБАЛ „Проф. д-р Стоян Киркович\" в Стара Загора ще бъдат представени темата и целите на кампанията за 2018/2019 г.Приключилата на 29 ноември т.г. кампания 2017/2018г. на „Българската Коледа\" в подкрепа на спасения детски живот успя да набере 2 600 000 лв. С дарените средства са подпомогнати за диагностика, лечение и рехабилитация 505 деца и е закупена медицинска апаратура за 22 лечебни заведения от цялата страна - университетски и многопрофилни болници, рехабилитационни центрове и домове за медико-социални грижи.", "date": "2018.11.29", "title": "Президентът Румен Радев ще даде старт на шестнадесетото издание на  „Българската Коледа“"}
{"url": "http://www.cross.bg/gorivo-aktziza-otstupka-1590463.html", "text": "/КРОСС/ Със заповед на министъра на земеделиетo, храните и горите е определена отстъпка в размер на 0,38 лв. от стойността на акциза за литър закупен газьол  през 2017 г. по схемата „Помощ под формата на отстъпка от стойността на акциза върху газьола, използван в първичното селскостопанско производство\". До края на 2018 г. ще бъдат изплатени близо 73 млн. лв., а останалата част от средствата ще бъдат изплатени в началото на 2019 г.Това е третата кампания, в която процесът по кандидатстване за държавната помощ  е облекчен и заявленията се подават заедно с опис и копия от фактурите за закупено гориво за съответната година. Отпадна задължението за водене на дневник. Максималното количество гориво, което подлежи на подпомагане се определя на базата на методика с разходни норми. След приема на документи Националната агенция за приходите извършва проверки на фактурите. Помощта се изплаща на земеделските стопани директно, а не както преди това под формата на ваучери за гориво.", "date": "2018.11.29", "title": "Фермерите ще получат отстъпка от акциза за литър закупен газьол в размер на 0,38 лв"}
{"url": "http://www.cross.bg/bulgariya-nyama-reshenie-1590441.html", "text": "/КРОСС/ Миньори и енергетици излизат на протест в София. Митингът се организира от синдиката КТ \"Подкрепа\". Работещите в „Мини Марица-изток\" и ТЕЦ \"Марица-изток 2\" вчера са събраха в Раднево с настояване за яснота как ще продължи да работи енергийният комплекс.„Ако комплексът затвори, ще останем без ток. Ако случайно имаме, той ще бъде безбожно скъп. Няма алтернатива и никой няма да ни предложи ток на по-ниска цена от тази, която произвеждаме\", заяви в „Здравей, България\" президентът на КТ „Подкрепа\" Димитър Манолов.„По темата енергетика има образувана една коалиция от потърпевшите страни и ние настояваме България да бъде част от нея. Сред засегнатите страни са Германия и Полша\", допълни той.Миньорите и енергетиците ясно казаха за какво се борят. Искат бъдеще за енергийното сърце на България. Там се произвежда около 45% от електроенергията\", коментира от своя страна президентът на КНСБ Пламен Димитров, допълвайки, че предстоят срещи с премиера Бойко Борисов и президента Румен Радев.„Тази мантра, че ТЕЦ-овете цапат е лъжа. Цапаме с въглищата и дървата в домакинствата. Еврокомисията има наказателна процедура срещу България заради фините прахови частици, които са над нормата. Ако има негативно решение с въглищните централи, това цапане ще стане доста по-голямо. Тоест екологичният аргумент не действа\", заяви Димитров. Той е на мнение, че ако няма устойчиво решение на въглищните централи, България няма да издържи на никакъв друг сценарий за осигуряването на ток. Президентът на КНСБ допълни, че ако до февруари няма решение, следващият протест ще бъде в Брюксел.", "date": "2018.11.29", "title": "Синдикати: Ако комплексът „Марица-изток” затвори, ще останем без ток"}
{"url": "http://www.cross.bg/nikolaii-fandukova-nikolov-1590446.html", "text": "/КРОСС/ Кметът Йорданка Фандъкова очевидно отказва да се бори срещу травеститите и хамалите на площад \"Македония\" и бул. \"Христо Ботев\". Тази констатация направи общинският съветник от БСП Николай Николов, който е член на Комисията по обществен ред и сигурност в СОС. Преди месец и половина социалистът от район \"Красно село\" получи обещание от столичния градоначалник да бъде организирана работна среща между представители на Столична община и СДВР с цел търсене на начин за разрешаване на проблема с присъствието на травестити и хамали на площад \"Македония\" и по бул. \"Христо Ботев\". То беше резултат от инициарана от Николай Николов подписка през август, която през септември беше внесена в Столична община заедно с питане от общинския съветник по темата. В отговора си по време на сесията на СОС на 11-и октомври Йорданка Фандъкова обеща да направи среща със СДВР.\"Кметът излъга всичките 1031 граждани, които се включиха в подписката срещу травеститите и хамалите през лятото, коментира Николай Николов. - Председателят на комисията по обществен ред и сигурност в СОС Иван Илиев каза, че приема всеки един от подписите на гражданите като сигнал и по този начин призна, че проблем има. Това се случи, когато внесох подписката в Столична община. Кметът Фандъкова обеща среща със СДВР, за да обсъдим проблема и да потърсим начин да го решим. Така и тя призна, че проблем има. Да, проблем има, но действия за решаването му няма. Среща месец и половина по-късно няма. Няма и изгледи да бъде организирана\".Според Николай Николов, това е пълна незаинтересованост и неглижиране на проблема от страна на управляващите в Столична община. \"Те нито искат да чуят гражданите, нито се интересуват от проблемите им, категоричен е той. - Затова смятам в продължение на седмица всяка вечер да заснемам травеститите по бул. \"Христо Ботев\". След това ще качвам снимките в профила ми в социалната мрежа и ще тагвам страниците на СДВР и на кмета Фандъкова. За да ги подсещам, че има беззаконие в центъра на София\". ", "date": "2018.11.29", "title": "Николай Николов: Очевидно кметът Фандъкова не желае да се бори срещу травеститите и хамалите на пл. \"Македония\" "}
{"url": "http://www.cross.bg/litra-klasatziyata-zhitelite-1590439.html", "text": "/КРОСС/ Естонците са най-големите пиячи на Европа. Малката балтийска страна е гигант на алкохолната карта на Стария континент. Жителите на Естония изпиват средно по 15,35 литра спиртни напитки годишно, предаде БГНЕС. След тях се нареждат словенците, жителите на Люксембург, датчаните и латвийците, сочи класацията на движението „Трезвена Русия\". Според проучването южноевропейците не могат да се похвалят с рекордите на северните народи. Гърците и италианците са в дъното на класацията с 6,52 литра и 7,08 литра изпит твърд алкохол. Най-изненадващ е резултатът на шведите, които са северен народ и обичат водката. Въпреки това те пият средно по 7,18 литра. С малка употреба на спиртни напитки могат да се похвалят и жителите на остров Малта. При съставянето на класацията специалистите са използвали данните в страните от ЕС за консумация на алкохол на глава от населението над 15 години.", "date": "2018.11.29", "title": "Естонците са най-големите пиячи на Европа"}
{"url": "http://www.cross.bg/turnovo-veliko-kraya-1590444.html", "text": "/КРОСС/ Над 80% е събираемостта на данъчни и неданъчни приходи в Община Велико Търново за първите 9 месеца на 2018 година.  Това нарежда местната администрация в топ 4 на Общините в България по събираемост. Това заяви при гла суването на извършеното до края на септември по Бюджет 2018 по време наредовната сесия на Общински съвет (ОбС) - Велико Търново зам.-кметът на Общината Снежана Данева, предаде репортер на Радио „Фокус\" - Велико Търново. Тя припомни, че общата стойност на финансоватарамка за настоящата година е в размер на 76.4 млн. „Видно от данните за деветмесечието се наблюдава, чеОбщина Велико Търново увеличава местните си приходи, които са формирани от данъчни и неданъчни такиваи постъпленията са с 453 000 лв. повече. С провежданите политики, с които Общината затвърждава финансовата си стабилност намаляват просрочените задължения като резултат. Като числа към 30-ти септември 2018-та те са 1 122 357 млн. лв., към същия период на 2017-та те са били 1 322 896 млн. лв. Като абсолютна сума разликата е 200 539 лв. или 17 % в посока намаления\", обясни Снежана Данева. Тя допълни и, че проблеми има, но местната администрация работи за решаването им „в движение\".По време на сесията кметът Даниел Панов съобщи във връзка с питане относно сметосъбирането в града, чесамо два акта за нереглементирано изхвърляне на отпадъци са съставени в община Велико Търново през 2018година. Причината за това е невъзможността за установяване на нарушителите след подаване на конкретенсигнал. Градоначалникът уточни, че оплакванията са чести и са свързани основно с образуване на сметища в междублокови пространства, изхвърляне на строителни и текстилни отпадъци. \"В някои от случаите няма как да намерим нарушителя, защото той е изхвърлил боклука си в тъмната част на деня и никой не го е видял\", каза още управникът. Затруднения при събирането на отпадъците създават и паркираните по пътнотоплатно автомобили, недобросъвестните граждани, които изхвърлят около кофите, както и ремонтите по различни европейски проекти, които затварят различни улици. Той допълни и, че има нарушения и от страна на фирмата, която е ангажирана със сметопочистването. Договорът с нея е от 2014 година. \"Нарушенията не са систематични, а по-скоро единични и винаги, когато се констатира такова, то се санкционира\", коментираПанов. Глобите, наложени до момента, от началото на годината, са в размер на 11 000 лева. На територията на Великотърновска община има 1300 контейнера тип \"бобър\", 1650 големи контейнери и над 1200 малки. За 2018 година са осигурени и допълнително 90 съда за сметосъбиране.По време на сесията стана ясно също, че до края на декември ще бъде демонтирана останалата част от тролейбусната мрежа в града. Разпореждането е към фирма, с която Община Велико Търново има сключен договор и е издадено лично от кмета Даниел Панов. Градоначалникът посочи, че контролът по демонтаж на контактните проводници е възложен на отговорни лица - инж. Ивайло Тачев, инж. Динко Кечев, и инж. Мантир Пандулчев. Отчитането на свършеното се прави чрез изтегляне на демонтираното количество, което се мери ежедневно и се съставят протоколи. „До края на декември всички останали части от тролейбусната мрежа ще бъдат демонтирани в противен случай ще има санкции за фирмата. Ще има нова процедура. Демонтирането на стрелките и обтяжките е започнало и са демонтирани 60 % от количествата\", посочи още Даниел Панов. Той уточни и, че в участъците, където има коли, които не се преместват, процесите се забавят. „Там където има проблем с колите, съм разпоредил да се вдигат от „Паркинги и гаражи\", за да може до края на декември фирмата да си свърши работата, ако не се случи ще има санкции и прекратяване на договора\", допълни кметът.", "date": "2018.11.29", "title": "Над 80% е събираемостта на данъци в Община Велико Търново"}
{"url": "http://www.cross.bg/leva-podkyp-emiliya-1590447.html", "text": "/КРОСС/ Служител на НАП е заловен в момента на получаване на подкуп от 15 000 лева, обяви градският прокурор на София Емилия Русинова, цитирана от „Фокус\".Тя поясни, че данъчни са влезли на ревизия в търговско дружество. В последствие въпросните служители са провели няколко срещи с управителя на дружеството.При първата от тях те са го уведомили, че по отношение на неговото дружество са установени недекларирани печалби в размер на 800 000 лева. Служителите са предложили да му бъде изготвен акт само за 16 до 20 000 лева. За целта управителят на дружеството е трябвало да им предостави сумата от 45 000 лева.Сигналът за поискания подкуп е подаден от самия управител и в последствие служителят на НАП е заловен при получаването на първия транш от 15 000 лева, които са му били предадени в центъра на столицата.Емилия Русинова уточни, че служителят е задържан за 72 часа и предстои да бъде поискано постоянното му задържане под стража. ", "date": "2018.11.29", "title": "Хванаха данъчен с 15 000 лева подкуп в София"}
{"url": "http://www.cross.bg/ymbal-plovdiv-dvete-zlatka-1590442.html", "text": "/КРОСС/ Екипът на отделението по неонатология в УМБАЛ-Пловдив и началникът д-р Диана Аргирова благодарят на медиите за проявения интерес към двете изоставени новородени бебета - Златка на 1,5 месеца и Илия на 7 дни. След излъчените и публикувани репортажи непрекъснато се получават предложения от граждани от цялата страна за помощ и от искащи да осиновят двете деца. Проявената съпричастност, топлота и загриженост, както към децата, така и към отделението, много ни зарадваха, заяви д-р Аргирова. Тя отбеляза, че телефоните в болницата и дори в дома й не спират да звънят, но припомни, че осиновяването на бебетата от лечебното заведение е невъзможно.Това може да стане, ако лицата са вписани в регистъра за кандидат-осиновители, а процедурата започва след изявено желание в Отделите за Закрила на детето към Дирекциите за социално подпомагане по местоживеене. От болницата децата биват настанявани временно в приемни семейства- днес Златка ще бъде изпратена в такова приемно семейство, заповедта й е подписана, увериха от община Пловдив.", "date": "2018.11.29", "title": "УМБАЛ-Пловдив отрупана с предложения за помощ и за осиновяване на изоставените бебета"}
{"url": "http://www.cross.bg/avstriya-nego-bulgarin-1590443.html", "text": "/КРОСС/ Българин беше осъден на 7 години затвор в Австрия, след като у него били открити планове за терористична атака. Заедно с него присъда получи и 38-годишен австриец, набирал членове за терористичната групировка Ислямска държава. Присъдите бяха произнесени в Грац. Засега не са влезли в сила и подлежат на обжалване. Двамата осъдени са в ареста в Австрия от януари 2017.Българинът е пътувал в Сирия и през 2015 се е върнал обратно в Австрия. В багажа му е открит Ю ЕС БИ стик с текстове по теми като: обучение за работа с експлозиви, атентат с мобилен телефон , производство и използване на биологични оръжия и употреба на електроника за военни цели. Според обвинението това е наръчник за атентати.Прокурорът определя българина като изключително радикализиран, а неговият адвокат го е нарекъл любопитен човек, който се поддал на глупости и не е искал да убива хора.", "date": "2018.11.29", "title": "Българин е осъден на 7 години затвор в Австрия по обвинения в тероризъм"}
{"url": "http://www.cross.bg/tzar-osvoboditel-knyaz-1590449.html", "text": "/КРОСС/ Енергетици и миньори излязоха на протест в София. Причината е неяснотата около бъдещето на въгледобива в района на мини „Марица - Изток\", съобщи БТВ. Митинг-шествието в защита на добива на електроенергия от български лигнитни въглища тръгна от площад „Княз Александър I\" в София.Протестиращите ще преминат по маршрут: бул. „Цар Освободител\", ул. „Г. Раковски\", Министерство на икономиката и Представителство на ЕК, които се намират на ул. „Г. Раковски\", след това ще продължат по бул. „Цар Освободител\" към Президентство и по бул. „Княз Ал. Дондуков\", към  КЕВР, като шествието ще завърши отново на бул. „Цар Освободител\".Работещите в мини „Марица-изток\" и ТЕЦ „Марица-изток\" 2 в сряда са събраха в Раднево с настояване за яснота как ще продължи да работи енергийният комплекс. При протестиращите дойде и енергийният министър Теменужка Петкова, която ги увери, че комплексът ще продължи да функционира.Снимка Ладислав Цветков", "date": "2018.11.29", "title": "Енергетици и миньори протестират в София за бъдещето на „Марица – Изток”"}
{"url": "http://www.cross.bg/referendym-yagodovo-provezhdane-1590448.html", "text": "/КРОСС/ Предложение за провеждане на местен референдум в селата Белащица, Брестовица и Ягодово предлагат съветниците от БСП в община Родопи. \"До общинските съветници бяха адресирани множество оплаквания от собственици на земи и имоти в селата Белащица и Ягодово. Същите не са били взети предвид от компетентните органи при провеждане на процедурите за концесия. \",  така Павел Михайлов, ръководител на групата общински съветници от БСП в община Родопи мотивира предложението за провеждане на местен референдум в трите села.Освен против  разкриването на нови кариери в рамките на землищата на селата Белащица и Брестовица тема  в  местните референдуми ще  бъде и въпрос, касаещ  с. Ягодово. Живеещите там ще дадат своя вот „за\" или „против\"   изграждането на  компостираща площадка, която е предвидено да бъде разположена в  местността „Беговица\". Общинският съветник от Ягодово Веселина Михайлова коментира, че изграждането на компостиращата инсталация   се предвижда на 400 метра от последните жилищни сгради,  по-високо от нивото на селото и притесненията от страна на  местните са, че могат да се  замърсят  подпочвените води, които се използват за напояване и  за домакински нужди. Жителите на Ягодово са потърпевши и от концесията, против която на референдум гласуваха в съседното село Катуница, община Садово.  „Предложението за провеждане на референдум ще бъде внесено за разглеждане на следващата сесия на ОбС Родопи\" , заяви  Павел Михайлов.  Според него приетата днес декларация е добро начало, но с провеждане на местен референдум въпросът, който засяга развитието на трите села ще бъде решен.  ", "date": "2018.11.29", "title": "Предложение за местен референдум ще внесат съветниците от БСП в община Родопи"}
{"url": "http://www.cross.bg/borisov-boiiko-ministurut-1590452.html", "text": "/КРОСС/ Министър-председателят Бойко Борисов пристигна на официално посещение в Кралство Мароко. Той беше посрещнат лично от премиера на Кралството Саад Еддин Ел Отмани. По-късно двамата министър-председатели ще проведат среща на четири очи, на която ще обсъдят задълбочаването на двустранните отношения и новите възможности за сътрудничество в различни области от взаимен интерес.В Рабат българският премиер Бойко Борисов ще разговоря и с председателя на Камарата на съветниците (Горната камара) в мароканския парламент Абделхаким Беншамаш. След срещата министър-председателят Борисов ще изнесе лекция за ролята на България за европейската интеграция на страните от Западните Балкани по време на нашето първо председателство на Съвета на ЕС. В делегацията, ръководена от премиера Борисов, са вицепремиерът и министър на външните работи Екатерина Захариева, министърът на труда и социалната политика Бисер Петков и министърът на икономиката Емил Караниколов. ", "date": "2018.11.29", "title": "Борисов пристигна на официално посещение в Кралство Мароко"}
{"url": "http://www.cross.bg/dekemvri-sreshtata-trump-1590431.html", "text": "/КРОСС/ Президентите на Русия Владимир Путин и на САЩ Доналд Тръмп ще имат двустранна среща на 1 декември в 14.30 ч. по Гринуич, в кулоарите на срещата на върха на Г-20 в Буенос Айрес.Датата и часът на срещата фигурират в документ на Кремъл, видян от Ройтерс.Вчера съветникът на Кремъл - Юрий Ушаков каза, че двамата лидери ще се опитат да намерят изход от задънената улица, до която са стигнали отношенията им, припомня Ройтер", "date": "2018.11.29", "title": "Срещата между Путин и Тръмп ще е на 1 декември "}
{"url": "http://www.cross.bg/glasyvane-izbori-mashinnoto-1590429.html", "text": "/КРОСС/ „По нашето законодателство трябва да се закупят машини за машинното гласуване и да се осигурят  50 млн. лв. за това. Ако от ГЕРБ откажат и са против волята на българските граждани, това ясно показва, че се готвят за манипулират изборите. Ако не манипулират избори, трябва да осигурят тези средства и да се ползва машинното гласуване\". Това заяви зам.-председателят на ПГ на „БСП за България\" Драгомир Стойнев от парламентарната трибуна. Той подчерта, че министърът на финансите многократно е заявявал, че ще осигури тези средства, когато машинното гласуване бъде заявено в закона, а това вече е факт. Според него, ако сега тези средства не бъдат осигурени, за пореден път българският парламент няма да спази законодателството и се отказва от машинното гласуване. „Българските избиратели ясно и категорично заявяват, че искат машинно гласуване. С него ще се избегнат всякакви манипулации и интерпретации на вота. Знаем какво се случва в конкретни секции- манипулации на вота и могат тези съмнения да бъдат изчистени\", обясни Стойнев. По неговите думи машинното гласуване се използва в почти всички развити европейски държави. „Не казвам във всички секции, но трябва да започнем да ги внедряваме. ГЕРБ за прозрачни избори ли са? Крайно време е да навлезем в 21 век\", категоричен е народният представител. Той подчерта, че по закон следващата година трябва да имаме осигурени машини. Зам.-председателят на ПГ на „БСП за България\" Христо Проданов допълни, че освен волята на народа, това е и волята на закона. „Последните избори трябваше да се проведат с машинно гласуване. Институцията, която кове законите и е най-отговорна да ги спазва, ги погазва - срещу тази система протестират хората\", каза още той. „В закона е записано, че ще бъде въведено, ЦИК прави проучване за закупуване на 12 500 машини и съвсем нормално е това да се отрази в бюджета\", допълни темата народният представител Пенчо Милков. Той подчерта, е виждал как работи машинното гласуване- облекчава работата на изборната администрация и гарантира до голяма степен актуалността и верността на вота. Георги Свиленски към Цветанов: Готов ли сте да изведете партията на избори без манипулации?„ГЕРБ винаги правят така нещата - по принцип са „за\", но когато трябва да се изпълни, го няма. От ГЕРБ подават оставки, но когато трябва да ги приемат, някак тези оставки се изпаряват. Те поемат отговорност, но някак си полуотговорност\". Това заяви зам.-председателят на ПГ на „БСП за България\" Георги Свиленски. Той попита Цветан Цветанов, като председател на предизборния щаб на ГЕРБ, дали е готов да изведе партията си на избори с машинно гласуване или може да прави избори само с бюлетини, с писане на протоколи, манипулации и случаи, като „Арена Армеец\" през 2015 г. „15 часа държаха членовете на СИК, ЦИК и РИК да припадат, умират от глад и жажда. 75% сгрешени протоколи. Ако имаше машини тогава, изборният процес щеше да приключи в 8:15 часа и нямаше г-н Цветанов да брои десетата победа, а първата загуба\", каза още Свиленски. „В правова държава, която претендира за върховенство на закона, в пленарна зала дебатираме дали да се спази законът или не. А управляващите имаха достатъчно време да бъдат подготвени за новия закон\", допълни секретарят на ПГ на „БСП за България\" Филип Попов. Той се възчути, че се спори дали да има пари в изпълнителната власт да се спази закон, който те са заложили. Крум Зарков: Машините са записани в законодателството ни от 2014 г. и всякакви аргументи, че не е възможно, са неадекватни„Машините обезпечават честността на изборния процес. Те са записани в законодателството ни от 2014 г. и всякакви аргументи, че не е възможно и има технически причини, са неадекватни\", заяви зам.-председателят на ПГ на „БСП за България\" Крум Зарков. Той подчерта, че тази година не е имало избори, но бюджетът на ЦИК е бил 4 млн. 380 хил. лв, от които капиталовите разходи - 200 000 лв. „През 2019 г. ни предстоят две сигурни кампании и една много вероятна. В същото време, бюджетът на ЦИК се увеличава само с около 400 000 лв., а капиталовите разходи остават същите. Няма логика в това. Изборният процес не е обезпечен\", каза още Зарков.", "date": "2018.11.29", "title": "Стойнев: Ако ГЕРБ откажат да осигурят 50 млн. лв. за машинно гласуване, се готвят да манипулират изборите"}
{"url": "http://www.cross.bg/dvizhenieto-ysloviya-avtomobili-1590427.html", "text": "/КРОСС/ Близо 900 машини почистваха републиканските пътища през изминалата нощ. Настилките са обработени и пътищата са проходими при зимни условия. Няма въведени ограничения по автомагистралите. Нормализира се обстановката в Североизточна България. Предстои възстановяване на движението по път III-2904 Дуранкулак - Кардам, по който късно снощи трафикът за всички превозни средства бе ограничен поради снегонавявания. Роторен снегорин разчиства близо 9-километровия участък между селата Рогозина и Спасово. От силния вятър има преспи над 1 метър.В област Бургас от придошлите води на река Велека е ограничено движението на леки автомобили до 3,5 т по път III-9901 Синеморец - Резово.Заради зимните условия е ограничено движението на МПС над 12 т през Троянски проход и е забранено преминаването на МПС над 12 т с ремаркета и полуремаркета през „Превала\". Целогодишно е ограничено движението на МПС над 12 т през проходите „Петрохан\" и „Шипка\", на МПС над 10 т през „Вратник\" и „Твърдишки\", на МПС над 3,5 т през „Пампорово\" и „Дюлински\". Проходите „Твърдишки\" и „Върбишки\" са затворени за всички моторни превозни средства целогодишно.Агенция „Пътна инфраструктура\" апелира шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция\". Блокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.11.29", "title": "Близо 900 машини почистваха настилките през нощта. Над 1 метър преспи има на пътя Дуранкулак - Кардам"}
{"url": "http://www.cross.bg/elkova-chlen-lyudmila-1590433.html", "text": "/КРОСС/ През годините БНБ мина през сътресения - масовите фалити и кризата с КТБ. Те ни напомнят, че БНБ е призвана да е един от стожерите на държавата - да гарантира финансовата и банкова стабилност и това предполага висок професионализъм. Това отбеляза президентът Румен Радев, който присъства на официалната церемония по встъпване в длъжност на Людмила Елкова като член на Управителния съвет на БНБ. „Нашите усилия са за утвърждаване на националната ни банка като авторитетна институция. Считам, че в тази задача госпожа Елкова ще даде своя принос - тя е с дългогодишен стаж в МФ и с добри контакти и опит в международните институции, МВФ и Световната банка. Убеден съм, че тя ще е достоен член на УС на БНБ. На всички вас пожелавам много здраве устойчивост пред професионалните предизвикателства\", отбеляза още президентът. От своя страна Людмила Елкова  благодари  за доверието да бъде в ръководния екип на една от инстуциите в страната. „БНБ е доказала че е основен стълб на стабилността и  гарант за националния интерес. Позицията е много отговорна,  голяма част от моят професионален опит е в защита на държавните финанси\", посочи Елкова. „Присъединявам се в един интересен за страната момент, когато сме заявили желание за присъединяване към еврозоната и финансовия механизъм ЕРМ 2. Това е много динамичен период - освен за БНБ, и за финансовия сектор от целия свят, защото дигиталните услуги навлизат много бързо, глобализират се банковите услуги. Това предполага гъвкаво стратегическо мислене и отговорност какво оставяш след себе си. БНБ е от основните фактори не само за сигурността на банковия сектори, но и на българските граждани\", каза още новият член на УС - Людмила Елкова. ", "date": "2018.11.29", "title": "Президентът: БНБ е един от стожерите на държавата "}
{"url": "http://www.cross.bg/borda-zadurzhani-tona-1590434.html", "text": "/КРОСС/ Двама българи от Варна са задържани на борда на яхта с 11 тона хашиш при операция на италианската полиция. В момента сънародниците ни са в затвора в италианския град Рагуза.Двамата арестувани на яхтата са Иван Бориславов и Никола Георгиев от Варна научи „Хоризонт\". Единият от тях има и капитански права. Те са били задържани в понеделник през нощта на борда на 20-метрова яхта, плаваща под холандски флаг близо до бреговете на Сицилия. На борда на плавателния съд е открито огромно количество хашиш - общо 11 тона. Арестуваните са на 40 и 42 години. Не са криминално проявени. Преди време единият от задържаните е бил регистриран от полицията у нас за шофиране след употреба на алкохол. Операцията е проведена от италианската финансова полиция в Палермо под ръководството на националната служба за борба с наркотиците.Предполага се, че става дума за канал за трафик на дрога, идващ от Северна Африка.  ", "date": "2018.11.29", "title": "Двама варненци са задържани с 11 тона хашиш в Средиземно море"}
{"url": "http://www.cross.bg/kabel-razpredelenie-podstantziya-1590435.html", "text": "/КРОСС/ ЧЕЗ Разпределение България успешно приключва най-мащабните си и сложни за изпълнение проекти за 2018 г. - подмяната на 110-киловолтовия кабел „Драгалевци\" и реконструкцията на подстанция „Витоша\". Чрез реализацията на тези два проекта ще бъде подобрено електрозахранването на над 100 000 клиенти в 6 столични района, включително централна градска част, важни държавни и правителствени институции и ведомства. Инвестициите са на стойност 6.3 млн. лв.Официалното пускане в експлоатация на новия кабел и на модернизираната подстанция ще се състои на 04 декември 2018 г. от 10:30 часа, гр. София, в подстанция  „Витоша\",От страна на ЧЕЗ на събитието ще присъстват: Карел Крал, регионален мениджър на ЧЕЗ за България Петър Холаковски, зпълнителен директор на ЧЕЗ Разпределение България и целият мениджърски състав от компаниите в Групата ЧЕЗ  ", "date": "2018.11.29", "title": "ЧЕЗ Разпределение  приключи мащабен проект по подмяна на 110-киловолтов кабел в кв. Драгалевци"}
{"url": "http://www.cross.bg/maae-bezopasnost-rosenergoatom-1590436.html", "text": "/КРОСС/ Екип от експерти на Международната агенция по атомна енергия (МААЕ) потвърди, че „Концерн Росенергоатом\" (част от „Росатом\") се придържа към принципите за ядрена безопасност и използва добри практики, които могат да бъдат от полза за световната атомна общност. Генералният директор на „Концерн Росенергоатом\" Андрей Петров заяви: „Провелата се мисия ОСАРТ в „Концерн Росенергоатом\" се превърна не само в поредната стъпка към усъвършенстване на работата в нашата компания, но и в уникална възможност за пръв път цялата компания да получи независима оценка от МААЕ. До момента МААЕ е провела само две корпоративни мисии ОСАРТ - в чешката CEZ и във френската EDF. Изпълнението на препоръките на мисията, ще ни помогне и занапред да повишаваме нивото на експлоатационна безопасност на АЕЦ, а добрите ни практики ще допринасят за повишаване на нивото на безопасност в целия свят\". Мисия ОСАРТ (Operating Sаfety Review Team) на МААЕ се проведе в „Росенергоатом\" между 11-27 ноември 2018 г. „От гледна точка на МААЕ тази мисия премина много успешно. Експертите достигнаха до извода, че в „Росенергоатом\" всичко работи много добре. Всяка организация се стреми към подобрения, но това, което видях тук е истинска отдаденост към принципите за безопасност. Специално ще отбележа, че открихме много добри практики в областта на комуникациите и на поръчките, които се използват в Концерна. Те ще бъдат полезни за ядрената общност и ще позволят да се повиши ядрената безопасност не само на ниво конкретна държава, но и в световен мащаб\", заяви ръководителят на екипа от експерти на МААЕ Питър Тарен.14-членната мисия включваше експерти от Германия, Китай, Канада, ЮАР, Словения, Великобритания, Франция, Япония, Чехия, Словакия и Иран.  Тя бе проведена в централата на „Росенергоатом\" и в три филиала на Концерна - Балаковската АЕЦ, Колската АЕЦ и Смоленската АЕЦ. Експертите се концентрираха в  9 направления: корпоративно управление, независим ядрен надзор, човешки ресурси, комуникации, техническо обслужване и ремонт, техническа поддръжка, опит при експлоатацията, поръчки, управление на авариите и противоаварийна готовност.Проведени бяха интервюта с персонала от администрацията и от централите, наблюдавани бяха съвещанията им, анализирани документите, свързани с  оценяването и комуникацията със заинтересованите страни.Специално внимание бе отделено на ефективността на използваните политики за безопасност, отношението на персонала към работата и способността му да я изпълнява, методите за поддръжка, мотивацията и контрола, използвани от ръководството, както и състоянието на обектите и съоръженията на АЕЦ.Експертите на МААЕ дадоха своите препоръки в шест области: корпоративно управление, независим ядрен надзор, ремонти, опит при експлоатацията, противоаварийна готовност и поръчки.Екипът от МААЕ предаде проекта на отчета на ръководството на „Росенергоатом\" за коментари. Окончателният доклад ще бъде изпратен на руското правителство до 3 месеца. Отчетите на мисиите на МААЕ са обществено достъпни.", "date": "2018.11.29", "title": "МААЕ: „Росенергоатом“ спазва световните стандарти за ядрена безопасност"}
{"url": "http://www.cross.bg/petrova-ivancheva-proveryava-1590432.html", "text": "/КРОСС/ Върховният касационен съд ще проверява Специализирания апелативен съд заради мерките за неотклонение на отстранения кмет на „Младост\" Десислава Иванчева и заместника й Биляна Петрова. На 16 ноември спецсъдът пусна под домашен арест двете обвиняеми за подкуп жени. Решението трябваше да влезе в сила незабавно, но те така и не напуснаха ареста. След по-малко от три часа прокуратурата протестира определението, а Апелативният специализиран съд се събра безпрецедентно още същия следобед и постанови решението да не се изпълнява, докато не бъде потвърдено на втора инстанция. Очаква се това да стане най-рано в началото на декември.Това е и причината да бъде назначена проверката от ВКС.Тя ще разгледа организацията на дейността на съда по делата срещу Иванчева и Петрова, колко на брой са те, как са се регистрирали и образували, как е бил избран съдия-докладчик и членовете на съдебните състави и спазени ли са сроковете за произнасяне. Проверката ще се ръководи от зам.-председателя на ВКС Галина Захарова и трябва да приключи до 5 декември.", "date": "2018.11.29", "title": "ВКС проверява Апелативния спецсъд заради Иванчева и Биляна Петрова "}
{"url": "http://www.cross.bg/miliarda-kybm-potok-1590437.html", "text": "/КРОСС/ Българският и сръбският участък от „Турски поток\" ще бъдат готови не по-рано от края на 2020 г. Това означава, че могат да заработят през януари 2021 г., съобщиха за Interfax Natural Gas Daily източници, близки до проекта.Междувременно морската част на „Турски поток\" трябва да заработи в края на 2019 г., пише БГНЕС. Забавяне в изграждането на газотранспортната инфраструктура в Централна и Източна Европа ще принуди „Газпром\" да чака поне година след приключването на строителството на газопровода „Турски поток\", за да може да реализира следващия етап от проекта за доставката на „синьо гориво\" в Европа. Втората отсечка от „Турски поток\", която е предназначена за Европа, се изгражда от България и Сърбия. Тукашният оператор „Булгартрансгаз\" работи по 474-километров участък от Турция до западната ни съседка. С продължаването на маршрута през Сърбия е заета „Газтранс\", дъщерна на „Газпром\". По-рано компанията обяви, че планира да пусне своя газопровод през октомви 2019 г. Втората отсечка е с капацитет 15.75 милиарда куб.м. годишно. От тях 3.5 милиарда куб.м. са за България, 2.5 милиарда куб.м. - за Сърбия, 6 милиарда куб.м. - за Унгария. Оставащите 3,75 милиарда куб.м. могат да се изнасят за Словакия и Австрия - до хъба в Баумгартен.  ", "date": "2018.11.29", "title": "„Турски поток” ще се забави с поне година"}
{"url": "http://www.cross.bg/stantziya-lynata-karta-1590438.html", "text": "/КРОСС/ Планирано е в края на 2025 г. с извеждането на базов модул Русия да започне изграждането на орбитална станция на Луната, става ясно от „Пътна карта за реализиране на лунната програма\", съобщава БГНЕС.Според документа след това към орбиталната станция ще се скачват кораби и модели за излитане и кацане за транспортиране на космонавти до повърхността на земния спътник.Представянето на пътната карта е извършено от главния конструктор на пилотирани комплекси Евгений Микрин. Преди това той представи концепцията за окололунната станция, която е създадена на основата на модули, разработени за Международната космическа станция.В същото време директорът на Института за космически изследвания Анатолий Петрукович е на мнение, че окололунната станция е много по-малко интересна в сравнение със създаването на база на Луната. Това се дължи на факта, че поради високите нива на радиация на орбиталната станция няма да могат да се намират постоянно космонавти, а също така на една такава станция ще има малко място за научни експерименти.Успоредно с това „Роскосмос\" и НАСА подписаха меморандум за разработването на модул за предлаганата от САЩ окололунна станция „Гейтуей\".", "date": "2018.11.29", "title": "През 2025 г. Русия започва да строи станция в орбита край Луната"}
{"url": "http://www.cross.bg/iska-nemski-pomoshti-1590420.html", "text": "/КРОСС/ Австрия ще намали социалните помощи за имигранти, които не знаят добре немски език. Реформата на гарантирания минимален доход е знаков проект на управляващата коалиция между консерваторите и крайната десница, която иска да \"спре имиграцията в ущърб на социалната система\", предаде Франс прес.Вчера австрийското правителство представи формула, която ще изисква владеенето на немски език на известно ниво, за да бъде получавана максималната социална помощ за хора без работа, която в страната възлиза на 863 евро месечно. Онези, които не отговарят на условието, ще взимат само по 563 евро.Канцлерът консерватор Себастиан Курц защити мярката като справедлива. \"Който не иска да се интегрира, който не иска да научи немски.. ще получава по-малко в бъдеще\", написа той в Туитър.\"Първо справедливост за австрийците. Чужденците ще трябва да почакат\", заяви министърът по социалните въпроси Беате Хартингер-Клайн от крайнодясната Австрийска партия на свободата.Правителството, което на няколко пъти обвини многолюдни семейства от имигрантски произход, че прибират социалните помощи на свои членове, освен това иска да намали постепенно парите за всяко следващо дете.Представените мерки бяха разкритикувани от опозицията и от неправителствени организации.Реформата ще влезе в сила на 1 април, след като бъде гласувана от парламента.", "date": "2018.11.29", "title": " Австрия реже помощи на мигранти, незнаещи немски"}
{"url": "http://www.cross.bg/klisyrska-horata-dava-1590426.html", "text": "/КРОСС/ \"Бюджет 2019 не дава перспективи за икономическо развитие и не отговаря на основните потребности на хората, които протестират на улицата\", това каза народният представител от ПГ на \"БСП за България\" Надя Клисурска. Тя заяви, че бюджетът не дава яснота- как ще се справим с крещящата демографска катастрофа, нито с ниските доходи или социалното разслоение, което е резултат от икономически и финансови инструменти, заложени в бюджета. \"Приоритет на ГЕРБ всяка година е да занижава приходната част на бюджета\", обясни Клисурска. Тя коментира, че по този начин разходната част не отговаря на нормалните потребности на хората. Народният представител припомни, че прогнозата на левицата за приходи от ДДС миналата година е била 10 млн. лева. \"Вижте колко го заложиха те, вижте и излишъка днес\", призова тя. \"В момента управляващите предлагат ръст на минималната работна заплата от 510 на 560 лв.\", констатира Клисурска. Тя обясни, че предложението на левицата е сумата да се вдигне на 640 лв., защото в края на тази година има 2 милиарда и 600 милиона излишък в бюджета, който се изразходва с постановление на Министерския съвет за неща, които не са минали през Народното събрание. \"Нашите прогнозни разчети и в тазгодишния, и в миналогодишния бюджет показват, че приходната част е занижена\", допълни тя. Народният представител заключи, че настоящият бюджет е консервативен. \"Това, че говорим в проценти не дава яснота на хората какво ще се случи с доходите им\", категорична бе Клисурска.", "date": "2018.11.29", "title": "Надя Клисурска: Бюджет 2019 не дава перспективи за развитие и не отговаря ня потребностите на хората"}
{"url": "http://www.cross.bg/aiikos-prodykti-hora-1590422.html", "text": "/КРОСС/ Целта ни е да представим всички научни данни, с които разполагаме относно употребата на системата за нагряване на тютюн на нашата компания Айкос (IQOS), свързани с респираторните заболявания и крайните точки за риск от такива. Важно е да се обясни технологията и науката зад този революционен продукт, защо премахването на горенето на тютюна е ключов момент и съответно намалението на токсичните вещества, влияещи върху дихателната система при обикновеното пушене. Специален фокус са данните за ефекта върху функцията на белия дроб. Проведени изследвания при животински модели с излагане на цигарен дим, на аерозола от системата за нагряване на тютюна и на чист въздух сочат, че възпалението на белия дроб, което е една от най-важните пътеки за развитие на заболявания като белодробен енфизем или хронично-обструктивна болест на белия дроб, е изключително намалено при излагане на аерозола в сравнение с излагане на цигарения дим. То есъпоставимо с това, когато животните преминат от цигарен дим към чист въздух, доколкото, разбира се, е чист.Шестмесечното ни проучване с хора показва статистически значима разлика при белодробната функция на продължаващите да пушат цигари и ползващите Айкос. Разликата е статистически позитивна в полза на хората, преминали към Айкос.Все още проучвания с болни хора не сме правили. Причината за това е, че първо трябва да знаем точно каква е разликата при употребата на Айкос спрямо цигарите при здрави хора, преди изобщо да тестваме отражениетовърху болни хора. Обратното би било неетично. Но вече виждаме положителна промяна в белодробната функция при здрави хора, заменили цигарите със системата за нагряване на тютюн.Започнахме изследванията си като се опитахме да разберем какво се случва при употреба на Айкос у самия потребител и установихме, че токсичните вещества в аерозола (който се отделя вместо дим при нагряването наспециално разработените тютюневи изделия  - б.а.) са намалели средно с 90-95 процента спрямо цигарения дим (проучване направено спрямо референтна цигара за научни изследвания). След това си зададохме въпроса какъв е ефектът върху околните, когато някой използва Айкос. Проведохме лабораторни анализи в контролирана среда за качеството на въздуха на закрито при използване на устройството. Симулирахме различни видове среди на затворени помещения - жилищна среда, ресторант и др. Единствените две химически съединения, които се отделят от аерозола при употреба на системата за нагряване Айкос са ацеталдехид и никотин. И при двете вещества, обаче, бяха измерени концентрации в пъти по-ниски отизмерваните от различни регулаторни органи при пушене на обикновени цигари.Например регулаторният орган на САЩ - Агенцията за професионална среда и рискове, определя 500 микрограма никотин на кубичен метър като гранична стойност, а ние измерихме 1.5 микрограма на куб. м при употреба на бездимното устройство. Чак след като приключихме с лабораторните изследвания, започнахме проучване в Япония на пасивното излагане при реални условия. В Япония е интересно, че нямаше обща забрана за пушене в закрити помещения, всеки собственик сам решава дали да допусне цигари в заведението си или не. В нашето изследване включихме пушачи, непушачи и употребяващи Айкос. В един ресторант организирахме събития с един и същ брой хора - в единия случай се използваше системата на нагряване IQOS , в другия - не. Измерихме нивата на значителен брой вещества, определящи качеството на въздуха при двете събития, както и излагането при хора, като на всички участници взехме проби от урината преди влизане и след излизане. Знаехме какви са участниците в събитието, за да можем да направим извадка и сравнение на данните. Резултатите от изследванията потвърдиха данните за качеството на въздуха при използване на бездимното устройство от лабораторните измервания. За първи път в това проучване измерихме специфичните за тютюна нитрозамини, които са известни като мощни канцерогени. И установихме, че техните количества са толкова ниски или въобще отсъстват, че не можахме да ги измерим във въздуха, когато се употребяваше системата на нагряване Айкос в съответното помещение. При анализа на урината нямаше разлика в показанията на непушачи, изложени пасивно на аерозола, и тези, които не са били изложени. Това ни позволи да заключим, че употребата на бездимното устройство няма негативно влияние както върху качеството на въздуха в затворено помещение, така и върху хората. И хората не са изложени на по-високи концентрации на никотин или нитрозамини, когато са около употребяващи Айкос.Целта на нашите изследвания не е да обори съществуващите забрани за пушене на закрито, а да съберем научни данни за ефекта върху околните от излагането на аерозола при употребата на нашия продукт и те да послужат на регулаторните органи да вземат информирани решения.Не съм човекът, който е запознат с регулациите, доколкото знам някъде има наложени ограничения, но не съм запознат в детайли и не мога да ви дам точен отговор на този въпрос.От научна гледна точка всички досегашни научни доказателства са приложими и за новите устройства. Подобренията на устройството са в резултат на обратната връзка от потребители - по-бързо зареждане на устройството, различен заключващ механизъм и др. функционални характеристики, а за IQOS Multi не е необходимо презареждане след всяка употреба. Относно ефекта върху здравето - ние постоянно работим за подобряването. Но това отнема време, тъй като е сложен и комплексен процес. Трябва да се намери балансът между температурата на нагряване на тютюна, вкуса и удовлетворението, което получава потребителя. Ако намалим прекалено много температурата, за да намалим още повече вредните вещества, това може да се отрази върху сетивното усещане за пушача и той да не е доволен. Тогава никой няма да използва продукта ни и ние няма да сме изпълнили целта си за намаляване на риска в сравнение с пушенето.Ние имаме гама от различни продуктови платформи, върху които работим. Имаме IQOS Mesh - вид електронна цигара, който наскоро бе пуснат на пазара във Великобритания. Правим това, защото ще е необходим по-голямизбор от продукти, за да изпълним мисията си всички пушачи на цигари един ден да се откажат от пушенето и да преминат на по-малко вредни продукти.Мисията на компанията наистина е един ден да спре да произвежда цигари и да се фокусира изцяло върху по-малко вредните тютюневи продукти. Това е част от трансформацията на компанията, която е и организационна. В момента усилията и ресурсите се пренасочват за подсилване точно на звената, които се занимават с разработката, научната оценка и търговската реализация на бездимните продукти. Точно затова работя втази компания. Защото нейната мисия е нейните продукти да се предлагат на пазара, да се употребяват и да се намали вредата за населението и развитието на болестите, свързани с пушенето.Ключово за успеха ни до каква степен ще успеем да убедим максимален брой потребители да се откажат от пушенето и да преминат към алтернативните бездимни продукти е как ще им отправим подходящите послания и доколко ще ни бъде разрешено да го направим. Точно това зависи от регулациите, които ни позволяват тази възможност и могат да улеснят пушачите да преминат към иновативните продукти. Най-важното е настоящите пълнолетни пушачи да разберат, че има по-малко вредна алтернатива и тя е по-добрият вариант вместо продължаване на пушенето.Подали сме в американската Агенция за храните и лекарствата две заявления - за предпазарно приложение и за продукт (тютюнево изделие) с модифициран риск. В процедура сме на разглеждане и на двете заявления.От първото подаване на заявленията сме внесли всички нови данни от извършени проучвания - за реакция при излагане, включително и проучване при животински модели за развитие на рак и много други. Но само отагенцията зависи колко време ще ѝ отнеме да се произнесе. Надяваме се по това заявление за предпазарното приложение да получим разрешение до края на тази година, но със сигурност кога ще стане само агенцията знае./Интервюто е публикувано с подкрепата на \"Филип Морис\"/Източник ", "date": "2018.11.29", "title": "Важно е пушачите да разберат, че имат алтернатива"}
{"url": "http://www.cross.bg/veleka-reka-lapchev-1590419.html", "text": "/КРОСС/ Пътят Ахтопол- Синеморец е затворен, заради излезли от коритото на река Велека води, съобщиха от областната управа. Към настоящия момент по отсечката са допускани за преминаване само високопроходими автомобили.Областният управител Вълчо Чолаков е повикал сапьорски екип. На място е пратен и екип експерти, който трябва да преценят дали да бъде премахната пясъчната коса, за да се възстанови нормалното оттичане на реката. Кметът на Община Царево Георги Лапчев съобщи пред БНР,  че 15 см е височината на водния обем над асфалта, а устието на река Велека не е затворено напълно, което позволява макар и с малко оттичането ѝ.В момента двата язовира \"Хаджи Яни\" и \"Потурнашки\" са в изпускателен режим под график, допълни Лапчев. ", "date": "2018.11.29", "title": "Пътят Ахтопол-Синемероц е затворен,  река Велека преля"}
{"url": "http://www.cross.bg/zhivko-sedlarski-skylptor-1590423.html", "text": "/КРОСС/ Скулторът Живко Седларски, който създава емблематични рокли от метал, ще участва за първи път в едно от най-престижните лайфстайл събития в България. Той ще пристигне от Франция, където живее и работи над 20 години, за да участва в ревю-спектакъл на Академията за мода по повод десетото издание на годишните награди „БГ модна икона\". Творбите на Живко Седларски са оригинален синтез между мода, изящно изкуство и архитектура. Като скулптор в амплоато на дизайнер той създава рокли, но не от коприна, дантела и шифон, а от стомана, месинг и гранит. „Темата за роклите естествено ме води към висшата мода. С ентусиазъм и вдъхновение се доближавам до дизайнерите и с надеждата може би на свой ред да ги вдъхновя, за да сме в едно взаимно сътрудничество.\", споделя българинът Живко Седларски, при когото Haute Couturе се превръща Haute Soudure (от фр. ез. soudure е „заваряване\"). Игра на думи, която веднага разкрива на французите и знаещите френски, какво всъщност прави българският скулптор. Връзката между модата и скулптурата в своята работа Живко Седларски открива през 2008 г., когато започва да работи върху първата си монументална рокля „Дъга в нощта\". Тази рокля от неръждаема стомана с височина 3.20 м. е предназначена за частен парк, северно от Рен, Франция. В нея се усеща движението на жена във вихъра на дворцов танц от началото на XVIII век. Освен с уловеното движение, скулптурата е ефектна и със своята огледална повърхност. През деня роклята се слива с пейзажа и отразява околната среда в стотиците полирани плочки, образуващи плисетата й, а през нощта в нея рефлектира и най-малкият извор на светлина, откъдето идва и името й - „Дъга в нощта\".С тази скулптура започва серията „Роклята\" на Живко Седларски, в чиито творчески търсения винаги присъства жената. Тя не е представена физически във всяка от творбите му, но човек може да си я представи. В роклите от метал жената е загадка, силует, но именно тя е божеството, пред което творецът се прекланя. Нейната енергия и движение са уловени в чувствените скулптури на Живко Седларски, които сякаш имат душа. Неговият стремеж към красивото преминава през изчистената линия и опростената форма на фигуративна скулптура без излишни щрихи и както сам той обяснява: „Избрах роклята, защото исках да пресъздам едно движение, необременено от детайли.\".Модните дефилета в Париж, Милано и Ню Йорк са извор на вдъхновение за скулптора, който до момента е реализирал две ревюта във Франция - това лято заедно с ученик на дизайнера Жан Пол Готие и самостоятелно през 2013-та година. Досега родната публика е имала редки, но запомящи се срещи с българския скулптор с богато творчество и заслужено признание в цял свят.  ", "date": "2018.11.29", "title": " Известният скулптор Живко Седларски пристига от Франция по покана на Академията за мода"}
{"url": "http://www.cross.bg/proekt-gorivo-tvurdo-1590403.html", "text": "/КРОСС/ С проектите по програма „Life\" и ОП „Околна среда\" до 3 години трябва да променим към по-екологично отоплението на около 30% от домакинствата. Това каза кметът на Столична община Йорданка Фандъкова след проверката на изпълнението на пилотен проект за монтиране на филтри на сгради, които се отопляват на твърдо гориво в сградата на БКС на район „Красна поляна\", предаде Агенция „Фокус\".Кметът на София обясни, че БКС е звеното, което се грижи за чистотата и косенето в район „Красна поляна\".„Всъщност тук започнахме и демонстрирахме пилотния проект, който реализираме заедно с компанията, която дари на Столична община 10 филтъра. Два от тях са разположени тук, останалите 8 са разположени в частни сгради по предложение на районния кмет. Целта на пилотния проект е да се измери и види ефектът от действията на тези филтри. Има сериозни инвестиции за тях. Около 3500 лв. е стойността на всеки един от тях. Очевидно не всяко домакинство може да си позволи такъв филтър, но ефектът е видим. Миналата година само с един такъв филтър беше направено замерване и то показа между 75 и 80% намаляване на излъчваните емисии при отопление с твърдо битово гориво. Очевиден е ефектът, въпросът е как може да се използват. Семейства, които могат да си позволят и имат отношение към чистотата на въздуха, могат да го направят винаги. Въпросът е за останалите семейства. Знаем, че през зимата основен източник на замърсяване на въздуха е отоплението с твърдо битово гориво, ниско качествени въглища, мокри дърва. Какво правим ние? С подкрепата и на правителството и ЕК направихме проучване - около 55 хил. домакинства в София се отопляват на твърдо битово гориво. Те имат съвсем различен социален статус\", каза тя и уточни, че има социално слаби семейства има и такива, които могат да си позволят да правят инвестиции.По думите й фокусът на Столична община са домакинствата, които нямат достатъчно възможност да правят инвестиции в подмяна на отоплението с по-екологично. „Разработихме два проекта. С единия сме кандидатствали директно към ЕК. Той е по програма „Life\", в него участваме заедно с още няколко големи общини в България.Общата му стойност е над 16,6 млн. евро. Той включва всички общини. Той ще ни позволи като първа фаза пилотно да подкрепим 140 домакинства, като подпомогнем закупуването и преминаването на друг вид алтернативно и екологично гориво\", допълни още Фандъкова. Тя уточни, че става въпрос за газифициране, топлофикация, електричество, печки на пелети.„Знаете, че имаме друг пилотен проект, който следва да отчетем тази година с предоставянето на 30 печки на пелети. В момента подготвяме големия проект, с който ще кандидатстваме по ОП „Околна среда\", който ще позволи увеличаването на помощта за домакинствата\", каза още кметът на София. ", "date": "2018.11.29", "title": "Столичната община променя отоплението на 30% от домакинствата"}
{"url": "http://www.cross.bg/bezopasnost-vodesht-putya-1590424.html", "text": "/КРОСС/ За десета година Shell България проведе международна конференция за пътна безопасност, която събира под един покрив специалисти, компании,  институции и медии. Една от основните цели на събитието бе намирането на работещи решения чрез диалог между експерти и заинтересовани страни.С кратки презентации и споделяне на международен опит стартира тазгодишното издание. Бяха представени добри практики за справяне с умората на пътя от Али Пирланти, мениджър логистика за Shell Турция. Яцек Калета, изпълнителен директор на полската компания SAMAT, която има над 38 години опит в управлението на логистични процеси, демонстрира иновативни средства за управлението на риска от пътни инциденти и тяхното приложение. Инспектор Мария Ботева от Пътна полиция запозна аудиторията с мерките за безопасното движение по пътищата, които институцията прилага.Втората част на събитието бе и една от най-очакваните от гостите. Те бяха разделени на шест дискусионни групи по темите: безопасно поведение при шофиране; мястото на пътната безопасност в образованието; безопасност и техническа поддръжка на автомобилите; безопасност при мотоциклетистите; превенция и интервенция в пътната безопасност; управление на умората при шофиране и план за пътуване.„С подобни инициативи искаме да насърчим компаниите и институциите да работят заедно в намирането на правилни решения на един проблем, който засяга всички нас като общество. По време на интерактивната среща насърчихме гостите със своя международен опит и експертиза да бъдат част от създаването на устойчиви предложения, който ние като компания ще насочим към подходящите институции под формата на добри практики\", коментира Камелия Славейкова, изпълнителен директор на Shell България.Партньор на събитието тази година бе Орбико България, официалния дистрибутор на маслата Shell за България. Освен с активното си участие в дискусиите, гостите имаха възможност да изпитат и практически темата за безопасността с демонстрация на безопасно шофиране при зимни условия, проведени от Петър Гьошев от Hyundai MotorSport Academy. Интерес предизвикаха и  симулациите на преобръщане на кола и челен удар, организирана от Димитър Илиев от Safety Driving Academy.Безопасно поведение при шофиране (водещ: Яцек Калета, изпълнителен директор на SAMAT, Полша) - „Виждаме примери от европейските страни, които използват IVMS (In Vehicle Monitoring System) система и виждаме имплементацията на работещи решения, от които може да се почерпи опит.\"Мястото на пътната безопасност в образованието (водещ: Димитър Илиев, автомобилен рали пилот) - „ За да променим нагласи, трябва да се върнем в самото начало, като въведем обучение по пътна безопасност още в детските градини и училищата. И не само това, от огромно значение е да се увеличат и категоризират часовете за шофьорски курсове.\"Безопасност и техническа поддръжка на автомобилите (водещ: Людмил Чингов, сервизен инженер Ауто Бавария) - „Не малко се говори за техническа поддръжка, а много по-малко за това че е нужна по-добра подготовка на специалистите, които я извършват. Трябва да се обърне и сериозно внимание на сервизите, които следва да бъдат сертифицирани. Тук всички се съгласихме, че важна стъпка в превенцията на пътните инциденти е ежедневната проверка за изправност на автомобила, която много малко шофьори извършват.\"Безопасност при мотоциклетистите (водещ: Ангел Караньотов, мотоциклетен състезател) -„Нека на първо място кажем, че мотоциклетистите са изключително уязвими на пътя, което рядко се приема така. И тук, както и при шофьорските курсове, часовете за обучение са изключително малко  - в момента са само 21. Ако вдигнем тази бройка и приемаме с уважение всички участници в движението, то със сигурност ще се приближим към по-безопасна среда.\"Превенция и интервенция в пътната безопасност (водещ Спас Кьосев, журналист) - „Много са нещата, които можем да направим ние като хора и като общество, но ролята на компаниите и институциите е не по-малка. Какво можем да променим? Ние като граждани и шофьори да обръщаме повече внимание и да имаме по-добро възпитание на пътя, не зависимо как участваме в движението. Компаниите да насърчават с бонуси спазването на правилата и да порицават с глоби нарушенията. Институциите да прилагат по-голяма строгост и повече наказания. Когато всеки спази своята роля, няма как да не се получат нещата.\"Управление на умората при шофиране и план за пътуване (водещ: Хулия Инчи, Мениджър по пътна безопасност в Shell за Европа ) - „Можем да предотвратим много инциденти на пътя с няколко много прости решения, които са валидни, както за професионалните, така и за обикновените шофьори: да планираме маршрута и пътя си; да си осигурим достатъчно почивки при по-дълго пътуване; да инвестираме повече време в обучение на шофьорите; винаги да мислим за това, че сме важни и че някой ни чака вкъщи.\"  ", "date": "2018.11.29", "title": "Shell България насърчава добрите практики и решения за безопасност на пътя"}
{"url": "http://www.cross.bg/mihaela-chepisheva-chetiri-1590425.html", "text": "/КРОСС/ Спортният талант на „Еврофутбол\" - 13-годишната Михаела Чепишева, спечели златен медал в индивидуалната надпревара при жените на седмия кръг от Национална верига по бадминтон за мъже и жени. Състезанието се проведе в гр. Стара Загора. Участничките бяха разделени на четири нива спрямо уменията си. Михаела се пребори в най-силната - I група. През първия ден тя победи четири съпернички - Виктория Ганчева, Валентина Влъчкова, Таня Иванова и Теодора Цолова, а на следващия ден още три - Таня Петкова, Михаела Златанова и Ива Йовкова.  В идните дни предстоят две участия на Михаела на международни състезания по бадминтон в Унгария и Словения.„Еврофутбол\" й желае още много успехи!**************************************************************************Медийни партньори по програма „Спортни таланти\" са: сайтовете actualno.com, offnews.bg, sportlive.bg, blitz.bg, viasport.bg, bgsprint.com, bgathletic.com, ngobg.info, вестник „Еврофутбол\", агенциите КРОСС и БГНЕС, радиата Дарик радио и Българското национално радио. За поредна година подкрепа оказва и Националната спортна академия „Васил Левски\".Снимка Еврофутбол - Мариела Чепишева - в средата", "date": "2018.11.29", "title": "Талантът на „Еврофутбол“ – 13-годишната Михаела Чепишева спечели турнир за жени"}
{"url": "http://www.cross.bg/tyrizma-samokov-lektorite-1590428.html", "text": "/КРОСС/ В споделеното офис пространство Hub-a в гр. Самоков вчера се проведе семинар под наслов „Бъдете там, където са вашите туристи - тенденции и възможности в навечерието на 2019 г.\". Той събра професионалисти хотелиери от Самоков и района (Боровец, Говедарци, Продановци и др.), за да ги запознае с нуждите на потребителите, с възможностите за устойчивото им удовлетворение през цялата година и да разкрие тенденциите и промените в туризма през настъпващата 2019 г.Организаторите от Фондация СИЙД, поканиха за лектори, доказани маркетинг експерти, които да споделят своя опит, за продажбите в туризма, за пътя на клиента и възможностите за реализиране на ефективен дигитален маркетинг и привличането на доволни  и лоялни туристи на територията на Община Самоков.  - основател на Консултантска и маркетингова комания в туризма \"TRAVEL MIND\" и главен експерт към Института за анализи и оценки в туризма. Г-н Занков има управленски опит в сфери, свързани с туризма, като хотели, туристически агенции, заведения, софтуерни и маркетингови компании. Повече от десет години, той следва динамиката и нуждите на променящия се туристически сектор, помагайки на различни бизнеси от България, Европа и САЩ, да се развиват успешно. - собственик на Комуникационна агенция „ProWay\", създател на информационната платформа EventsPRO.bg и преподавател по Масови комуникации в Нов български универститет. Повече от 16 години се занимава с публични комуникации и организация на бизнес събития и обучения. Професионалните му интереси се реализират в сферата на комуникациите, предприемачеството и фестивалната култура. Лекторите споделиха с гостите повече по вълнуващите теми как успешно да комуникираме чрез създаване на ангажирани общности, как навреме да получаваме ексклузивната информация и други.Семинарът се осъществи с любезното съдействие на Община Самоков и лично уважено от заместник-кмета по туризим - Люба Кленова. На снимката Стоян Стоянов", "date": "2018.11.29", "title": "Маркетинг експерти обсъдиха тенденциите и промените в туризма през настъпващата 2019 г."}
{"url": "http://www.cross.bg/raiiona-posoka-sofiya-1590430.html", "text": "/КРОСС/ Автобус се запали в района на 26-27 км от автомагистрала „Тракия\" в посока София. Сигналът е подаден малко след 10:00 ч. тази сутрин, съобщиха от МВР.По първоначална информация е пламнал задният отсек на автобуса. Пътниците са изведени невредими.На място е дошъл екип на пожарната. Временно движението в района беше спряно, но около 12 ч. бяха пуснати две ленти. Образува се километрична тапа.Движението в района е затруднено и се регулира от екипи на „Пътна полиция\". В посока София автомобилите се пренасочват през Елин Пелин. ", "date": "2018.11.29", "title": "Автобус се запали на магистрала „Тракия“"}
{"url": "http://www.cross.bg/durvo-rokfeler-tzentura-1590445.html", "text": "/КРОСС/ Светлините на голям норвежки смърч, инсталиран пред центъра \"Рокфелер\" в Ню Йорк, бяха запалени по традиция преди Коледа, предаде Асошиейтед прес.Снощи кметът на града Бил де Блазио включи светлините на коледното дърво след излъчвано по телевизията шоу с участието на Даяна Рос и Тони Бенет. Високото близо 22 метра дърво е украсено с гирлянди от ЛЕД лампички с дължина 8 км и със звезда от кристали \"Сваровски\". Седемдесет и пет годишното дърво е дарено от двойка от Уолкил, на 100 км северно от града. То ще остане пред центъра \"Рокфелер\" до 7 януари следващата година.", "date": "2018.11.29", "title": "Запалиха светлините на коледното дърво пред центъра \"Рокфелер\" в Ню Йорк "}
{"url": "http://www.cross.bg/linii-vremenno-shestvie-1590459.html", "text": "/КРОСС/ Временно се променя маршрута на трамвайни линии 20 и 22. Това се налага във връзка с провеждането на протестно шествие по бул.\"Дондуков\", съобщиха от Столична община.Трамваите от посочените линии ще се движат до кръговото кръстовище на паметника на Васил Левски.Временно е пренасочено и движението на трамваите по линии 10 и 4. Те ще се движат по бул.\"Христо Ботев\". Това се налага във връзка с преминаване на протестно шествие. ", "date": "2018.11.29", "title": " Временно се променя маршрута на трамвайни линии 20 и 22"}
{"url": "http://www.cross.bg/selfie-sreda-instrymenta-1590453.html", "text": "/КРОСС/ Учители и ученици от цялата страна могат да направят оценка на дигиталната среда в училищата и на придобитите в клас дигитални умения чрез инструмента SELFIE. Той беше представен пилотно от министъра на образованието и науката Красимир Вълчев и заместник-министър Деница Сачева в столичното 137 СУ „Ангел Кънчев\". Училищата, които пожелаят да се включат в измерването, ще използват специално разработена от Европейската комисия платформа с въпросник към ръководствата, педагогическите колективи и учениците. SELFIE обхваща шест ключови за дигиталното образование области - преподаване и учене, училищно управление, инфраструктура и оборудване, професионално развитие, практики за оценяване и дигитална компетентност на учениците. Всички отговори са анонимни, а попълването отнема между 20 и 30 минути.„Инструментът SELFIE прави диагностика и анализира всички елементи на образователната среда. Това е отворена възможност за училищата да анализират своята степен на готовност за преминаване към ера, в която трябва да развиваме много по-задълбочено дигиталните компетентности в децата. Трябва да подпомогнем тази трансформация към „хибридни\" образователни институции, в които информационните технологии ще са в основата на образователния процес\", посочи министър Вълчев. Заместник-министър Сачева допълни, че целта на МОН е до края на януари поне 250 училища да използват инструмента, за да проследят от какво имат нужда и да предприемат конкретни мерки. „На сайта на МОН ще бъде създадена секция, в която ще има достъп до него\", допълни тя.", "date": "2018.11.29", "title": "Учители и ученици  ще измерват дигиталната среда чрез инструмента SELFIE"}
{"url": "http://www.cross.bg/bychene-neobichaiino-okean-1590454.html", "text": "/КРОСС/ Учени от Колумбийския университет са регистрирали необичайно бучене в Световния океан, съобщава National Geographic. Сеизмичните уреди в редица страни, след които Замбия, Кения и Етиопия, но също така и в Чили, Нова Зеландия и Канада, са реагирали на земетръсни вълни, които според учените идват от район в Индийския океан, отдалечен на 24 км от остров Майот.Островът е отвъдморска територия на Франция, намираща се между Мозамбик и Северен Мадагаскар.Според изследователите явлението е аномално. Вълните са били нискочестотни и монохроматични, което ги характеризира като такива с постоянна честота. Обикновено такива вълни се явяват при много силни земетресения, но отдавна не са наблюдавани.„Аз лично такова нещо не съм виждал\", коментира сеизмологът Горан Екстрьом.Засега няма категорично обяснение за необичайното бучене. Разглеждат се три версии - смесване на магма под остров Майот, т.нар. \"бавно земетресение\" и изригване на подводен вулкан.", "date": "2018.11.29", "title": "Засечено е необичайно бучене край бреговете на Африка"}
{"url": "http://www.cross.bg/minys-gradysa-raiioni-1590415.html", "text": "/КРОСС/ Студено, почти без валежи или със слаби превалявания ще бъде времето през следващите 2-3 дни. В средата на другата седмица обаче предстои чувствително и продължително декемврийско затопляне - температурите от стойности до минус 10, минус 15 утре и в събота сутрин, в някои райони е възможно да превишат плюс 15 градуса. По този начин разликата между най-ниските температури тази седмица и най-високите през следващата ще бъде близка до 30 градуса.Днес ще бъде облачно, с температури от минус 5 на север до плюс 5 в крайните югозападни райони. На места е възможно да прехвърчи слаб сняг, но съществени валежи днес, а и през следващите дни, не се очакват.Утре облачността ще бъде променлива, значителна над северните райони и с повече разкъсвания и намаления на юг и изток. Сутрин ще бъде студено, с температури от около минус 11, минус 12 до минус 7 градуса, само в крайните южни райони без снежна покривка и по Ченоморието, малко по-високи, до около нула градуса.Дневните температури ще са от минус 5, минус 4 до плюс 3 градуса. Вятърът от североизток ще отслабва.В събота сутрин остава студено, с температури в Северна България от минус 13 до минус 8 градуса, а на юг от минус 8 до минус 2. През деня температурите в южните райони ще започнат да се повишават, отначало слабо и максималните стойности в страната ще бъдат от минус 5 до минус 2 на север  и от 2 до 8 градуса в южните райони. В низините и котловините ще има мъгли и ниски облаци.В неделя, след поредната студена утрин, с температури до минус 9 градуса на север, през деня бавното затопляне ще продължи и дневните стойности ще са от около минус един, нула по поречието на Дунав, до 10,11 градуса в крайните югозападни райони.В началото на следващата седмица повишението на температурите ще продължи, като по-студено, и мъгливо ще остава до вторник само в ниските части на Дунавската равнина. В останалата, по-голяма част от страната, дневните стойности ще достигнат нива от около и над 10 градуса. ", "date": "2018.11.29", "title": "Студ до края на седмицата, но после се затопля чувствително"}
{"url": "http://www.cross.bg/mymii-otkriti-pokriti-1590416.html", "text": "/КРОСС/ Осем саркофага, във всеки от които има древноегипетска мумия, бяха открити в пирамида в некропола Дашур, южно от Кайро, съобщиха световните информационни агенции.Започналите през август изкопни работи дадоха възможност да бъдат открити 8 саркофага от варовик с мумии във вътрешността им, оповестиха от министерството по въпросите на паметниците на културата на Египет.Саркофазите се намирали в пирамидата на Аменемхат Втори и датират от 700 - 300 г. пр. Христа. Мумиите са покрити с цветен материал, използван при производството на древноегипетски маски и съставен от слоеве ленено платно или папирус, покрити с хоросан. Три от мумиите са съхранени много добре.Новооткритите мумии ще бъдат изложени в бъдещи музеи в курортните селища Хургада и Шарм ел Шейх на брега на Червено море, в източната част на страната. ", "date": "2018.11.29", "title": " Откриха 8 мумии в пирамида южно от Кайро"}
{"url": "http://www.cross.bg/dolara-rysiya-pytin-1590401.html", "text": "/КРОСС/ Президентът на Русия Владимир Путин каза в сряда, че страната му няма друг избор, освен да намали зависимостта си от долара в търговията, след все по-тежките санкции на САЩ.Той участва в инвестиционен форум по темата „Създаване на партньорство. Отстраняване на разногласия\".Отговаряйки на въпроси на участниците във форума руският президент каза, че икономиката на страната му се адаптира към усложненията и създава условия за вътрешно развитие, независимо от кризисните явления и „дори изкуствено създаваните трудности\".Путин отчете, че обемът на инвестициите в основен капитал в Русия за девет месеца е нараснал с 4,1%.Въпреки това темповете на ръста на руската икономика не са достатъчни за кардинално повишаване жизненото равнище на населението, констатира президентът. И допълни: „Поставяме си задачата да постигнем темпове на развитие над световните.\"Руският президент отбеляза, че Русия не се стреми да се откаже от използването на долара, но е принудена да прави определени стъпки в тази посока.„Ние нямаме за цел да се отдалечаваме от долара, долара се отдалечава от нас. И тези, които взимат съответните решения, се прострелват сами не в крака, а малко по-високо, защото такава нестабилност в плащанията в долари предизвиква желание в твърде много икономики по света да намерят алтернативна резервна валута и да създадат независими от долара системи за плащане.\"Говорейки за петролните пазари Путин каза, че цена от 60 долара на барел напълно устройва Русия. Той също така подчерта, че Москва никога не си е поставяла за цел подкопаване на цените на шистовия нефт, добиван в САЩ.По думите на Путин санкциите на западните страни, наложени срещу Русия, са довели до изчезването на 400 000 работни места в ЕС. Той отбеляза, че преди време стокооборотът между Русия и ЕС е бил 450 млрд. долара, а сега е 236 милиарда.„Има разлика. И по оценки на европарламента недоставянето на европейска продукция на руския пазар е довело до съкращаването на 400 хиляди работни места в предприятията на страните от ЕС\".", "date": "2018.11.29", "title": "Путин: Не бягаме от долара, той бяга от нас"}
{"url": "http://www.cross.bg/zaplatite-vdiga-zaplati-1590418.html", "text": "/КРОСС/ Основната чиновническа заплата да стига до 4500 лв. на месец. Увеличението е с 500 лева на най-високите заплати в държавната администрация в момента, съобщава в. .Това предвиждат промени в наредбата за заплатите в държавната администрация, подготвени от правителството и публикувани за обществено обсъждане. Те са изготвени, за да стане факт обещаното увеличение на чиновническите заплати средно с 10%.Най-високите заплати са за главните секретари на Министерския съвет, парламента и президентството. При тях долната граница на заплатата от 1000 лв. се вдига на 1500 лв., а горната - от 4000 на 4500 лв.Между 1300 и 4300 лв. ще е заплащането пък на главен секретар на друго ведомство или на шеф на дирекция в зависимост от това каква е степента му. Досега на това ниво заплащането бе от 900 до 3900 лв.В администрацията в момента се расте в рамките на 6 степени. В наредбата се предлага намаляването им до 4, за да се стопят разликите в заплатите на служителите на еднаква длъжност в различните ведомства.При шефовете на отдели и директорите в по-малките ведомства таванът на заплатите се вдига от 3800 на 4100 лв. Минималната за тези длъжности пък се увеличава от 700 на 1100 лв.При назначените на експертна длъжност възнаграждението вече може да стига 3400 лв., което е увеличение с 300 лв. спрямо сегашните нива. Чиновниците на изпълнителски длъжности, каквито са например ведомствените шофьори, може да се разписват срещу най-много 1200 лв.Увеличение е предвидено и за заплатите на дипломатите Така например най-високата за посланически ранг ще стане 3850 лв. вместо досегашните 3500 лв.С други промени пък заплатата на областните управители вече ще е равна на 80% от министерската. В момента основната заплата на министър е 4602 лв., което означава, че тази на областен ще стане 3681 лв. Тя ще се вдига на всеки три месеца като депутатските, тъй като заплатите на министрите също се влияят от заплатите на народните представители.Допълнително се увеличава и процентът, с който ще се вдигат чиновническите заплати. Досега той бе от 1 до 15 на сто в зависимост от годишната оценка за изпълнение на задачите, а се вдига в диапазона 2-20%. Въвежда се и изрично изискване служители с еднакви оценки да получават еднакво увеличение, когато работят в една и съща структура.  ", "date": "2018.11.29", "title": "Висши чиновници ще взимат до 4500 лв. заплата"}
{"url": "http://www.cross.bg/godina-toshev-krediti-1590413.html", "text": "/КРОСС/ Очакванията на експертите са 2019 г. да е стабилна на кредитния пазар - както по отношение на ипотечните кредити, така и на потребителските. Това заяви в студиото на сутрешния блок на БНТ кредитният консултант Тихомир Тошев. Лихвите в края на тази година са между 2,95% и 3,6%, което отбелязва поредно понижение. Тази година мнозина българи са изтеглили ипотечни кредити, като нивото им е най-високото от 2008 година, отбеляза Тошев. По думите му, световната тенденция е за покачване на лихвите обаче, но в България се очаква движението по лихвите да е малко, като то може да се случи след средата на следващата година.Желаещите да закупуват жилища са основно в големите градове, но следващата година се очаква пазарът на недвижими имоти да се стабилизира. Трябва да преценим внимателно възможностите си при такава сериозна стъпка, призова Тошев. При изплащане на кредита най-честата формула е вноската да не надвишава 30% от месечните доходи. Кредитният консултант допълни, че не е разумно да се изтегля такъв кредит, ако доходите ни са по-ниски от 1000 лв. При по-високи доходи процента на задлъжнялостта може и да е по-голям. Има ръст при изтегляне на потребителски кредити, като при тях основната грешка е да се теглят кредити, без да има нужда от тях. Това се прави най-често при закупуване на потребителска техника, обзавеждане или екскурзии. Тихомир Тошев призова в такъв случай това да се прави със спестени пари. ", "date": "2018.11.29", "title": "Експертите: Очаква се 2019 г. да е стабилна за кредитния пазар"}
{"url": "http://www.cross.bg/rakiya-straldzhanska-napitkata-1590370.html", "text": "/КРОСС/ Два авторски коктейла с ракия ще представи „Стралджанска\" мускатова ракия на своя бар в рамките на шестото издание на Балканския фестивал на ракията и спиртните напитки, който се провежда на 1-и и 2-и декември в София. На изложението ще могат да се опитат над 300 марки ракии и високоалкохолни напитки от България и чужбина - сливови, гроздови, плодови, анасонови и други.Зад бара на „Стралджанска\" ще застанат топ барманите Александър Симеонов и Николай Вангелов. Александър има над 15 години опит в сферата на миксологията. Участник е в многобройни национални и международни конкурси. Финалист и носител на няколко титли на най-престижните бармански състезания. Николай Вангелов е едно от най-известните лица в бранша и със сигурност най-атрактивният флеър барман в България. Той е международен състезател и носител на множество титли. Алекс и Ники са подготвили уникални коктейли със „Стралджанска\" като ще съчетаят деликатния мускатов вкус на напитката с български подправки.„Все по-често може да открием ракията в коктейли, но това не е тенденция, от която трябва да се плащат производителите, тъй като именно тя би могла да послужи за популяризирането на напитката\", смятат от \"Вила Ямбол\", които произвеждат „Стралджанска\" ракия. Тя се прави при стриктен подбор само на най-качественото и добре узряло грозде от сорта Мускат Отонел.  Ракията отлежава в дъбови бъчви, произведени от Странджански дъб, който е със специална структура и характеристика. Любопитна подробност е, че „Вила Ямбол\" е единствената изба със собствен цех за производство и рециклиране на бъчви. Технолозите на избата вярват, че именно качествения български дъб обогатява и формира финалните нюанси в аромата и вкуса на „Стралджанска\" ракия. Рецептата е семейна и се е съхранявала от поколение на поколение. Финално блендираната ракия е със средна възраст 12 месеца. Друга отличителна особеност на марката е, че целият процес на производство се извършва без употребата на серен двуокис, който предизвиква силно главоболие. Това отличава истинските производители на ракии от тези, преработващи вторични продукти от виното. Дегустацията на ракия следва последователността на виното - първо напитката се оценява на външен вид като цвят, след това се помирисва и накрая се опитва на вкус. Цветът на „Стралджанска\" е лек кехлибарен. На нос се открива чист мускатов аромат с тонове на роза и смокиня. Вкусът е плътен на добре узрял мускат, определят го професионалните дегустатори. Уникалният аромат и остатъчен вкус на ракията е чудесна отправна точка на всеки интересен коктейл, споделиха барманите на „Стралджанска\" в навечерието на форума.", "date": "2018.11.29", "title": "Авторски коктейли със \"Стралджанска\" на ракия феста"}
{"url": "http://www.cross.bg/velikobritaniya-sporazymenieto-hopkins-1590400.html", "text": "/КРОСС/ Всички студенти от ЕС, които започнат следването си във Великобритания през 2019 година, ще се възползват от достъпа, който ЕС дава до такси и заеми, заяви британският посланик у нас Ема Хопкинс по време на съвместно заседание на комисиите по външна политика и европейски въпроси в Народното събрание. Тя добави, че скоро се очаква по-детайлна информация за стартиращите през 2020 г.Правата на българските граждани, които живеят законно в Обединеното кралство, са защитени от споразумението за Брекзит, посочи дипломатът. По думите й за българите във Великобритания, които ще трябва да кандидатстват за дългосрочно пребиваване в рамките на споразумението, се създава нова дигитална процедура.Гласуването в британския парламент на 11 декември за споразумението за Брекзит е едно от най-отговорните в живота ми, заяви посланикът на Великобритания у нас Ема Хопкинс по време на срещата си с депутатите. Близо 80 000 български граждани живеят във Великобритания, според официалните данни, а според неофициална информация - 120 000. Всички те, както и британските граждани, живеещи в България, са загрижени за бъдещето си каза Хопкинс: „Споразумението урежда този въпрос. Ако пребивават законно в която и да е държава-членка на ЕС, то гарантира правото им на пребиваване, а също и към тях да се присъедини семейството им и да продължат да работят.\"", "date": "2018.11.29", "title": "Правата на законно живеещите на Острова са защитени от споразумението за Брекзит"}
{"url": "http://www.cross.bg/sela-nyama-oblast-1590405.html", "text": "/КРОСС/ Жълт код за опасно време с ниски температури е обявен за по-голямата част от страната. В Югоизточна България и по Черноморието има предупреждение за силен вятър. Между 10 и 15 см сняг натрупа по проходите в Смолянска област. Според данни на Областното пътно управление, пътищата на републиканската мрежа са почистени и обработени с пясък и сол. В , пет села са без ток, няма затворени пътища в областта и в област Русе, няма проблем с движението по Дунав мост след вчерашните затруднения заради снеговалежа.В Добрич и района се очаква силен североизточен вятър, в откритите полета ще доведе до натрупване на преспи. Минути преди 7 ч. е подаден сигнал за закъсал микробус до село Сенокос, тръгнал да превозва пациент за хемодиализа. Все още няма ток в някои села в, работи се по отстраняване на проблема.В област  е обявен предупредителен код за очаквани ниски температури, преодолени са проблемите с електроснабдяването на селища в общините Враца и Роман. ", "date": "2018.11.29", "title": "Пътищата в страната са почистени, но все още има села без ток"}
{"url": "http://www.cross.bg/spetzsudut-gleda-myarkata-za-neotklonenie-na-sina-na-arabadzhievi-1590408.html", "text": "/КРОСС/ Ще излезе ли от ареста синът на семейство Арабаджиеви - това решава днес Специализираният апелативен съд. Преди седмица Вълчо Арабаджиев получи отказ с мотива, че може да се укрие.В края на август при спецоперация в хотели в София и в Пловдив на фамилията \"Арабаджиеви\" бяха арестувани 10 души. Акцията беше досъдебно производство за организирана престъпна група, създадена за укриване на данъци в големи размери.", "date": "2018.11.29", "title": "Спецсъдът гледа мярката за неотклонение на сина на Арабаджиеви"}
{"url": "http://www.cross.bg/leva-byudzheta-chasa-1590404.html", "text": "/КРОСС /Общинските съвети ще определят възнагражденията; заплатата на кмета може да стане като на министър\", информира  за приети нормативни промени. С до 20 на сто ще бъдат повишени заплатите на чиновниците отличници. Висшите ръководители ще получават до 4 500 лева месечно. допълва, че се закрива министерството на Лиляна Павлова, което работеше по време на европредседателството ни.Минималните и максималните осигуровки се повишават от 2019 година, пише \"\". Дефицитът в бюджета за пенсии ще е 3 милиарда и 700 милиона лева, всички обезщетения остават замразени. Пенсионери съпроводиха приемането на бюджета в парламента с протест.В рубриката \"Наблюдател\", Сега помества анализ, озаглавен \"Защо пенсионната система е обречена?\". Пенсионната ни система на практика е фалирала, срещу милиардите, които сме принудени да наливаме в нея всяка година, получаваме единствено едно празно политическо обещание, пише в анализа. \"ГЕРБ излъга пенсионерите\" е заглавието на първа страница на . Линията на бедността е 348 лева, а минималната пенсия ще е 219 лева. Един милион и 200 хиляди души оцеляват под прага на мизерията, припомни, по време на дебатите вчера лидерът на БСП Корнелия Нинова по повод бюджета за догодина. И  излиза с водещо заглавие в същия дух \"Плюс 39 стотинки на ден за 900 хиляди пенсионери, което е подигравка. 11 часа дебати по бюджета без изказване от ГЕРБ, подчертава опозиционният вестник.Според , недостигът на работна ръка може да се  преодолява с труд на затворници. В групи до девет души те могат да работят извън затворите. Предприемачи са на мнение, че могат да се включат в проиводства с повече ръчен труд.След сделката за Брекзит не е ясно ще признава ли Великобритания българските дипломи, пише 24 часа. Този въпрос е останал извън постигнатото споразумение между Лондон и Брюксел, предстоят двустранни преговори. Досегашните процедури за кандидастване ще се запазят до 2021 г.Желаещите да почиват у нас догодина англичани са се увеличили с 30 на сто, информира . Те предпочитат морето ни, са казали от туристически организации. Германци и поляци харесват северното Черноморие.Председателят на Комисията по култура и медии в Народното събрание Вежди Рашидов призовава, в интервю за Труд \"Забравете думата цензура\". \"Никой не посяга на свободата на словото\", допълва той.В същия вестник е поместен коментар на доц. д-р Спас Ташев от БАН, който смята, че не закриване на Агенцията за българите в чужбина, а преосмисляне на досегашната политика би била по-полезна за сънародниците ни зад граница.\"222 тира и коли блокираха страната\", е водещото заглавие на Монитор. Мокрият сняг скъса електропроводи, остави десетки селища без ток. Най-много сигнали са подадени на телефон 112 от Русе, Велико Търново и Разград. ", "date": "2018.11.29", "title": "Преглед на печата"}
{"url": "http://www.cross.bg/energiiiniyat-minyori-izlizat-1590407.html", "text": "/КРОСС/ Миньори и енергетици излизат на протест в София. Митингът се организира от синдиката КТ \"Подкрепа\" и ще премине през центъра на столицата. Работещите в мини \"Марица-изток\" и ТЕЦ \"Марица-изток\" 2 вчера са събраха в Раднево с настояване за яснота как ще продължи да работи енергийният комплекс. При протестиращите дойде и енергийният министър Теменужка Петкова, която ги увери, че комплексът ще продължи да функционира. Предстоят срещи с Бойко Борисов и Румен Радев.", "date": "2018.11.29", "title": "Миньори и енергетици излизат на протест в София"}
{"url": "http://www.cross.bg/ykraiina-rysiya-azovsko-1590409.html", "text": "/КРОСС/ Украинският президент призова НАТО да изпрати военни кораби в Азовско море, за да подкрепи Украйна срещу Русия. В интервю за германското издание \"Билд\" Петро Порошенко заявява, че целта на Владимир Путин е да окупира Азовско море.В неделя Русия задържа три украински военни кораба на път именно за Азовско море близо до анексирания Кримски полуостров. Москва твърди, че корабите са влезли незаконно в нейни териториални води, но Украйна отрича.Министърът на отбраната на САЩ Джеймс Матис коментира конфликта: \"Това беше крещящо нарушаване на международните закони, безцеремонно използване на сила срещу украински моряци. Демонстрирано беше презрително отношение на обичайния начин за разрешаване на подобни проблеми, ако въобще е имало такива. А като помислим, че между двете страни има договор, случилото се показва, че на Русия не може да се вярва\". ", "date": "2018.11.29", "title": "Порошенко призова НАТО да изпрати военни кораби в подкрепа на Украйна"}
{"url": "http://www.cross.bg/folksvagen-planira-avtomobili-1590402.html", "text": "/КРОСС/ Фолксваген\" планира да открие нова фабрика в Източна Европа, а потенциалните местоположения са България, Турция и Румъния, съобщава „Аутомобилвохе\" (Automobilwoche).На 18 ноември шефът на „Фолксваген\" Херберт Дайс заяви, че производителят на автомобили търси място за нова фабрика в Източна Европа, където да започне да сглобява „Шкода\" и „Сеат\" след 2022 г.Това става при остра вътрешна борба в компанията. Синдикатът на германските работници във „Фолксваген\", се конкурира с ръководството на „Шкода\" за контрола над новия завод.В него се планира да работят между 4000 и 5000 служители. Като се предвижда на поточните линии да се сглобяват „Шкода Карок\" и „Сеат Атека\".От „Фолксваген\" вече потвърдиха, че ще прехвърлят производството на лимузините„Пасат\" в Чехия. Но там производството излиза скъпо и се търсят по-евтини дестинации за моделите от по-ниските ценови класове.Друга възможност е една от фабриките за двигатели на компанията в Полша или Унгария да се преоборудва в завод за сглобяване на автомобили.Причината за тези действия на „Фолксваген\" е преминаването към производство на електрически коли, в което се планира да бъдат инвестирани 34 млрд. евро до 2022 г. Те ще се сглобяват в заводите в Германия. ", "date": "2018.11.29", "title": "„Фолксваген“ търси нов завод за автомобили и в България"}
{"url": "http://www.cross.bg/vlakovete-zakusnenie-zakusneniya-1590410.html", "text": "/КРОСС/Лошото време предизвика редица закъснения и на влаковете във вчерашния ден. Над 3 часа е било закъснението на влака София - Бургас вчера заради пътен инцидент. На тези пътници, които са се отказали от пътуването сумата ще им бъде възстановена на 100%. А за всички останали, които са пътували със закъснение, ще има обезщетение като могат да получат един билет по свободно избран маршрут, съобщиха от БДЖ.Инж. Ивайло Георгиев, ръководител отдел \"Организация на превозите\" в БДЖ коментира, че движението на влаковете е нормално. Няма драстични закъснения на влаковете, добави той. В участъка между София и Перник се извършва авариен ремонт в района на гара Драгичево и по тази причина пътническите влакове се движат със закъснение от порядъка на 10--20 мин. С 80 минути закъснение се движи влакът от Лакатник заради проблем с мотрисата. Пътниците ще бъдат превозени със следващите влакове, коментира още инж. Георгиев. ", "date": "2018.11.29", "title": "Заради лошото време: БДЖ ще плаща обещетения за закъснения на влаковете"}
{"url": "http://www.cross.bg/grip-kantardzhiev-prof-1590411.html", "text": "/КРОСС/ Зимата дойде с пълна сила, а с нея и първите потвърдени случаи на грип. Майка и детето й са установени с т.нар. свински грип. Стотици хиляди всяка година у нас заболяват от грип, а за част от тях заболяването се оказва фатално.Преди два дни Националната реферетна лаборатория доказа първите случаи на грип в София. За последната седмица в рамките на ЕС се доказва четири пъти по-често грип от този щам, обясни в Нова телевизия„Здравей, България\" проф. Тодор Кантарджиев, директор на Националния център по заразни и паразитни болести.Характерно за него е, че боледуват предимно младите хора. Изследвания показват, че усложнението при грипа засягат белия дроб. През последните години едно от усложненията на тежката пневмония при грипа се явява системната аспергилоза, поясни проф. Кантарджиев. По думите му в момента в почти цялата страна хората се оплакват от кашлица, която продължава с месеци. Това обаче са други вируси, които са характерни за есента. Все още не са дошли характерните за зимата вируси. Тези хора, които са с кашлица, трябва да са по-внимателни, защото са по-податливи на грипа.Симптомите са температура, болки в ставите, главоболие и дразнене на очите от светлината, поясни проф. Тодор Кантарджиев. Грипът се развива бързо - в рамките на няколко часа. Той, за разлика от всички вирусни зимни инфекции, най-често има кратък инкубационен период - ден, ден и половина. Човек е заразен от пет до седем дни, поясни още директорът на Националния център по заразни и паразитни болести. ", "date": "2018.11.29", "title": "Грипът дойде. Какви са опасните усложнения"}
{"url": "http://www.cross.bg/tymor-mihnev-zhenata-1590399.html", "text": "/КРОСС/ Лекари от пловдивска болница извадиха 11-килограмов тумор от матката на 51-годишна пациентка, съобщиха от лечебното заведение. Екипът, оперирал жената, е воден от гинеколога д-р Антон Михнев.Огромната миома е открита случайно, въпреки че от 3 години жената усещала, че напълнява, но си мислела, че промените са напълно нормални за тази възраст. Не търсила медицинска помощ, но неотдавна била на профилактичен преглед.След направените кръвни изследвания личният й лекар веднага я насочил към гинеколог, защото установил голям тумор в корема.\"При прегледа в болница „Медлайн\" диагнозата се потвърди - огромно образувание, което притиска всички вътрешни органи - дебелите и тънките черва, уретера, дори се разпростираше до диафрагмата\", заяви гинекологът д-р Валентина Вангелова, участвала в операцията. Пациентката се задъхвала при ходене и особено когато изкачва стълби.„За този година това е третият огромен тумор, който отстраняваме с моя екип, но сме лекували още петнайсетина жени, при които формациите не бяха стигнали 10 кг, но бяха наполовина, посочи д-р Михнев. - За всички причината е една - пренебрегната профилактика от страна на пациентките. Не посещават АГ кабинет поне веднъж годишно, макар да е задължително дори когато нямат никакви оплаквания\".Лекарят подчерта, че само редовните прегледи могат да ги избавят от образуването на големи тумори, които влекат след себе си и по-тежки операции, по-дълъг възстановителен период, а в някои случаи водят и до израждане в злокачествени образувания. ", "date": "2018.11.29", "title": " Спасиха жена с 11-килограмов тумор в корема"}
{"url": "http://www.cross.bg/akakiii-paramon-zashtoto-1590392.html", "text": "/КРОСС/ При царуването на нечестивия цар Деций на изток имало един княз, на име Аквилин, който жестоко преследвал християните. Веднъж той събрал в тъмницата триста и седемдесет християни и отправяйки се към Валсайтийските топли минерални извори, заповядал да водят с него и мъчениците. Възнамерявайки да мине покрай идолския храм на Посейдон (езически бог на моретата и водните извори, бел.ред.), той искал да ги принуди да принесат идолска жертва. Като стигнали до капището, той дълго принуждавал светиите да принесат жертва на идола, но не успял да ги склони нито с ласки, нито със заплахи. Случило се така, че в това време покрай тях минавал един благочестив мъж, на име Парамон, а по вяра - християнин. Като видял такова множество свети мъченици, осъдени на смърт, той застанал пред капището на идола и възкликнал с висок глас:- О, колко много невинни праведници убива нечестивият княз за това, че не се покланят на бездушните и неми идоли!Като казал това на всеослушание, той продължил по пътя си. А князът, като чул тези думи на Парамон, пламнал от ярост и заповядал на слугите си веднага да го догонят и да го убият. Нечестивите слуги на още по-нечестивия княз догонили блажения Парамон, който не знаел за това разпореждане, и го хванали, както си вървял по пътя. Отначало те извадили езика му от устата, който изобличил и укорил мъчителя, и го отрязали; после наранили всичките му членове и накрая проболи тялото му с копия. Така светият мъченик Парамон предал благочестивата си душа в Божиите ръце.В същия час и горепосочените свети мъченици, на брой триста и седемдесет, били убити с мечове пред капището на Посейдон за вярата Христова.Свети мъченик Филумен живял при царуването на цар Аврелиан в Ликаония, занимавайки се с продажба на жито в Галатия, в град Анкира.Свети Филумен бил наклеветен пред управителя на областта Феликс, пред когото той изповядал, че е християнин, за което бил окачен на дърво, стърган и след това хвърлен в огън, откъдето с благодатта Божия излязъл невредим. След това забили гвоздеи в главата, ръцете и нозете му и го влачили 30 поприща (около 45 км), от което светецът, като изнемогнал, предал духа си на Бога. Блаженият Иоан Лествичник пише в книгата си така за преподобния Акакий: \"Великият Иоан Саваит ми разказа една истинска и достойна за повествование случка.Имаше един старец, много ленив и зъл по характер. Казвам това не за да го съдя, а с цел да покажа търпението на светеца, и ето какво ще ви разкажа. Този старец имаше млад ученик, на име Акакий, прост по нрав и с целомъдрен ум, който толкова много зло изтърпя от стареца, че на мнозина това ще се стори невероятно, защото старецът не само че му досаждаше с укори и ругатни, но и всеки ден го измъчваше с телесни изтезания. Обаче търпението му не беше напразно, защото Акакий с безропотната си издръжливост и с незлобливото си страдание придоби за себе си Божия благодат, която го освободи от вечното мъчение. А аз (казва свети Иоан Саваит), като го виждах всеки ден такъв, като че ли е купен роб или пленник и търпи крайна беда, нарочно го срещнах и го попитах:- Как си, брате Акакие? Как прекарваш деня си?А той отговаряше:- Като пред Господа Бога ¬ добре ми е.И ми показваше понякога синини около очите, а понякога наранената си шия или глава. Понеже знаех, че постъпва добродетелно, аз му казвах:- Добре, добре, потърпи, брате, за да достигнеш спасението си.Блаженият Акакий остана девет години при този строг старец и като преболедува малко преди кончината си, отиде при Господа. Когато той бе погребан в семейната гробница, след пет дни старецът се отправил към един велик отец, който живееше там, и му казал:- Отче, брат Акакий, моят ученик, умря.Отецът, като чул това, рекъл:- Не ти вярвам, старче, защото Акакий не е умрял.Старецът казал:- Отче, ако не вярваш на мен, иди сам и виж гроба му.Тогава преподобният отец станал, тръгнал със стареца към гробницата на блажения страдалец и високо извикал над гроба му, обръщайки се към него като към жив:- Брате Акакие, ти умря ли?Благоразумният послушник, проявявайки послушание и след смъртта, отговорил:- Не съм умрял, отче, защото подвижникът на послушанието не може да умре.Когато старецът, при когото живеел Акакий, чул това, се изплашил и паднал със сълзи на земята; после измолил от игумена една килия близо до гроба и като се затвори в нея, живя благочестиво, грижейки се за спасението на душата си, и след много подвизи отиде при Господа Бога, Комуто слава во веки. Амин.", "date": "2018.11.29", "title": "Св. мчк Парамон и 370 мъченици. Св. мчк Филумен. Преп. Акакий Синайски"}
{"url": "http://www.cross.bg/loshiyat-chovek-e-kato-vuglen-1590393.html", "text": "/КРОСС/ Лошият човек е като въглена - ако не те опари, ще те очерни.Анахарсис", "date": "2018.11.29", "title": "Лошият човек е като въглен"}
{"url": "http://www.cross.bg/frantziya-klyb-repyblika-1590394.html", "text": "/КРОСС/ 1760 г. - Детройт е предаден от Франция в британско владение.1780 г. - След смъртта на императрица Мария Тереза на престола на Свещената Римска империя застава нейният син Йозеф II.1787 г. - С едикт на крал Луи XVI във Франция са гарантирани правата за вероизповедание на протестантите в страната.1830 г. - В Полша избухва въстание срещу руското управление, известно като Ноемврийското въстание.1877 г. - Американският изобретател Томас Едисън представя фонографа - предшественикът на грамофона.1899 г. - Основан е футболен клуб „Барселона\".1916 г. - Първата световна война: Доминиканската република е окупирана от войски на САЩ, като окупацията на страната продължава до 1924 г.1922 г. - Хауърд Картър отваря гробницата на фараон Тутанкамон за публика.1927 г. - Александър Альохин, руски и френски шахматист, става четвърти световен шампион по шахмат.1929 г. - Американският пилот адмирал Ричард Бърд извършва първия полет със самолет над Южния полюс.1945 г. - Създадена е Федеративна социалистическа република Югославия.1947 г. - По искане на ООН територията на Палестина е разделена на две части - еврейска и арабска, които по-късно стават отделни държави - Израел и Палестина.1962 г. - Между Франция и Великобритания е подписан договор за съвместно проектиране и производство на самолета клуб „Конкорд\".1975 г. - Американските бизнесмени Бил Гейтс и Пол Алън създават фирмата клуб „Майкрософт\".1981 г. - Актрисата Натали Ууд се удавя по време на инцидент в Калифорния.1977 г. - АЕЦ „Козлодуй\" е включен в енергийната мрежа на България.1990 г. - Андрей Луканов е принуден да подаде оставката на правителството под натиска на протестите и стачките, организирани от КТ „Подкрепа\".1990 г. - Съветът за сигурност на ООН дава съгласието си за използването на военни средства за освобождаване на Кувейт от иракска окупация.1993 г. - По американския телевизионен канал Кинг Ти Ви е излъчена най-кратката телевизионна реклама от четири кадъра и продължителност 0,133 секунди.  ", "date": "2018.11.29", "title": "29 ноември в историята"}
{"url": "http://www.cross.bg/rozhdenitzite-na-noemvri-1590395.html", "text": "/КРОСС/ Алеко Кузов - кинооператорИнж. Иво Андонов - бивш кмет на СилистраКичка Бодурова - естрадна певицаМладен Влашки - филологНиколай Кокинов - бивш градски прокурор на СофияСтойко Вълчев - рали навигатор, шампион на БългариТаня Найденова, бивш председател на Патентно ведомствоВаня Монева, диригент на хор \"Космически гласове\", музикален продуцентДоц. д-р Васил Паница, хирург Владимир Береану, журналистДимитър Спасов, председател на УС на \"Кауфланд България\"Красимир Стефанов, бивш изпълнителен директор на НАПРадко Влайков, посланик в Сърбия, бивш говорител на МВнРСтефко Бурджиев, областен управител на Русе", "date": "2018.11.29", "title": "Рождениците на 29 ноември"}
{"url": "http://www.cross.bg/tema-zhivo-zimata-1590396.html", "text": "/КРОСС/ Тема: Социални въпроси. Социални казуси и финансови решения - коментират експертитеТема: Във въздуха. Болните въпроси за българската авиация - ген. Константин ПоповТема: Филтър в комина. Филтри в комините спират замърсяването на въздуха - ефективен ли е методътТема: Кредити и лихви. Падат ли лихвите по кредитите? Анализ на кредитния консултантТема: Зима и пътища. На път през зимата - актуална информация от Пътната агенция.Тема:  Има ли населени места без ток и каква е ситуацията в страната след обилните снеговалежи и дъждове?Тема:  Започна ремонтът на пропадналия мост при Червен бряг, който откъсна 6 населени места от околния свят.  Как се справят местните хора с придвижването в началото на зимата?Тема:  Ексклузивно: Посланикът на Украйна в България Виталий Москаленко. Има ли опасност от военен конфликт с Русия?Тема:  Ще бъдат ли замразени депутатските заплати? В студиото - народният представител Славчо Велков.Тема:  Поредна нагла кражба на колело. Ще бъде ли разкрит извършителят?Тема: \"Има ли блокирани пътища и бедстващи хора?\". Очаквайте подробности на живо от най-проблемните точки.Тема: Да изчезнеш за 60 секунди. Автокрадци на лов за отключени коли, докато собствениците ги чистят от снега. На живо - разкази на потърпевши.Тема: Задава ли се отново зимата на нашето недоволство? За протестите и заплатите - в студиото синдикалните лидери Пламен Димитров и Димитър Манолов.Тема: Изнудвана от хакер - измамник. Как златното момиче Християна Тодорова попадна в схемата на интернет-мошеник?Тема: Полицай - глобен за спиране на инвалидно място. Кой е нарушителят в униформа?Тема: Теглиш 1500, връщаш над 10 хил. лева. Може ли кредитът за празничните покупки да скочи с пъти?Тема: След среднощното заседание на депутатите - кой колко ще получи от Бюджет 2019?  На живо от парламента: говорят управляващи и опозиция.Тема: Грипът дойде. Какви са опасните усложнения - говори проф. Тодор Кантарджиев.Тема: Лавина от желаещи да помогнат на двете бебета, изоставени в болница. На живо - каква ще е съдбата им? ", "date": "2018.11.29", "title": "Теми и гости в ефира днес "}
{"url": "http://www.cross.bg/chasa-sofiyaot-provede-1590397.html", "text": "/КРОСС/ \t***/*София.*/От 10.30 часа държавният глава Румен Радев ще присъства на официалната церемония по встъпване в длъжност на Людмила Елкова като член на Управителния съвет на БНБ.***/*София.*/От 09.00 часа ще започне редовното заседание на Народното събрание.***/*София.*/От 10.30 часа в зала „Изток\" делегация на групата за приятелство с България в Националното събрание на Френската република ще разговарят с председателя на Комисията по труда, социалната и демографска д-р Хасан Адемов. От 11.30 часа делегацията на групата за приятелство с България във френския парламент ще се срещне с председателя на Комисията по външна политика Народно събрание Джема Грозданова.***/*София.*/От 12.00 часа в залата на V етаж в Министерството на младежта и спорта на церемония по награждаване на най-добрите състезатели и треньор на БФ модерен петобой за 2018 г. На краткото тържество са поканени спортният министър Красен Кралев, представители на клубове, заслужили деятели, треньори и др.***/*София.*/От 09.30 часа в Централния военен клуб ще бъде открита Международна кръгла маса „Интеграция и социално включване в Европа и България\".***/*София.*/От 09.30 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.***/*София.*/От 10.00 часа в магазин „Метро\" (булевард „Цариградско шосе\" 7-11 км.) министърът на земеделието, храните и горите Румен Порожанов и Атила Йенисен - главен изпълнителен директор на магазина, ще присъстват насреща с български производители на храни, част от кампанията „Аз подкрепям българските производители! Подкрепи ги и ти!\".***/*София.*/От 10.00 часа в сградата на КЕВР ще се проведе открито заседание за обсъждане на доклад от „Топлофикация-Плевен\" ЕАД за изменение на лицензия за дейността „производство на електрическа и топлинна енергия\".***/*София.*/От 10.00 часа в аудитория 3 на IV етаж на Предклиничния университетски център на Медицински факултет, Медицински университет - София ще бъдат представени резултатите от изпълнението на проект за Националенуниверситетски комплекс за биомедицински и приложни изследвания (НУКБПИ) и ще бъде демонстрирана част от изградената нова научна инфраструктура.***/*София.*/От 10.00 часа в зала „Тържествена\" на Университета за национално и световно стопанство (УНСС) ще бъде открит специализираният кариерен форум „Дни на кариерата - Икономика, Финанси, Маркетинг, Човешки ресурси и Обслужване на клиенти\".***/*София.*/В 10.00 часа в Софийска младежка лаборатория за иновации на ул. „Сердика\" №1, етаж 3, Столична библиотека - филиал „Сердика\" ще се проведе среща по проблемите на децата от София-град.***/*София.*/От 10.00 часа до 11.30 часа в Центъра по археометрия на Софийския университет „Св. Климент Охридски\" (адрес: кв. Лозенец, ул. „Галичица\" № 35) ще бъде представена изградена научна инфраструктура за над 17 млн. лв.***/*София/с. Мрамор.*/От 11.00 часа кметът на София Йорданка Фандъкова ще провери изпълнението на ремонта на здравната служба в село Мрамор.***/*София.*/От 11.00 часа в Културен център G8 ще се състои медийна прожекция на „Ще се видим там горе\" (2017).***/*София.*/От 11.00 часа в хотел „Арена ди Сердика\" ще се проведе дискусия на тема „Десет години плосък данъчен модел. Равносметката\".***/*София.*/От 11.00 часа в „Оборище 5 - галерия и зала\" в присъствието на заместник-министъра на вътрешните работи Милко Бернер и посланика на Кралство Норвегия Лиз Николин Клевен Гревстад ще бъде отбелязаноофициалното откриване на програма „Вътрешни работи\", финансирана от Норвежкия финансов механизъм 2014-2021 г.***/*София.*/От 11.оо часа в пресклуба на БТА ще се състои пресконференция по повод предстоящия концерт-спектакъл „Любов и приятелство\" на Йордан Марков и приятели на 2 декември.***/*София.*/От 11.30 часа в Министерството на здравеопазването (залата на ет. 4) ще се проведе пресконференция по повод Световния ден за борба със СПИН и Европейската седмица на тестването за ХИВ, хепатит В и хепатит С.***/*София.*/От 11.30 часа в 137 СУ „Ангел Кънчев\" бул. „Европа\" 135) министър Красимир Вълчев и заместник-министър Деница Сачева ще участват в представянето на инструмента SELFIE, чрез който училищата и ученицитемогат да направят оценка на дигиталната среда и дигиталните си умения.***/*София.*/От 13.00 часа от пл. „Княз Александър Невски\" ще тръгне митинг-шествие в защита на добива на електро -енергия от български лигнитни въглища, организиран от индустриалните федерации на КТ „Подкрепа\".***/*София.*/От 13.00 часа в сградата на Националния исторически музей на етаж 3 ще се проведе заседание на Съвместната мултидисциплинарна експертна комисия по историческите и образователните въпроси между Република България и Република Македония.***/*София.*/От 13.30 часа в хотел „Експо\" Националният синдикат на пожарникарите и спасителите „Огнеборец\" ще бъде домакин на срещата на борда на Европейския пожарникарски съюз и алианс (EFFUA).***/*София.*/От 14.30 часа в зала „Средец\" на София Хотел Балкан областна администрация на Софийска област ще отбележи 75 години от спасяването на българските евреи. Специални гости на събитието ще бъдат Нава Бокер-заместник-председател на Кнесета на Държавата Израел и Рут Васерман Ланд -заместник-генерален директор на Федерацията на местните власти.***/*София.*/От 15.30 часа във Форум „Джон Атанасов\" в София Тех Парк ще се проведе конференция „Училище-университет-бизнес: ръка за ръка в ИКТ сектора\". Приветствие ще отправи министъра на образованието и науката Красимир Вълчев.***/*София.*/От 16.40 часа в Клуб 1 на НДК ще се проведе официалният старт на Rinker Youth Challenge.***/*София.*/От 18.00 часа в Руския културно-информационен център Националната професионална гимназия по прецизна техника и оптика „М. В. Ломоносов\" ще отбележи своята 70-годишнина и патронния си празник.***/*София.*/От 18.00 часа в книжен център „Гринуич\" ще бъде представена книгата „Посока юг - пътуване към Антарктида\".***/*София.*/От 18.30 часа в Литературния клуб на Столична библиотека преводачът от немски език Любомир Илиев ще участва в поредицата „Преводач на месеца\".***/*София.*/От 19.00 часа в кино „Люмиер Лидл\" ще се състои прожекцията на филма „Не ме интересува дали историята ще ни запомни като варвари\".***/*Благоевград.*/От 09.30 часа в зала 341 (Учебен корпус 1) на Югозападния университет „Неофит Рилски\" ще се проведе „Ден на PR студента\".***/*Благоевград.*/В 11.00 часа на пл. „Македония\" ще се състои тържественият ритуал по изпращането на 37-ия контингент на Българската армия за участие в мисията на НАТО „Решителна подкрепа\" в Афганистан.****/Благоевград. /*От 19.00 часа в зала „Пейо Яворов\" ще бъде представен спектакълът на ансамбъл „Българе\" - „Осмото чудо\".****/Бургас /*От 18.00 часа в Експозиционен център „Флора\" в Морска градина Бургас, зала 1, екипът на Център за социална рехабилитация и интеграция, гр. Бургас, управляван от Община Бургас, организира Благотворителна изложбапод надслов „Порив за полет\".***/*Бургас.*/От 18.00 часа в галерия „Ателие R\" ще бъде открита изложба на Светлозар Пармаков.***/*Варна.*/От 13.30 часа в Клуба на пенсионера в Кайсиева градина студенти от Варненския свободен университет ще обучават възрастни хора на дигитални умения и киберсигурност.***/*Варна.*/От 18.00 в Юнашкия сало в памет на основателят на Църквата във Варна - св. апостол Андрей, Варненска и Великопреславска св. Митрополия организира Андреевски четения.****/Велико Търново. /*От 09.00 часа в голяма зала на Община Велико Търново ще се проведе сесия на Великотърновски общински съвет.****/Велико Търново. /*От 10.30 часа в 321 аудитория на ВТУ \"Св. Св. Кирил и Методий\" н. пр. Ерик Рубин, извънреден и пълномощен посланик на САЩ в Република България ще изнесе публична лекция на тема \"България, Америка и общото нитрансатлантическо бъдеще\".****/Велико Търново. /*От 12.30 в зала 302 на Община Велико Търново ще се проведе среща на кмета Даниел Панов с американския посланик н. пр. Ерик Рубин.****/Велико Търново. /*От 17.00 часа в пресклуба на БТА ще се състои пресконференция на лидерите на \"Демократична България\" Атанас Атанасов и Христо Иванов.****/Велико Търново. /*От 18.30 часа в Музей \"Възраждане и Учредително събрание\" ще се състои съвместна общообразователна инициатива на ЗАД \"Армеец\" и сдружение \"Българска история\" на тема \"Нашите пълководци\".****/Велико Търново. /*От 17.00 часа в Клуб 7 ще се проведе представяне на книгата \"Димитър Бербатов - По моя начин\".***/*Велико Търново.*/От 17.00 часа в пресклуба на БТА ще се състои пресконференция на лидерите на „Демократична България\" - Атанас Атанасов и Христо Иванов.****/Велико Търново. /*От 19.00 часа в МДТ \"Константин Кисимов\" ще бъде представен \"Вражалец\" - мюзикъл по творбата на Дечо Таралежков.***/*Видин.*/От 17.30 часа Регионална библиотека „Михалаки Георгиев\" организират среща разговор с Ивинела Самуилова. Срещата ще се състои в залата за изяви на отдел „Заемна за възрастни\".***/*Враца.*/От 10.00 часа в заседателната зала на Община Враца ще се отвори ценовото предложение на участника в обществена поръчка с предмет: „Доставка на три броя моторни превозни средства за нуждите на ОП БКС\" .***/*Враца.*/От 17.30 часа в хотел „Лева\" Фондация „Америка за България\" ще дари 150 000 лв. за реализиране на проекти, които да обединят силите на местната общност за популяризиране на Враца като желана туристическа дестинация и да осигурят повече възможности за образование и спорт на децата и семействата от града.***/*Добрич.*/От 09.30 часа в ДГ № 23 „Звездица\" ще се състои спектакълът „Тайнственото речно конче\".***/*Добрич.*/От 13.30 часа в Младежкия театър ще се проведе концерт, посветен на 3 декември - Международен ден на хората с увреждания.***/*Добрич.*/От 19.00 часа в Младежкия център ще се състои рок концерт „С рок срещу СПИН\".***/*Добрич.*/От 17.00 часа в концертна зала „Добрич\" ще се състои спектакълът „Реалн вълшебство на детството\".***/*Казанлък.*/От 18.00 часа в Музея на фотографията ще бъде открита благотворителна изложба от акварели в подкрепа на Маги.***/*Кюстендил.*/От 14.00 часа в залата на парк-хотел „Кюстендил\" ще се проведе редовно заседание на Общински съвет - Кюстендил.***/*Пловдив.*/От 09.00 часа ще се проведе заседание на Общинския съвет.***/*Пловдив.*/От 10.00 часа в зала „Компас\" на Ректората на Пловдивския университет „Паисий Хилендарски\" ще се проведе тристранен форум „Студентите питат - бизнесът и науката отговарят\", по време на който студенти от Пловдивския университет „Паисий Хилендарски\" ще се срещнат с представители на бизнеса и висшето образование.***/*Пловдив.*/От 12.30 часа в магазин „BILLA\" ще се проведе пресконференция на тема „Българска ферма\" със специалното участие на министъра на земеделието, храните и горите Румен Порожанов и управителя на компанията за България Бойко Сечански. От 13.00 часа ще бъде открит 122-рия магазин на веригата.***/*Пловдив.*/От 13.00 часа в „Гранд Хотел Пловдив\" министърът на земеделието, храните и горите ще открие Осмия Национален агро семинар.****/Пловдив./*В 18.00 часа в Културен център Тракарт, подлез „Археологически\" ще се състои премиера на второто издание на книгата „Познатият непознат Пловдив\" на Пенка Калинкова.***/*Русе.*/От 18.00 часа в „Екомузей\" с аквариум ще бъде открита изложба с творби от Първия международен графичен пленер Бръшлен 2018.***/*Хасково./ Минерални бани.*/От 10.00 часа в зала на Общинския съвет в Община Минерални бани експерти от институцията на омбудсмана на Р България ще се срещнат с граждани.***/*Сливен.*/От 17.00 часа в Народно читалище „Дружба-1993\" ще започне концертът под надслов „С вкус на мерло в ритъма на тангото\", в който ще вземат участие Вокална група „Градски хубавелки\" и Танцова формация „ЖиНиС\".***/*Созопол./с. Атия.*/От 14.00 часа в Центъра за настаняване от семеен тип за деца и младежи с увреждания ще се проведе пресконференция по повод стартирането на проект „Ще се справя\", реализиран от Сдружение „Равновесие\" в партньорство сОбщина Созопол.***/*Стамболово.*/От 10.00 часа в Община Стамболово експерти от институцията на омбудсмана на Р България ще се срещнат с граждани.***/*Стара Загора.*/От 17.00 часа в РБ „Захарий Княжески\" ще бъде представена книгата „Светът на фестивалите\" на Любомир Кутин.***/*Стара Загора.*/От 19.00 часа в Оперния театър ще се състои симфоничен концерт на Симфоничен оркестър-Пазарджик.***/*Стара Загора.*/От 19.00 часа в „Направи си бира\" ООД (кв. \"Индустриален\" 1 - до бариерата на ЗСК) ще се проведе второто събитие от формата \"Защото избрах България\".***/*Стара Загора.*/От 19.30 часа в Кукления театър ще се състои спектакъл за възрастни „Страх\".***/*Тополовград.*/От 10.00 часа в Информационен център „Терзиева къща\" експерти от институцията на омбудсмана на Р България ще се срещнат с граждани.***/*Хасково.*/От 09.00 часа омбудсманът Мая Манолова ще се срещне с граждани в Областна администрация - Хасково.****/Шумен. /*От 9.00 часа в зала 363 на общината ще се проведе редовно заседание на Общински съвет- Шумен.***/*Шумен.*/От 09.00 часа в Пресклуба на БТА в Шумен ще се състои пресконференция на Димитър Делчев и Найден Зеленогорски.****/Шумен. /*От 14.30 часа в РБ „Ст. Чилингиров\" ще се състои традиционната викторина с ученици от VII клас, посветена на Сава Доброплодни.***/*Шумен.*/От 17.00 часа във фоайето на Регионалната библиотека „Стилиян Чилингиров\" ще се проведе среща под надслов „Проф. д.ик.н. Лучиян Милков - 70 години отдаденост на науката, семейството и приятелите\". ", "date": "2018.11.29", "title": "Предстоящи събития на 29 ноември "}
{"url": "http://www.cross.bg/depardiiio-zherar-seksyalni-1590398.html", "text": "/КРОСС/ Жерар Депардийо даде показания пред полицията в рамките на разследване във връзка с предявени срещу него обвинения в сексуални посегателства, предаде Франс прес.Актьорът не е задържан, поясниха от полицията. Той е обвинен в сексуални посегателства и сексуално насилие от млада актриса. Жалбата срещу 69-годишния Депардийо бе подадена в края на август. Ищцата твърди, че станала жертва на сексуални посегателства от страна на актьора и била изнасилена от него в парижкия му апартамент на 7 и 13 август.\"Жерар Депардийо отрича категорично каквото и да било изнасилване и каквото и да било посегателство\", заяви неговият адвокат Ерве Темим. ", "date": "2018.11.29", "title": " Жерар Депардийо отрича каквото и да било изнасилване"}
{"url": "http://www.cross.bg/hinovski-mesta-maritza-iztok-1590412.html", "text": "/КРОСС/ Миньорите и енергетиците на протест - несигурни за бъдещето на работните си места. Идват в София, подкрепени от синдикатите КТ „Подкрепа\". Протестът е насочен както срещу позицията на България на предстоящата среща за климата в Катовице, Полша, така и срещу липсата на ясен отговор от страна на правителството какво възнамерява да прави с огромния енергиен комплекс, в условията на покачващи се цени на въглеродните квоти и падаща рентабилност. Основателни ли са притесненията им на фона на обещанията на управляващите, че никой няма да си позволи да застраши енергийната и национална сигурност на страната? Гост в студиото на сутрешния блок на БНТ беше Иван Хиновски, председателят на Българския енергиен и минен форум.Според Хиновски има основание за страхове, защото става въпрос за район, в който има 10 000 работни места. Изискванията поставят изключително тежки задачи от технологична гледна точка, който ако се изпълнят, ще повишат драстично цената на електроенергията от комплекса и тази енергия ще стане неконкурентноспособна. По негово мнение комплексът трябва да получи корпоративна помощ от БЕХ, защото \"Марица-Изток 2\" не може да се справи сам и ще фалира. Допълнително трябва да бъдат взети меки за преструктуриране и реформи в комплекса, за да намалеят разходите. Иван Хиновски коментира още, че би могло да се намерят компромисни варианти, да се запазят работните места, икономиката да се оздрави и да се подобрят икономическите показатели на държавната ТЕЦ \"Марица-Изток 2\". ", "date": "2018.11.29", "title": "Иван Хиновски: \"Марица-Изток 2\" трябва да получи помощ от БЕХ, защото ще фалира"}
{"url": "http://www.cross.bg/beshe-myasto-hora-1590417.html", "text": "/КРОСС/ Полицай от Велинград беше глобен, след като колата му беше заснета от гражданин, паркирана на място за хора с увреждани в града. Санкционираният служител е младши автоконтрольор.\"В областната дирекция получихме информация и снимков материал, че има нарушение, извършено от полицейски служител, който е паркирал на място за хора с трайни увреждания. Установи се, че става въпрос за полицай от Велинград. Беше разпоредена проверка. Колегата беше извикан в районното управление от началника и му беше съставен акт. Със сигурност ще му бъде наложена парична санкция\", коментира пред Нова телевизия говорителят на ОДМВР-Пазарджик Мирослав Стоянов.Той заяви, че подобни прояви са недопустими и уточни, че нарушения са разрешени единствено от служебни автомобили, обозначени, че са в специален режим.Младши автоконтрольорът е подписал акта без възражения.", "date": "2018.11.29", "title": "Глобиха полицай, паркирал на място за инвалиди"}
{"url": "http://www.cross.bg/borisov-yvrezhdaniya-komisiya-1590414.html", "text": "/КРОСС/ След извънредна среща на премиера Борисов с майките на деца с увреждания, текстовете в Закона за личната помощ, които наново предизвикаха тяхното недоволство, ще бъдат преразгледани и гласувани повторно от социалната комисия на парламента в петък. Майките сигнализираха, че в сегашния му вид законопроектът не предвижда достатъчно пари за лични асистенти за увредените деца след 1 септември 2019 г. Борисов гарантира, че необходимите средства са налични. В подкрепа на думите му, Менда Стоянова съобщи, че 71 милиона лева от централния бюджет се прехвърлят към социалното министерство. Майките заявиха, че ще изчакат заседанието на социалната комисия в петък, преди да решат дали да възобновят протестите.Срещата с премиера Борисов и председателят на бюджетната комисия към НС Менда Стоянова е била много ползотворна, на които е било обяснено, че проблем с парите за личната помощ няма да има. Това каза пред камерата на БНТ Ирена Юручка - майка на дете с увреждания. Ако законите за хората с увреждания не бъдат приети, протестите ще продължат, допълни тя. ", "date": "2018.11.29", "title": "Законът за личната помощ ще бъде преразгледан и гласуван повторно"}
{"url": "http://www.cross.bg/obrabotki-vitosha-transport-1590421.html", "text": "/КРОСС/ През нощта във всички райони на Столична община са направени обработки със смеси срещу заледяване. Над 140 снегопочистващи машини са на терен, като са обработвани трасетата на обществения транспорт, основни улици в кварталите, стръмни участъци и мостове и частично вътрешно квартални улици.Обработена е и Южната дъга на Столичен околовръстен път, както и общински пътища от републиканската пътна мрежа в районите Кремиковци и Панчарево.На планината Витоша е извършено опесъчаване и снегопочистване на пътищата Драгалевци Ц Алеко и Бояна Ц Златни мостове.В момента във връзка с продължаващия снеговалеж се извършват обработки в южни райони като Младост, Изток, Витоша и други.В момента всички линии на обществения транспорт се движат по обичайните си маршрути.Екипи на дирекция \"Аварийна помощ и превенция\" са отреагирали на четири сигнали за паднали на пътното платно клони на дървета.Във връзка с зимната обстановка и ниските температурите напомняме на шофьорите да използват автомобилите си само оборудвани за движение при зимни условия и да карат със съобразена скорост.", "date": "2018.11.29", "title": "Над 140 снегогорина са почиствали София през нощта"}
{"url": "http://www.cross.bg/byudzheta-obsuzhdaneto-chetene-1590406.html", "text": "/КРОСС/ Депутатите продължават обсъждането и гласуването на второ четене на държавния бюджет за 2019 г. Вчера те приеха бюджета на Здравната каса /НЗОК/ и Държавното обществено осигуряване /ДОО/.Във финансовата рамка на държавата е заложено 10% увеличение на всички заплати в бюджетния сектор, 20% на учителите. Властта е предвидила повече разходи, отколкото приходи. В хазната е заложен дефицит от 0,5 на сто, инфлацията да е 3 процента, а икономическият растеж - 3,7 на сто.", "date": "2018.11.29", "title": "Продължава обсъждането и гласуването на второ четене на бюджета за 2019 г."}
