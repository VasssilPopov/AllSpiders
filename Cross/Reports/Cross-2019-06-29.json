{"url": "http://www.cross.bg/bila-dybaii-dushterya-1607981.html", "text": "/КРОСС/ Съпругата на владетеля на Дубай шейх Мохамед бин Рашид ал-Мактум го е напуснала и е взела £31 милиона, за да започне нов живот, твърди вестник \"Сън\".В публикацията се твърди, че принцеса Хая, която не е била виждана от февруари, е избягала в Германия със сина и дъщеря си. Там тя веднага поискала убежище и подала молба за развод със съпруга си. Това предизвика дипломатическа криза между Германия и Обединените арабски емирства, където шейхът е вицепрезидент и министър-председател, както и владетел на град Дубай.Твърди се, че емирът е помолил властите в Берлин да върнат на ОАЕ 45-годишната принцеса, 7-годишният им син Зайед и 11-годишната им дъщеря Джалила. Германските власти отказали, като защитата на принцесата и децата ѝ била в ръцете на служители по сигурността.Принцеса Хая казала на приятелите си, че е избрала да избяга в Германия, тъй като не била сигурна, че британските власти няма да я върнат в Дубай. 69-годишният шейх, чието богатство се оценява на над 9 милиарда паунда, е запален фен на конните надбягвания и собственик на състезателен кон. За пръв път от 28 години обаче този месец той пропусна прочутото конно надбягване Epsom Derby, а две от конюшните му, използвани за тренировки на конете, близо до Нюмаркет, Съфолк, останаха затворени.Хая бинт Хюсеин е родена на 3 май 1974 г., дъщеря е на йорданския крал Хюсеин и третата му съпруга кралица Алия. Завършва Оксфордския университет със специалност \"Философия, политически науки и икономика\". В миналото е била професионална състезателка по конна езда, член е и на Международния олимпийски комитет. ", "date": "2019.06.29", "title": "Принцеса Хая заряза владетеля на Дубай"}
{"url": "http://www.cross.bg/liderite-g-energiiina-1607974.html", "text": "/КРОСС/ Лидерите на Г-20 искат глобална енергийна сигурност, ефективност и надеждност. Акцентите от споразуменията от Осака, Япония, от срещата на върха на най-големите икономики, обхващащат множество въпроси, включително глобалното затопляне, търговията и международните финанси, околната среда и устойчивото развитие, съобщават АП и ТАСС.Търговията и глобалната икономика: Лидерите се споразумяха да се справят с неравенството и да използват интелигентни политики за защита срещу заплахи за глобалния растеж от напрежението по търговските и геополитическите въпроси. Те обещават да създадат финансови \"буфери\", за да гарантират, че държавните дългове са управляеми и да гарантират, че паричната политика поддържа цените стабилни и икономиките нарастват. Лидерите също така заявиха, че ще работят за \"свободна, справедлива, недискриминационна, прозрачна, предсказуема и стабилна търговска и инвестиционна среда\" и \"поддържат пазарите ни отворени\".Глобално затопляне и околна среда: Лидерите обсъдиха неотложни проблеми със замърсяването, загубата на биоразнообразие и изменението на климата, отбелязвайки необходимостта от промяна в мисленето относно финансирането и участието на бизнеса в иновациите и инвестициите в устойчив растеж. Но тяхната декларация включва признаване на решението на САЩ да се оттегли от Парижкото споразумение за намаляване на въглеродните емисии, което води до глобално затопляне, и отбеляза американския напредък от 2005 до 2017 г. за намаляване на такова замърсяване.Киберскуситет и тероризъм: Г-20 заявиха, че са поели ангажимент да направят повече, за да предотвратят използването на интернет за финансиране и улесняване на тероризма и екстремизма. Докато интернет трябва да бъде отворен, свободен и сигурен, той също не може да служи като \"сигурно убежище за терористите\", заявиха лидерите в отделно изявление. Лидерите също така се съгласиха, че тези усилия трябва да зачитат правата на човека и \"основните свободи като свободата на изразяване и достъпа до информация\".Устойчиво развитие: Лидерите заявиха, че ще работят, за да гарантират, че \"никой няма да бъде изоставен\", като работят срещу бедността и инвестират в качествена инфраструктура, насърчават равенството между половете и осигуряват достъп до здравеопазване, образование и обучение.Лидерите на страните от Г-20 подчертаха необходимостта от съвместни действия за разрешаване на проблема с масовата миграция, се посочва в съвместно комюнике, разпространено след двудневната среща в Осака.\"Мащабните движения на бежанци са причина за глобално безпокойство с хуманитарни, политически, социални и икономически последици. Ние подчертаваме важността на съвместните действия за решаване на основните причини за разселването на хората, както и за задоволяване на нарастващите хуманитарни нужди\", се казва в комюникето.Както е посочено в документа, страните от Г-20 се запознаха със съответните доклади на Организацията за икономическо сътрудничество и развитие (ОИСР), Международната организация за миграция и Службата на Върховния комисар на ООН за бежанците. \"Ще продължим диалога в различни измерения на тези проблеми в рамките на Г-20\", се казва в документа.Лидерите на Г-20 призоваха за безпрепятствено енергийно снабдяване на всички видове енергия по всички маршрути, за да се гарантира глобалната енергийна сигурност.Срещата на върха потвърди правото на всяка страна самостоятелно да определи своя път към чиста енергия и набор от енергийни източници, които ще използват. \"Потвърдихме важността на осигуряването на преход към енергия от нов тип, основан на принципите на глобалната енергийна сигурност, енергийната ефективност и надеждност, които са насочени към превръщането на енергийните ни компании в икономически ефективни, надеждни, дългосрочни и нискоотпадъчни системи. Признахме, че съществуват различни национални начини за постигане на тази цел, които включват използването на всички възможни технологии и енергийни източници в националния енергиен баланс на всяка страна\", допълват лидерите.Страните от Г-20 очакват туризмът да продължи да бъде основен фактор за глобалния икономически растеж в бъдеще.\"Туризмът представлява значителен дял от световния БВП. Очаква се този сектор да продължи да бъде важен фактор за глобалния икономически растеж. Ще работим за увеличаване на приноса на туризма за създаването на нови работни места, особено за жените и младото поколение\".Държавите от Г-20 обещаха да работят по \"опазването на природните ресурси чрез планиране и управление на устойчивия туризъм\". ", "date": "2019.06.29", "title": "Лидерите на Г-20 искат глобална енергийна сигурност, ефективност и надеждност"}
{"url": "http://www.cross.bg/bulgarski-bosilegrad-ofitzeri-1607979.html", "text": "/КРОСС/ Българи от Западните покрайнини почетоха паметта на петима български офицери, загинали по време на Междусъюзническата война /1913 г./, съобщиха от КИЦ Босилеград.Представители на КИЦ „Босилеград\", Демократичния съюз на българите, Сдружение „ГЛАС\" и Сдружение за българо-сръбско приятелство „Светлина\" от Зайчар почетоха паметта и положиха цветя на надгробните плочи в Босилеградското гробище на петимата български офицери: полк. Иларион Танев, пор. Стефан Стефанов, пор. Стефан Котев, пор. Христо Владев и пор. Асен Костадинов. Те са пленени и разстреляни в Босилеград на 28 юни 1913 г. в нарушение на международните военни конвенции, по заповед на сръбският капитан Арсениевич. Престъплението е подробно описано в Доклада на Карнегиевата комисия.Офицерите са разстреляни в местността „Воденици\". На 2 юли специално назначена комисия от Кюстендил, ексхумира труповете им, прави оглед и протокол и дава заповед офицерите да бъдат препогребани в Босилеградското гробище.Техните надгробни паметници са просъществували в Босилеградското гробище до края на седемдесетте години на миналия век, когато са унищожени. Сегашните паметни плочи на офицерите са възстановени по идея на КИЦ „Босилеград\", Демократичния съюз на българите и с усилията на родолюбивия българин от Босилеград Димитър Димитров.През лятото на 1913 г. Босилеградско е арена на ожесточени бойни действия между българската и нахлулата на територията на Царство България сръбска армия. Освен петимата български офицери в сраженията са загинали около хиляда български и сръбски войници погребани на различни места и за които все още няма никакъв паметен знак. ", "date": "2019.06.29", "title": "Почетоха паметта на убитите български офицери в Босилеград"}
{"url": "http://www.cross.bg/afganistan-predstaviteli-predi-1607980.html", "text": "/КРОСС/ Поне 25 бойци от афганистански проправителствени милиции бяха убити при атака на талибаните в северните райони на страната, съобщиха официални представители. Това се случва в момент, когато САЩ трябваше да започнат нов кръг от преговори с екстремистите в Катар.Атаката се случи в района на Нахрин в северната провинция Баглан преди зазоряване, когато членовете на милицията се опитаха да спасят група войници, заобиколени от талибанските бойци, каза говорителят на министерството на отбраната Фауад Аман.\"Когато те се опитваха да помогнат на войниците, бяха нападнати. За съжаление, 25 членове ... бяха убити при нападението\", каза той.Областният управител Фазалудин Муради потвърди броя на жертвите, като добави, че сблъсъкът е продължил почти шест часа.Талибаните поеха отговорност за нападението.Местните милиции често работят със силите за сигурност в Афганистан.Насилието в Баглан дойде, когато САЩ и представители на талибаните трябваше да започнат нов кръг от преговори в Катар, за да се сложи край на 18-годишното американско присъствие в Афганистан.Четири са основните въпроси на тези преговори: борбата с тероризма, присъствието на чужди войски в Афганистан, вътрешният диалог в Афганистан и постоянно прекратяване на огъня.Американски представители преди са казвали, че се надяват на постигане на сделка преди президентските избори в Афганистан, които досега са отлагани два пъти и трябва да се проведат през септември. ", "date": "2019.06.29", "title": "Талибаните убиха 25 свои противници в Афганистан"}
{"url": "http://www.cross.bg/minsk-bulgariya-petrova-1607983.html", "text": "/КРОСС/ Българската боксьорка Станимира Петрова донесе златен медал на България, след като спечели финала в категория на 57 кг на турнира по бокс на Европейските игри в Минск.Петрова победи Микаела Уолш от Ирландия с 4:1 съдийски гласа.Това е второ злато за България от Игрите в Минск, след като по-рано Мария Оряшкова спечели титла в самбото. ", "date": "2019.06.29", "title": "Второ злато за България от Игрите в Минск"}
{"url": "http://www.cross.bg/kameryn-tulpata-politzai-1607978.html", "text": "/КРОСС/ Швейцарската полиция използва водни оръдия, сълзотворен газ и шокови гранати срещу камерунските протестиращи пред централата на ООН в Женева в събота, когато тълпата се втурна към луксозен хотел, в който беше президентът на Камерун.Около 250 демонстранти, които искат да се сложи край на управлението на президента Пол Бия, бяха разпръснати от десетки полицаи, много от които в снаряжение за борба с безредици, подкрепени от бронирани превозни средства.Протестът премина в насилие, когато тълпата, мнозина от участниците в която бяха със знамена на Камерун, започна да се приближава към хотела на Бия, на около 500 метра от площада пред ООН, където се бяха събрали.Репортер от АФП стана свидетел как полицаи удрят и ритат протестиращ на земята.86-годишният Бия \"продължава своята диктатура в продължение на почти половин век\", заяви съорганизаторът на митинга Робърт Ванто, който е живял в изгнание три десетилетия.\"Ние сме тук, за да поискаме Камерун да бъде допуснат да влезе в съвременната демократична ера,\" каза той пред АФП пред европейския щаб на ООН преди протеста.Разрешение за протеста е било издадено от швейцарските власти, но обхватът на изявата беше ограничен. На протестиращите не се позволяваше да се приближават до петзвездния хотел Интерконтинентал, където се твърди, че Бия е отседнал от неделя. ", "date": "2019.06.29", "title": "Водни оръдия и шокови гранати срещу протестиращи камерунци в Женева"}
{"url": "http://www.cross.bg/godini-grada-novi-1607977.html", "text": "/КРОСС/ „Преди 10 години в столицата имаше 10 км метро, сега са 40, а след няколко месеца ще бъдат 52 км. Това са 42 км. ново метро само за 10 години и това не е просто най-удобният градски транспорт, това е проект, който променя средата, променя града и начина на живот на хората и отношението им към града.\" Това каза кметът на София Йорданка Фандъкова в предаването „Седмицата\" по Дарик радио. По думите ѝ е очевидно, че за 10 години градът се е променил много.„Преди 10 години депонирахме 100 % битовите отпадъци в града. Днес депонираме 15%. Това стана благодарение на изградените инсталации за битови отпадъци, които помогнаха за решаването на един от най-тежките проблеми на града - кризата с отпадъците. Плановете ни са след няколко години да имаме нулеви отпадъци и нулево депониране на отпадъците\", добави Фандъкова.Според нея видима е и промяната на организацията на градския транспорт. „Само преди 5 години се возихме в старите „Икаруси\", в който докато валеше капеше дъжд. Днес те са в историята. 90% от автобусния парк на града е с най-високия екологичен стандарт евро - 6\", коментира още столичният кмет.Вече по улиците на София се движат първите 20 електробуса. След 2-3 месеца се очакват и още 15 нови автобуса от този тип. „Това са превозни средства с нулеви емисии,\" обясни кметът на София. „25 нови трамвая, първите от десетилетия. 90% подменен тролейбусен транспорт. Това е коренна промяна в обществения транспорт на града, което е най-важната предпоставка за това хората да оставят собствените си автомобили\", каза Фандъкова.Според нея управлението на София има чувствителен напредък във всички сфери. „Първият от няколко години нов градски парк - „Възраждане\", който в момента се разширява, първият аквапарк с минерална вода, обновени са почти всички градски паркове, в момента се работи в „Западен парк\", допълни тя.„За тези 10 години построихме 90 нови сгради на детски градини, 4 нови училища, в момента строим 10 нови училищни сгради и очаквам следващата година, когато бъдат завършени, да няма училище без физкултурен салон\", заяви тя.„Заедно с това работим много активно в сферата на културата. С това искрено се гордея, защото аз започнах тази дейност като заместник-кмет по култура. Ние направихме истинска реформа\", добави столичният кмет. ", "date": "2019.06.29", "title": "Фандъкова се похвали - за 10 години метрото се движи по нови 42 км"}
{"url": "http://www.cross.bg/gradina-sofiya-alzhiretz-1607975.html", "text": "/КРОСС/ Алжирец изнасили и ограби 23-годишно момиче до Конната база в Борисовата градина в София.Престъплението е станало на 25 юни. Той заплашил момичето със счупено стъкло от бутилка след което извършил бруталното престъпление, съобщи шефът на СДВР Георги Хаджиев. ", "date": "2019.06.29", "title": "Алжирец изнасили и ограби 23-годишно момиче в Борисовата градина в София"}
{"url": "http://www.cross.bg/kompleks-svurzani-tyrizma-1607976.html", "text": "/КРОСС/ Сигнали за нарушения в затворен комплекс, собственост на семейство Арабаджиеви, са причината за обща проверка на няколко институции, сред които Министерството на туризма и Агенцията по храните.В затворения комплекс „Елените\" край Несебър се предлага „ол инклузив\" почивка на туристите. С тази услуга са свързани и част от оплакванията на почиващите. Други сигнали са свързани с липсата на места за инвалиди и чистотата на хотелите.За всяко установено нарушение може да бъде наложена глоба от 1000 до 3000 лева.„Най-фрапиращото нарушение са обекти, извършващи туристическа дейност без категоризация\", разкри мнинистър Николина Ангелкова, която също участва в проверката.„Сигналите, които сме получили към момента, са свързани с оплакване от ол инклузива. Затова, че не отговаря на критериите и очакванията на туристите. Освен това имаме много сигнали, че няма места, обособени за инвалиди, каквито са нашите категорични изисквания\", каза министърът на туризма Николина Ангелкова.Предстои БАБХ да информират каква е ситуацията с храната в курорта. ", "date": "2019.06.29", "title": "Проверяващи от няколко институции влязоха в комплекс \"Елените\""}
{"url": "http://www.cross.bg/albaniya-gurtziya-kilometra-1607982.html", "text": "/КРОСС/ Регистрирано е земетресение с магнитуд 4.7 на границата между Албания и Гърция, показва справка на страницата на Европейския средиземноморски сеизмологичен център.Трусът е регистриран в 15:01 часа местно време (16:01 часа българско време) на 17 километра южно от албанския град Корча и на 128 километра югоизточно от столицата Тирана.Земетресението е усетено силно в Южна Албания и Северозападна Гърция, а по слабо и в района на Охридското и Преспанското езеро.Засега няма информация за пострадали хора и нанесени материални щети. Районът на епицентъра е засегнат от продължаваща сеизмична активност в последния месец. ", "date": "2019.06.29", "title": "Трус от 4.7 по Рихтер разлюля Албания"}
{"url": "http://www.cross.bg/plamen-pokriva-tachev-1607968.html", "text": "/КРОСС/ Депутатът от ГЕРБ Пламен Тачев също се оказа с незаконна постройка на покрива на притежавана от него сграда, разкри разследване на телевизия Евроком. Сградата се намира на ул. \"Пушкин\" 26 в столичния район \"Витоша\", а на покрива й е изградена остъклена покрита постройка.Според кмета на район Витоша Теодор Петков постройката е незаконна, защото администрацията е дала разрешение единствено за поставяне на метални слънцезащитни перголи, а вместо това е изградено нещо като зимна градина.По информация на Евроком сградата е собственост на фирма \"Хримас\" ЕООД, управлявана от Снежина Петрова. Собствеността на фирмата обаче се държи именно от Пламен Тачев.Очаква се във вторник районната администрация да връчи на Петрова констативния акт за извършено незаконно строителство, който може да се обжалва в седемдневен срок. Евентуална заповед за премахване на постройката трябва да издаде главният архитект Здравко Здравков, който пое временно строителния контрол вместо подалия оставка Влади Калинов. Калинов си тръгна заради отказ да разпореди премахване на незаконните дървени навеси на терасата на шефа на антикорупционната комисия Пламен Георгиев.  ", "date": "2019.06.29", "title": "И депутатът от ГЕРБ Пламен Тачев с незаконни постройки на покрива на негова сграда"}
{"url": "http://www.cross.bg/dzhylian-nagrada-filma-1607969.html", "text": "/КРОСС/ Актрисата Джулиан Мур получи почетната награда \"Кристален глобус\" за принос в световното кино на церемонията за откриването на международния филмов фестивал в Карлови Вари, съобщи в. \"Дейли мейл\".Джулиан Мур беше заедно със съпруга си режисьора Барт Фройндлих, с чийто филм \"След сватбата\" беше открит кинофестивалът.Филмът \"Кратки пътища\" от 1993 г. донесе световна слава на Джулиан Мур. След това тя се снима в \"Атентатори\", \"Изгубеният свят: Джурасик парк\". \"Буги нощи\", \"Краят на аферата\", \"Далеч от рая\" и \"Часовете\" й донесоха номинации за награда \"Оскар\". Тя я спечели за играта си във филма \"Все още Алис\".С ролята в \"Карта на звездите\" Джулиан Мур спечели наградата за най-добра актриса на кинофестивала в Кан. Същата награда тя има и от Берлинале - за \"Часовете\".В основната конкурсна програма на 54-ия кинофестивал в Карлови Вари ще се състезават 12 филма. Те ще претендират за главната награда на филмовия форум \"Златен кристален глобус\". На кинофестивала ще бъдат представени общо над 180 филма. ", "date": "2019.06.29", "title": "\"Кристален глобус\" за Джулиан Мур"}
{"url": "http://www.cross.bg/bulgarskite-putishta-iioncheva-1607966.html", "text": "/КРОСС/ \"АПИ се опитва да прикрие случая с проверка в независима европейска лобаротория на българските пътища и магистрали и открито се подиграва с българските избиратели.\" Това каза евродепутатът от БСП Елена Йончева на пресконференция в централата на партията. „До този момент АПИ отказва да даде разрешение за взимане на вертикални проби на ядки на българските магистрали и пътища и тяхното предоставяне в независима европейска лаборатория\", добави Йончева и уточни, че става дума за пътища, които са строени и ремонтирани през последните пет години. \"Вместо разрешение да бъдат взети подобни проби, АПИ ни запознава с проектите на тези точки, но те са необходими едва след като имаме резултати от тях, т.е. след като имаме разрешение за взимане на проби. В противен случай те са безполезни\", уточни евродепутатът от левицата. \"Нямаме съмнение, че по документи пътищата ни, които са строени последните пет години, са в перфектно състояние, както и пътят до Своге\", добави още Йончева. Тя обясни, че лабораторните изследвания ще покажат дебелината, количеството от материал и отделните пластове на пътната настилка, използването на неподходящи материали и нивото на сцепление. „АПИ изиска от нас да предоставим нашите експерти. Няма закон, който да предвижда това. Ние сме наясно, че давайки им имената на нашите експерти, те ще бъдат подложени на цялата машина за сплашване, с която разполага ГЕРБ. Ще сезираме европейските институции за начина, по който се укрива информация от българския данъкоплатец и българския избирател и от българските народни представители\", обеща още Йончева. Евродепутатът от левицата заяви пред медиите, че през следващата седмица ще им бъде предоставена цялата кореспонденция между БСП и АПИ.\"Призовавам регионалния министър и председателя на УС на АПИ незабавно да кажат - разрешават или не независима европейска екпертиза на пътищата\". Това каза зам.-председателят на ПГ на „БСП за България\" Георги Свиленски по време на пресконференцията. Той призова отговорът да бъде еднозначен. „Не да ни пускат по различни пътечки. За осем месеца се смениха трима управители на Агенция „Пътна инфраструктура\". Стоят и се крият, защото ги е страх и знаят истината. Ако не ги е страх, ако са сигурни в качеството на българските пътища, моля, още в рамките на тази седмица, да дадат необходимото разрешeние\", заяви Свиленски. Той беше категоричен, че след получаването му в рамките на двадесет и четири часа БСП ще им предостави независимата европейска лаборатория. „Всичко, което са поискали - план за организация за движението, всичко е готово и подготвено. Въпросът е за едно разрешение. Истината не е в интерес на БСП, а на българските граждани и на европейските, с чиито средства са построени тези пътища\", каза още Свиленски.Той запозна подробно медиите с хронологията от цялата кореспонденция между левицата и АПИ за последните осем месеца.\"Не искаме да четем розовите приказки за пътищата, които ни разказва и ни пише Бойко Борисов. Това каза зам.-председателят на ПГ на „БСП за България\" Христо Проданов по време на пресконференцията. „Искаме истината, не да политизираме този въпрос, защото пресконференцията, която вчера ГЕРБ даде, беше политизиране на въпроса\", заяви Проданов.   ", "date": "2019.06.29", "title": "Йончева: АПИ се опитва да прикрие случая с проверка на пътищата в независима лаборатория"}
{"url": "http://www.cross.bg/stranata-frantziya-temperatyri-1607967.html", "text": "/КРОСС/ Събота в Париж се очаква да бъде най-горещият ден от седмицата. Температурите ще бъдат между 37-38 градуса. Архитектурата и естеството на сградите, особено в централната част около Айфеловата кула, където има вековни сгради, които не са климатизирани, създават проблеми за парижани, предава НОВА.В петък в Южна Франция беше измерен абсолютен рекорд в историята на страната - 45.9 градуса в областта „Люгард\" Четири южни части на страната продължават да бъдат с поставен код „червено\" за опасно високи температури.Препоръчително е хората да преустановят планирани пътувания в тази зона страната. Очаква се събота да бъде последният горещ ден, а от неделя ще настъпи захлаждане.Изключително високите температури активизираха и пожари, като стотици декари са горели в Южна Франция. Близо 550 пожарникари са се включили в спасителните акции, много от тях са ранени. Има и изпепелени къщи.Регистрираните жертви на жегите във Франция са 4, но всички си спомнят 2003 г., когато горещините отнеха живота на 20 000 души в страната. ", "date": "2019.06.29", "title": "Огромни пожари в Южна Франция заради високите температури"}
{"url": "http://www.cross.bg/petur-byiistval-vasilev-1607970.html", "text": "/КРОСС/ Началникът на Шесто РПУ Петър Василев тази нощ се е напил и буйствал в заведение за бързо хранене в столицата. Охраната на обекта е подала сигнал до органите на реда. Когато полицаите отишли е станало словесно спречкване, разказват очевидци.Петър Василев е направил опит да избяга с личния си автомобил, но полицията успява да го залови на бул. „България\". След това отказал да му бъде направена проба за употреба на алкохол. ", "date": "2019.06.29", "title": "Уволняват шефа на 6 РПУ в София, напил се и буйствал в заведение"}
{"url": "http://www.cross.bg/karakachanov-radev-tzenata-1607972.html", "text": "/КРОСС/ Реално цената на изтребителите Ф-16 е 2,2 млрд. лв. Аз не знам от къде Радев (президентът Румен Радев, б.р.) твърди, че са 3,2 млрд. лв., след като още преди 10 дни ние сме му изпратили, по негово искане, предложението за договор. Това заяви вицепремиерът и министър на отбраната Красимир Каракачанов пред журналисти в Троян, цитиран от БНР.В петък вечерта в предаването \"Панорама\" президентът Румен Радев обясни, че цената за изтребителите Ф-16 е 3, 45 млрд. лв. с ДДС и със 100% авансово плащане. По думите му няма преговори за сваляне на цената.Според президента, намаляването на цената, означава сериозно орязване на пакета (с авиониката и останалото техническо оборудване на изтребителите - б.р). \"Този самолет няма целеви способности, той е по-слаб от Су-25. Силно се съмнявам, че българското правителство ще вземе самолет без способности, още повече че този самолет ще е с 1 млрд. повече. Рискуваме и неговата поддръжка. Офертата е на гърба на ВВС\", смята държавният глава, който е бивш командващ ВВС.Според настоящия военен министър Каракачанов, който е историк по образование, в договора със САЩ ще има определени корекции.Президентът е информиран за всеки етап, когато той е поискал, твърди Каракачанов. Според министъра, ако се стигне до подписване на договора, до края на юли процесът ще е приключил: \"Ние ще направим своя доклад до Министерския съвет, той трябва да вземе решение и да го вкара в Народното събрание. Парламентът, ако одобри това предложение, до края на юли той може да се сключи\", смята Каракачанов.\"Аз не знам от къде излезе този един милиард лева, по принцип самият преговорен процес, независимо за каква техника е, не е проста работа. Ако беше лесно, самият президент Радев, още когато беше командващ на ВВС, щеше да реши проблема. Само че той не се решава вече 10-12 години, сега сме на крачка да сключим договор\", коментира още военният министър.Припомняме, правомощията на хората под пагон са да дават експертиза, когато им я поискат, но не и да вземат политически решения. Румен Радев като командващ ВВС беше с чин генерал-майор. Преди да се кандидатира за президент той премина в резерва.Според Каракачанов има неща, които в този договор и на него не му харесват и това е заявено. \"Президентът можеше чрез ранга, който заема, да потърси контакт със своя американски колега и ако има някакви съображения, да ги каже и да помогне малко в този процес, защото е лесно да критикува, трудно е да се върши работа\", каза Каракачанов.По отношение спора между министрите Красимир Каракачанов и Емил Караниколов и председателя на парламента Цвета Караянчева за ремонта на руските самолети Су-25 Красимир Каракачанов зави: \"Аз няма какво да се разбирам, има закон и съм длъжен да го изпълнявам\".Припомняме, в Русия по време на среща с външния министър Сергей Лавров председателя на парламента Цвета Караянчева покани руски ескперти да участват в ремонта на щурмовите изтребители Су-25. Ден по-късно Каракачанов обяви, че ще бъде изпълнен договора за ремонт на тези машини с Беларус и руски експерти няма да участват.Според Каракачанов в България има немалко чиновници, \"които, като чуят държави извън ЕС, почват да треперят, страх ги е да не им се скара някой чиновник в посолство в София, Брюксел или НАТО\". Парите за ремонта на самолетите са преведени, така че трябва да имаме договор с Беларус, отбеляза министърът. ", "date": "2019.06.29", "title": "Радев и Каракачанов в спор за цената на изтребителите Ф-16"}
{"url": "http://www.cross.bg/telk-grypa-lekari-1607973.html", "text": "/КРОСС/ Трима лекари, заедно с посредник са издавали ТЕЛК-решения на здрави хора в София. Цената на тази престъпна \"услуга\" е била между 1 000 до 3 000 лв. Това стана ясно на брифинг на заместник-главния прокурор Иван Гешев по повод вчерашната акция срещу ТЕЛК измамите в столицата.Поставеното лице, с което се е разбила групата, е служител на МВР, който е получил над 50% нетрудоспособност. Той е преминал цялата верига на престъпната услуга. С пари, осигурени от МВР са платени сумите. Предоставено е капаро от 400 евро и още 1 200 лв.Освен това ГДБОП са установили над 100 такива случая от организирана престъпна група. Реално колко са извършили такива престъпления никой не може да каже, заяви Гешев.Образуваното досъдебно производство е от 28 юни, а самата престъпна група действала от началото на 2019 г. в София. При разследването са задържани четирима души. Трима от членовете на групата са лекари, а двама от тях председатели на две ТЕЛК комисии в 28 ДКЦ и Втора многопрофилна болница. Третият участник е психиатър, управител на медицински център. Лидерът и четвърти участник на престъпната група, е посредник между лекарите и лицата, които желаят да се сдобият с такива решения.И четиримата са задържани за 72 часа и утре ще бъде внесено искане за вземане на постоянна мярка за неотклонение \"Задържане под стража\".Шефът на престъпната група е осъждан и криминално проявен. Той се занимава с търговия за магазин за дрехи на територията на Женския пазар. Посредникът, участник в групата, също е с подобно ТЕЛК решение. Неговата съпруга и други техни близки също са се възползвали от престъпната схема.Лидерът на групата осигурил връзки с лекарите на територията на София и се обаждал на личните лекари. Срещу заплащане издавал етапни епикризи, с които хората не са били преглеждани, а се удостоверявали ескпертни диагнози, от които те не страдат.Услугата струвала между 1000 и 3000 лева. Плащането е ставало поетапно. Установени са случаи, в които пациентите фиктивно са били настанявани в психиатрични и други отделения с цел да получат медицински документи, за да се вдигне процентът им на инвалидност.Възползвалите се от схемата лично ходели да подават документи и след като ги представяли, получавали подготвените ТЕЛК решения. Процедурата за това била около 3 и 5 месеца и услугата за предоставяне на ТЕЛК-овете се разпространявали от уста на уста, чрез препоръки.Вчера е имало обиски на 12 адреса. Иззети са били множество медицински документи, празни бланки, копия на лични карти, парични средства, както и бележки, на които са записани лични данни на хора.По думите на Гешев този тип проблеми не могат да бъдат решени с наказателна репресия и органите на съдебната власт. Те се намесват, когато проблемите са възникнали и няма как да се обхванат всички такива случаи.Дейността на прокуратурата няма да бъде кампанийна, увери Гешев по повод работата на държавното обвинение срещу организирана престъпна група, осигурявала ТЕЛК-решения на здрави лица срещу подкупи.По думите му от държавния и общинския бюджет изтичат милиони левове, които отиват към хора, които нямат право да използват този ресурс - мними инвалиди. Освен парите получават десетки и стотици социални услуги, които натоварват държавните и общинските бюджети.Според Гешев страничен резултат от престъпната дейност е, че на гърба на държавата живеят цели семейства и общности, които получават незаслужили пари и социални услуги, с които по никакъв начин не ги мотивират да полагат какъвто и да било труд.Припомняме, това не е първият случай на разбита група, предоставяла, по мнението на спецпрокуратурата, фалшиви ТЕЛК решения.На 20 февруари 2019 г. спецпрокуратурата поиска постоятенен арест за шестимата обвинени в издаването на фалшиви ТЕЛК-ове.На 18 февруари повече от 10 лекари бяха арестувани при при операция на ГДБОП във Варна.Според обвинението, медиците са участвали в схеми за издаване на фалшиви решения на ТЕЛК.Седмица по-късно, на 28 феврвуари, Апелативният специализиран съд освободи окончателно без мерки за неотклонение четиримата варненски лекари, обвинени за издаване на фалшиви ТЕЛК решения, информира bTV.Двамата сирийци, задържани за участие в престъпната група, остават под домашен арест. ", "date": "2019.06.29", "title": "Трима лекари и посредник издавали фалшиви решения на ТЕЛК за 3 000 лв."}
{"url": "http://www.cross.bg/veber-vurha-georgieva-1607964.html", "text": "/КРОСС/ Лидерите на страните от Европейския съюз, присъстващи на срещата на върха на Г-20 в Осака, са се съгласили германският кандидат Манфред Вебер да не стане председател на Европейската комисия, съобщава в. \"Велт ам зонтаг\", позовавайки се на осведомени източници, предаде Ройтерс.Решението било постигнато по време на разговори в кулоарите на срещата на върха на Г-20 в Осака, Япония. Канцлерът на Германия Ангела Меркел, която подкрепяше Вебер за мястото на Жан-Клод Юнкер, е приела решението, пише изданието, като припомня, че френският президент Еманюел Макрон бе против кандидатурата на Вебер.Според \"Велт ам зонтаг\", освен (кандидата на социалистите) Франс Тимерманс, се обсъждат кандидатурите на преговарящия за Брекзит Мишел Барние, главния изпълнителен директор на Световната банка Кристалина Георгиева, премиера на Хърватия Андрей Пленкович, допълва ТАСС.Извънредната среща на върха на ЕС, на която се очаква да бъде взето окончателно решение, е планирана за, 30 юни.", "date": "2019.06.29", "title": "Манфред Вебер остава извън надпреварата за лидер на ЕК"}
{"url": "http://www.cross.bg/testove-nyakolko-infektzii-1607958.html", "text": "/КРОСС/ Български микробиолози разработиха ново поколение тестове, които по-бързо ще откриват вредните бактерии в храните. Целта е да се намалят хранителните инфекции.  С помощта на няколко елемента учените откриват бактерията в рамките на няколко часа, а не както е при стандартните тестове, при които са нужни няколко дни, съобщава bTV.„Ние трябва максимално бързо да разберем кой е причинителят на тази инфекция, за да може лекарят да предприеме адекватни мерки за овладяване на инфекцията! От изолирането на генетичния материал до получаването на резултата ни трябват 5-6 часа\", категорична е гл. ас. д-р Мая Захариева от Институт по микробиология към БАН.„Горещините, когато не е добре съхраняваната храна е добра хранителна среда за развитие на бактерии, които причиняват тези хранителни разстройства\", обяснява д-р Хрипсиме Каспарян.„На плажа е хубаво хората да не ядат царевица, да не купуват и други неща, които се разлагат, защото от топлината се получаят тези стомашно-чревни заболявания\", разказва спасителят Петър Русев.Експертите съветват също да избягваме екзотичните храни през лятото. Вместо тях да наблягаме на плодове и зеленчуци, но да ги измиваме задължително добре.Симптомите на най-честите инфекции през лятото на морето са повръщане, висока температура и разстройство.„Трябва да внимаваме с месните храни - каймите и приготвени от тях храни! И разбира се, млечните продукти и сладоледите, ако не са надлежно съхранявани!\", съветва проф. Христо Найденски от Институт по микробиология към БАН.Новите бързите тестове ще трябва да минат процедура по валидиране. ", "date": "2019.06.29", "title": "Български учени създадоха тестове срещу хранителни инфекции"}
{"url": "http://www.cross.bg/rekata-navodnenieto-diga-1607957.html", "text": "/КРОСС/ Десетки наводнени къщи, обърнат асфалт, заличени улици - това е равносметката след наводнението в Котел в сряда. Вчера започна дезинфекция на къщите, за да се избегне епидемия заради наслоените кал и тиня.Пет са къщите в близост до реката, чиито първи етажи са изцяло наводнени. Причината е в силната приливна вълна след проливния дъжд от 80 литра на квадратен метър.Хората все още си спомнят с ужас за бедствието и са благодарни, че са били пощадени от природата и са оцелели.Една от разтърсващите истории е на Русанка Кирилова, която е можела да загуби децата си по време на наводнението, стана ясно в \"Тази събота\" по бТВ. Когато приливната вълна идва малките са били в къщата само с баба си, а водата е стигала до нейната шия. Баща им не е можел да се добре до техния дом, защото реката му е пречела.„За 10 минути отиде трудът ми за 20 години\", споделя Христиан Бончев, чиято къща също е пострадала много от наводнението, но той е благодарен, че щетите са само материални и няма жертви. Разказва, че вече е закупил материали и ще ремонтира къщата. „Благодаря на Бога, че стана през деня, ако беше през нощта и спях, нямаше да оцелея\", разказва Христиан. „Имам една голяма молба: Да се изгради дига край реката, за да няма повече такива случаи\", заяви той.Неговите съседи също казват, че са повдигали въпроса за изграждането на дига и чакат това да стане от 60-те години на миналия век.Бедственото положение в Котел вече е отменено, а днес градът ще отбележи своя празник. ", "date": "2019.06.29", "title": "Жителите на Котел искат да се изгради дига край реката"}
{"url": "http://www.cross.bg/spasova-vulna-gradysa-1607956.html", "text": "/КРОСС/ Тази гореща вълна е опасна, защото още не сме адаптирани към такава горещина. Това каза климатоложката Зорница Спасова пред bTV.Тя определи като по-смъртоносна горещата вълна в началото на сезона заради неподготвеността на организма и на гардероба ни. Следващата седмица се очаква първата гореща вълна у нас, това значи, че 3 или повече последователни дни температурите ще са 30 и повече градуса, обясни Спасова.Вчера са измерени 45,9 градуса на сянка във Франция, което е абсолютен рекорд. Почти 550 пожарникари са помагали на хората заради активирали се пожари там. Има изпепелени къщи.За България е характерен майско-юнския максимум на валежите. Очаква се юли месец да стане по-горещо, но бурите ще са по-рядко. От началото на другата седмица ще очакват температури над 30 градуса в цялата страна, каза Спасова.В големите градове е характерно явлението \"'топъл остров\" и в централните части на градовете е още по-горещо, допълни Спасова. ", "date": "2019.06.29", "title": "Климатолог: Горещата вълна е опасна"}
{"url": "http://www.cross.bg/erdogan-sdelkata-tyrtziya-1607955.html", "text": "/КРОСС/ Няма връщане назад в сделката за закупуването на руските системи за противоракетна отбрана \"С-400\", каза турският президент Раджеп Тайип Ердоган преди срещата си президента на Русия Владимир Путин в кулоарите на форума на Г-20 в Осака, предадоха осведомителните агенции.По думите на Ердоган сделката е доказателство за подобрените отношения между Анкара и Москва. Той добави, че очаква първата доставка на системите в първата половина на юли.САЩ заплашват Турция със санкции, ако купи \"С-400\", тъй като тази система не са съвместима с отбраната на НАТО. Освен това според Вашингтон сделката компрометира американския изтребител \"Локхийд Мартин Еф-35\", в чието изграждане участва Турция и тя планира да го купи.По-късно днес Ердоган се срещна и с американския президент Доналд Тръмп, след което Тръмп каза, че двамата търсят решение на казуса с руската система за ПРО. Президентът на САЩ съобщи, че \"по някое време\" ще посети Турция и в отговор на въпрос за санкциите каза, че те все още са възможни.  ", "date": "2019.06.29", "title": "Ердоган за сделката за руските ракети: Няма връщане назад"}
{"url": "http://www.cross.bg/kyustendil-proekt-teatura-1607954.html", "text": "/КРОСС/ Мащабен ремонт предстои на Общинския драматичен театър в Кюстендил. Сградата е на повече от 40 години и се нуждае спешно от обновяване, защото от фасадата и падат парчета и е опасна за хората. Общината в Кюстендил вече е изготвила проект за ремонта.Проектът за ремонт на театъра предвижда да бъде поставена нова и модерна облицовка на външната част на сградата. Също така ще бъде поставено и ново художествено осветление в голямата зала, която има 700 зрителски места.\"Този проект, освен енергийната ефективност и спестяването на финансови средства, той ще доведе и до обезопасяване на фасадата на театъра, което по мое мнение и най-важното нещо, което ще спечелим с реализирането на този проект\", каза за БНТ Чавдар Ненов - директор на Общински драматичен театър-Кюстендил.Пространството около сградата на Мелпомена също ще бъде превърнато в привлекателно място за хората. В парка ще бъде подменена старата изпочупена настилка с нова, ще има фонтани, пейки и художествено осветление. Ремонтът ще струва около 6 млн. лв.\"2 млн. 940 лв. са от безвъзмездна финансова помощ от ОП „Региони в растеж\", а остатъкът ще бъде осигурен с нисколихвен кредит от фонда за устойчиви градове, като финансов инструмент, задължителен по оперативната програма\", информира Надя Каратова - заместник-кмет: \"Икономика и финанси\" в Община Кюстендил.Обновяването на Драматичния театър и парка трябва да бъде завършено до две години. ", "date": "2019.06.29", "title": "Ремонтират театъра в Кюстендил"}
{"url": "http://www.cross.bg/kilometrichni-opashki-na-kylata-i-dnes-1607959.html", "text": "/КРОСС/ И днес продължава да има опашки от коли на ГКПП „Кулата\". Колоната от автомобили преди обед е 3 километра, предаде бТВ.Вчера желаещите да почиват в Гърция чакаха по 4-5 часа, за да влязат в страната. Като причина за забавянето на проверката на преминаващите се посочва и изключително засиленият трафик.Причина също са и щателните проверки на документите на пътуващите деца - дали имат разрешение и от двамата родители. ", "date": "2019.06.29", "title": "Километрични опашки на \"Кулата\" и днес"}
{"url": "http://www.cross.bg/zashtoto-filip-vidin-1607960.html", "text": "/КРОСС/ Необходима е цялостна смяна на модела на българското здравеопазване, защото той през последните 20 години не функционира правилно и в името на гражданите. Това заявиха на пресконференция във Видин народните представители от БСП Филип Попов и Цветан Топчиев.Пресконференцията е по повод изявленията на министъра на здравеопазването Кирил Ананиев от 26 юни за намерения и готовност на министерството да бъдат преструктурирани областните болници във Видин, Монтана и Враца.Моделът, който сега се предлага от министър Ананиев не е с грижа за пациента, а за оздравяване на едно търговско дружество. Закриването на отделения е недопустимо, защото болницата е един организъм и при закриването на едно отделения на практика няма да работи цялата болница, каза Филип Попов.Затова от БСП предлагат изцяло смяна на модела на здравеопазването, като болниците да не са търговски дружества, а социални лечебни заведения, в които всеки българин да се лекува. Филип Попов призова всички народни представители да се обединят срещу намеренията за преструктуриране на областните болници и отделения във Видин, Монтана и Враца, защото здравните заведения са част от националната сигурност на страната. ", "date": "2019.06.29", "title": "БСП иска изцяло нов модел на здравеопазване"}
{"url": "http://www.cross.bg/makedoniya-imeto-gurtziya-1607961.html", "text": "/КРОСС/ Премиерите на Гърция Алексис Ципрас и на Северна Македония с награда и признание по решаване на спора за името, информира БНР.Наградата AmarkableAchievementAwards 2019 се присъжда след  гласуване на платформата Emerging Europe за забележителни политики в Европа.Наградата се връчва на двамата премиери за Преспанското споразумение, подписано миналата година, което прекрати спора между двете страни за името на Македония. Гърция и Северна Македония получиха за пореден път висока оценка за политика, която се определя като „значително постижение в Източна Европа\".В Гърция коментарите за наградата имат обратен знак. Антиправителствените медии публикуваха новината на първа страница, за да засилят недоволството на гърците срещу СИРИЗА седмица преди парламентарните избори. Опозицията го използва за привличане на гласове на противниците на споразумението.В същото време управляващата партия СИРИЗА дори не включи в предизборните си изяви темата за името на Македония. Анкетите показват, че 70% от гърците не са съгласни с това споразумение, а СИРИЗА изгуби позиции в северната част на страната на евроизборите в края на май.Консерваторите от „Нова Демокрация\", които по прогнози се очаква да спечелят парламентарния вот след седмица, засилиха влиянието си с обещание да блокират влизането на Северна Македония в Евросъюза. ", "date": "2019.06.29", "title": "Ципрас и Заев с награда и признание по решаване на спора за името"}
{"url": "http://www.cross.bg/zagora-zapisvane-sistemata-1607962.html", "text": "/КРОСС/ Арестуваха компютърен специалист, показал пробив в електронната система на община Стара Загора, съобщи БНР, позовавайки се на неговия адвокат Емил Георгиев. Арестът е станал в петък, 28 юни 2019 г.Компютърджията Петко Петков е демонстрирал пробива и възможността да се източат личните данни на всички граждани. Тази демонстрация станала причина да бъде спряна системата за записване в училища и детски градини в общината.Полицаите разпитвали компютърния специалист във връзка с клип, публикуван в социалните мрежи. На него той показва как чрез системата за записване в детските учебни заведения може да се достигнат данните на 235 000 жители на Старозагорска област.Адвокатът на задържания Петков твърди, че той само е алармирал за проблема. \"Проблемите са другаде. Те не са в това, което той е направил. Проблемите в най-голяма степен са в онези, които са градили тази софтуерна архитектура и очевидно са допуснали една сериозна уязвимост\", каза защитникът на компютърджията.Системата е разработена от \"Информационно обслужване\" АД, които са уведомени за пробива. До този момент няма нито становище, нито отговор, заяви кметът на Стара Загора Живко Тодоров.Той настоява фирмата, която брои гласовете за изборите, да отстрани проблема за своя сметка.\"Трябва да го отстранят за собствена сметка и понесат отговорност пред Община Стара Загора затова, че са ни предоставили незащитен софтуер\", каза Тодоров.По случая е образувано досъдебно производство срещу неизвестен извършител за противоправно извличане на информация. Прокуратурата трябва да реши дали да повдигне обвинение срещу Петков. ", "date": "2019.06.29", "title": "Арестуваха компютърджия, показал пробив в системата за записване в детските градини"}
{"url": "http://www.cross.bg/okolovrustnoto-zhestoka-katastrofa-1607963.html", "text": "/КРОСС/ Жестока катастрофа е станала на Околовръстното на Пловдив, преди отбивката за квартал \"Прослав\". Ударили са се два леки автомобила, като цялата предница на единия е смазана. Все още не е ясно дали има пострадали. В района на инцидента са пристигнали екипи на полицията и Бърза помощ.  Движението е изключително затруднено.", "date": "2019.06.29", "title": "Жестока катастрофа на Околовръстното на Пловдив"}
{"url": "http://www.cross.bg/dvizhenieto-putishtata-reshenie-1607947.html", "text": "/КРОСС/ 29-ти юни е Ден на безопасността на движението по пътищата. Правителството го обяви със специално решение. Идеята е да се популяризира темата чрез провеждане на различни мероприятия, информационни и образователни кампании.С решение на Министерски съвет цялата 2019-а беше определена за година на активна работа по опазване живота и здравето на участниците в движението. Мотото е „Пази семейството си на пътя\". ", "date": "2019.06.29", "title": "Отбелязваме Деня за безопасни пътищата"}
{"url": "http://www.cross.bg/tryd-monitor-telegraf-1607945.html", "text": "/КРОСС/ в. 24 часа - стр. 1, 3 - 40 градуса в срядав. Труд - стр. 1, 2, 3 - Сериал за Гунди снимат Иван и Андрейв. Телеграф - стр. 1, 4, 5 - Таксиджии броят 6 бона за място пред хотелв. Монитор - стр. 1, 2, 3 - 20% финансов стимул за филмовите продуцентив. 24 часа - стр. 3 - Подкрепа! Държавни бавачки се грижат за децата на 1500 семействав. 24 часа - стр. 6 - КАТ няма да спира тирове по празници, сами ще го правятв. Труд - стр. 4 - Министърът на отбраната Красимир Каракачанов: Несериозно е да каним Москва за ремонт на CV-25, имаме договор с Беларусв. Труд - стр. 6 - МОСВ пред „Труд\": Не планираме забрана за внос на дизели втора ръкав. Телеграф - стр. 6 - Гимназист плюе и удря учителка с показалкав. Телеграф - стр. 8 - Даваме 380 бона за сладолед на затворницитев. Монитор - стр. 5 - „Фич\" с негативна оценка за 3 компании на „Еврохолд\"в. Монитор - стр. 3 - Спецакция за фалшиви ТЕЛК-ове в Софияв. 24 часа - стр. 15 - Д-р Стефан Филев, директор на МОБАЛ „Д-р Стефан Черкезов\" - Велико Търново:За първи път от старта на реформата се въвеждат ясни правилав. Труд - стр. 12, 13 - Певецът Стефан Илчев, победител в „Като две капки вода\" пред „Труд\": Лили Иванова трябва да влезе в учебницитев. Телеграф - стр. 13 - Актьорът Александър Сано, продуцент на \"Диви и щастливи\": \"Направихме невиждан екшън за българското кино\"в. Монитор - стр. 11 - Художникът Емил Стойчев: \"Артистът трябва да бъде свободен\"в. Сега - стр. 1, 3  - Непреодолимият чар на лошите практикив. Сега - стр. 5  - Учебниците no история -да простиш не значи да забравиш -в. 24 часа - стр.  14 - 100 евро, изкарани в Австрия, имат покупателна сила на 213 в Българияв. Труд - стр. 10 - Сорос използва циганите като подривна силав. Телеграф - стр. 12 - Жътвата на баламурници започнав. Монитор - стр. 10 - Заслужаваме ли нашите учени?  ", "date": "2019.06.29", "title": "Във вестниците тази събота"}
{"url": "http://www.cross.bg/chasa-sofiyaot-provede-1607944.html", "text": "/КРОСС/ Пловдив./Граф Игнатиево.От 10.00 часа държавният глава Румен Радев ще присъства на открития летателен ден в авиобаза „Граф Игнатиево\"  по случай навършването на три кръгли годишнини от приемането на въоръжение на бойна авиационна техника във Военновъздушните сили. В 11.00 часа президентът и върховен главнокомандващ на Въоръжените сили ще приеме почетния строй, след което ще наблюдава авиационни демонстрации в небето от всички типове вертолети отавиобаза „Крумово\".***София.От 10.00 часа в зала „Средец\" на „София Хотел Балкан\" ще бъде открита международна кръгла маса „Ефективни модели и инструменти за повишаване на безопасността на транспортната система\". В откриването ще участват министърът на регионалното развитие и благоустройството Петя Аврамова, министърът на вътрешните работи Младен Маринов, председателят на Държавна агенция „Безопасност на движението по пътищата\" МалинаКрумова и заместник-министърът на транспорта, информационните технологии и съобщенията Ангел Попов.***София.От 11.00 часа БСП ще даде пресконференция в централата на партията.***София.От 11.00 часа пред сградата на РИМ-София започва Националният празник на занаятчиите.***София.От 11.00 часа с постановката на „Маша и Мечока\" на Кукления театър в парка на Висшето транспортно училище „Тодор Каблешков\" ще се даде старт на събитието „Класика в парка\".От 19.30 часа атракционен влак „Травиата\" ще потегли от Централна гара-София до сцената на ВТУ, където в 20.00 часа ще бъде отслужен водосвет от представители на Българската епархия.***София.От 11.00 часа на Национален ОББ тенис център (Борисова градина) ще започне провеждането на традиционния тенис турнир за лекари.***София.От 12.00 часа в Англо-американското училище ще бъде открита Олимпиада на бизнес лидерите, организирана от Българския форум на бизнес лидерите (БФБЛ). Събитието ще открият зам.-кметът на София Дончо Барбалов и председателят на Форума Левон Хампарцумян.***София.От 13.00 часа на брифинг в сградата на „Черковна\" 90 ще бъде предоставена информация за разследването на действаща на територията на София организирана престъпна група осигурявала ТЕЛК-решения на здрави лица срещу подкупи в столицата.***Благоевград.От 10.00 до 13.00 часа ще се провеждат консултации на тема „Трудова заетост и възможни работни места\".***Благоевград.От 12.00 часа в зала 5 на бившия Младежки дом ще се проведе международна конференция в рамките на фестивала „Талантино\".***Варна.От 10.00 часа в градината на Карин дом ще се проведе празник по повод 23-тия рожден ден на организацията под надслов \"Фолклорни ритми и занаяти\".***Варна.От 07.00 часа ще започне почистване на мястото на Варненския некропол в Западна промишлена зона в града.***Видин.От 9.00 часа в пресклуба на БТА депутатите от БСП от областта ще дадат пресконференция във връзка с намеренията на здравното министерство за закриване на отделения във видинската болница \"Св.Петка\".***Видин.От 9.30 часа заместник-кметът Венци Пасков ще открие спортна проява, посветена на Международния ден на река Дунав. Събитието ще се проведе в Крайдунавския парк, до Художествена галерия \"Никола Петров\". От 11.00 ч., на плажа при крепостта „Баба Вида\" заместник-кметът инж. Цветан Асенов ще присъства на Парад на лодки и моторници.***Долна Митрополия./с. Байкал.От 10.00 часа на площада ще започне празнична програма по повод Деня на река Дунав.***Кърджали.В 10.00 часа в парк „Простор\" ще бъде открит ежегодният Национален тракийски събор.***Перник.От 9.00 часа на откритата сцена пред НЧ „Пробуда - 1937 г.\" в с. Кладница ще се проведе XII Регионален фолклорен фестивал „Витошки напеви\"***Перник/село Дивотиново .От 9.00 часа в манастир „Св.Св. Петър и Павел\" в с. Дивотиново ще се извърши Курбан за здраве.***Перник/село Мещица .От 10.00 часа в църквата „Св.Св. Петър и Павел\" в с. Мещица ще се извърши Курбан за здраве***Перник/село Рударци .От 12.00 часа в църквата „Св. Йеремей\" в с. Рударци ще се извърши Курбан за здраве***Перник/село Кралев дол .От 12.00 часа в църквата „Св.Св. Петър и Павел\" в с. Кралев дол по повод храмовия празник ще се извърши Курбан за здраве.***Пловдив.В 10.30 часа пред храма „Свето Преображение Господне\" в район „Тракия\" ще бъде осветена и раздадена над 300 порции риба на миряните, дошли да почетат празника, посветен на Светите първовърховни апостоли Петър и Павел.***Стара Загора.От 8.30 часа ще се проведе традиционен общоградски поход.***Стара Загора.От 16.30 часа на площада пред Общината/или парк „Артилерийски\" ще се открие на Четвъртия национален фолклорен танцов фестивал „В сърцето на Тракия\". От 20.00 часа в ресторант „Тифани\" започва празничното фолклорно веселие за всички групи.***Тетевен.От 10.30 часа ще се отслужи на панахида и поднасяне на венци и цветя пред паметника на Петко Милев - Страшника във връзка с 200 г. от рождението му. От 11.30 часа ще се проведе Дискусия, посветена на Петко Милев - Страшника, с участието на проф. Митев, проф. Павлов и проф. Петков. От 12.00 часа в залата на Общинския съвет на община Тетевен ще започне представянето на отличените есета и презентации за живота и делото на Петко Милев и връчване на наградите. От 15.00 часа в хотел „Здравец\" ще се проведе научна конференция „Борбите български\" във връзка с честванията. ", "date": "2019.06.29", "title": "Къде какво в страната днес"}
{"url": "http://www.cross.bg/petur-pavel-stanal-1607946.html", "text": "/КРОСС/ На 29 юни Православната църква почита паметта на великите апостоли Петър и Павел. Като ревностни разпространители на християнството те били преследвани, подложени на страдания и гонения и разпънати на кръст. Петър - беден рибар, станал един от първите ученици и предан последовател на Христос. Павел първоначално бил сред гонителите на християните. На път за Дамаск бил ослепен от видение, а три дни по-късно - изцелен по чудо. Така от яростен противник, той станал разпространител на Христовото учение.Имен ден днес празнуват: Петър, Петрана, Петя, Павел, Павлин, Павлина, Пoлина, Пенка, Пенчо, Камен. ", "date": "2019.06.29", "title": "Честит Петровден"}
{"url": "http://www.cross.bg/godini-aviatzionna-vertolet-1607948.html", "text": "/КРОСС/ Открит летателен ден в авиобаза „Граф Игнатиево\". Поканата е от Военновъздушните сили. Ще има наземна експозиция на авиационна и специална техника  и летателна програма. Входът е свободен, а вратите на авиобазата ще се отворят за посетители в 10:00 ч. в събота.Президентът и върховен главнокомандващ Въоръжените сили Румен Радев ще присъства също. В 11 часа той ще приеме почетния строй, след което ще наблюдава авиационни демонстрации в небето от всички типове вертолети отавиобаза „Крумово\".През тази година се навършват 3 кръгли годишнини от приемането на въоръжение на авиационна техника за нуждите на Република България - 20 години на вертолет Bell-206, 30 години на самолет МиГ-29 и 40 години на вертолет Ми-24. ", "date": "2019.06.29", "title": "Авиобаза „Граф Игнатиево” провежда открит летателен ден"}
{"url": "http://www.cross.bg/sreshtata-trump-otnosheniya-1607949.html", "text": "/КРОСС/ „Напоследък с вас поддържахме тесен контакт по телефона и в писмена форма. Днес съм готов заедно с вас да разменим мнения по коренните въпроси от развитието на китайско-американските отношения, да определим вектора на развитието на двустранните отношения занапред\", това заяви китайският президент Си Цзинпин в началото на срещата му с американския му колега Доналд Тръмп.Той също изрази готовност да придвижва напред хармоничните китайско-американски отношения, за които са характери стабилността и сътрудничеството. По-рано Тръмп не изключи по време на срещата страни да стигнат до споразумение за търговията.Американският президент заяви, че срещата била \"великолепна\" и страните \"отново са на прав път\".Срещата продължи един час и 20 минути, предаде БГНЕС. Централната телевизия на Китай показа кадри от началото на срещата.Срещата на Г-20 в Осака, Япония събира 20-те водещи икономики в света. В центъра на разговорите са търговската война между Съединените щати и Китай, напрежението около Иран, климатичните промени и инвестициите.Разделението сред лидерите на 20-те водещи икономики обаче е факт и то по ключови теми като правилата в търговията, миграцията, разоръжаването и плановете за действие в Близкия Изток.   ", "date": "2019.06.29", "title": "Тръмп и Си Цзинпин разговаряха повече от час за отношенията САЩ-Китай"}
{"url": "http://www.cross.bg/kyhnya-probi-hranite-1607950.html", "text": "/КРОСС/ Здравната инспекция в Русе затвори Детската млечна кухня заради 6 потвърдени случая на салмонела. Персоналът ще бъде изследван, а от Агенцията за безопасност на храните запечатаха кухнята. Резултатите от проверките ще излязат идната седмица.Два случая на салмонела, група Б, са били потвърдени в Детска ясла №9 миналата седмица. Здравните инспектори са отчели положителни проби на още 4 деца, две от които са само носители. От Агенцията по храните веднага са запечатали млечната кухня и са взели проби от контактни повърхности, съдове, както и от персонала за наличие на патогенни микроорганизми.\"Свикан е кризисен екип от експерти на Българска агенция за безопасност на храните, взети са проби от всички деца в яслата. Взети са проби и от храна. В началото на следващата седмица се очаква да излязат резултатите\", коментира за БНТ д-р Георги Дяков - директор на Областна дирекция по безопасност на храните - Русе.Работещи в детската млечна кухня твърдят, че там се спазва строга хигиена. \"Не можеш да влезеш с външни обувки, без манта, без нищо вътре. Влизаш, изплакваш си ръцете\", заявява шофьорът към кухнята.От общината казаха, че детските ясли няма да се затварят, а ще им се доставя предварително пакетирана храна. Общо 860 деца получават храна от Млечната кухня в Русе.  ", "date": "2019.06.29", "title": "Затвориха Детската кухня в Русе заради съмнения за салмонела"}
{"url": "http://www.cross.bg/tarandov-valeri-pravosudieto-1607951.html", "text": "/КРОСС/ Бившият зам.-министър на правосъдието в служебния кабинет на Огнян Герджиков - Валери Тарандов е починал внезапно, съобщиха негови близки във Фейсбук.47-годишният юрист е получил инфаркт в Испания, където е пристигнал на почивка, съобщава Канал 3. Валери Тарандов е роден през 1972 г. в Габрово в семейството на художника Янко Тарандов. Завършва е право в СУ \"Св. Климент Охридски\" през 1997 г. Има специализация в областта на търговското, гражданското и административното право.Работил е като адвокат в София, а от 2015 г. е заместник-председател на Софийския арбитражен съд и арбитър. Става зам.-министър на правосъдието в служебния кабинет \"Герджиков\" по покана на правосъдния министър Мария Павлова.Валери Тарандов е съпруг на известната съдийка от Софийски градски съд Вера Чочкова. ", "date": "2019.06.29", "title": "Внезапно почина бившият зам.-министър на правосъдието Валери Тарандов"}
{"url": "http://www.cross.bg/mlyako-kiseloto-selo-1607952.html", "text": "/КРОСС/ Празник на киселото мляко се провежда в Трън. За поредна година фермери и малки производители от област Перник, близките региони и от съседна Сърбия ще имат възможност да представят произведените от тях кисело мляко и млечни продукти, а посетителите - да се докоснат до народната традиция в приготвянето им.Празникът е посветен на родения в трънското село Студен Извор откривател на лактобацилус булгарикус д-р Стамен Григоров.Гостите ще могат да посетят шатрата на занаятите или пък да надникнат в шатрата на науката. През целия ден ще бъдат отворени Музеят на киселото мляко в  село Студен извор и Музеят на бусинската керамика в село Бусинци. Двата музея ще работят без такса за вход.Ще има концертна програма, а освен киселото мляко и млечните продукти посетителите ще могат да дегустират и различни видове домашно приготвени сладка и мед.", "date": "2019.06.29", "title": "Празник на киселото мляко в Трън"}
{"url": "http://www.cross.bg/postradali-nyama-kanada-1607953.html", "text": "/КРОСС/ Товарна влакова композиция от 46 вагона дерайлира в тунел между САЩ и Канада. При инцидента няма пострадали, съобщиха местните власти.Произшествието е станало в тунела Сент Клер между американския град Порт Гурън. Управляващият града Джеймс Фрийд написа в Туитър, че няма пострадали при инцидента.На мястото на аварията работят представители на двете държави. Засега остава неизвестна причината за произшествието. Не се съобщава какво точно е превозвала композицията, не се потвърдиха първоначалните съобщения за превоз на сярна киселина. ", "date": "2019.06.29", "title": "Товарен влак се преобърна в тунел между САЩ и Канада"}
{"url": "http://www.cross.bg/strana-tzivilizovana-dokato-1607941.html", "text": "/КРОСС/ Ние никога няма да станем цивилизована страна, докато не започнем да харчим повече пари за книги, отколкото за дъвка.Елбърт Хъбард ", "date": "2019.06.29", "title": "Никога няма да станем цивилизована страна, докато"}
{"url": "http://www.cross.bg/na-yuni-sa-rodeni-1607939.html", "text": "/КРОСС/ Леа Коен, писател, дипломат, музикологПроф. Петър Червеняков, хирург ", "date": "2019.06.29", "title": "На 29 юни са родени"}
{"url": "http://www.cross.bg/fytbol-otbor-otkrita-1607937.html", "text": "/КРОСС/ 1613 г. - Театър Глобус в Лондон изгаря до основи, след като сценично оръдие гръмва непредвидено по време на пиеса и подпалва покрива на театъра.1850 г. - Цариградската патриаршия предоставя автокефалност на Църквата на Гърция.1880 г. - Франция анексира Таити.1882 г. - Издигнат е Руския паметник в София.1913 г. - Основан е бразилския футболен клуб Ешпорте Клубе Жувентуде.1929 г. - Открита е първата отсечка от Автомагистрала А3 в Италия, свързваща Неапол и Помпей.1931 г. - Съставено е Правителство на България, начело с Александър Малинов.1944 г. - Червената армия превзема Бобруйск, избивайки над 20 000 германски войници.1947 г. - Открита е първата редовна линия за въздушен транспорт София - Бургас от Дирекция въздушни съобщения.1976 г. - Държавата Сейшели става независима от Обединеното кралство.1986 г. - Националният отбор по футбол на Аржентина побеждава Националния отбор по футбол на Германия с 3:2 и спечелва световното първенство по футбол.1995 г. - Програма Мир-Шатъл: Космическата совалка на НАСА Атлантис се скачва с руската орбитална станция Мир за първи път.2007 г. - Открит е Музей на киселото мляко в с. Студен извор.", "date": "2019.06.29", "title": "На 29 юни през..."}
{"url": "http://www.cross.bg/petur-apostol-blagodat-1607935.html", "text": "/КРОСС/ Св. славни и прехвални апостоли Петър и Павел (Петровден)Светите апостоли Петър и Павел са наречени първовърховни за това, защото най-много са се потрудили при поставяне основите на светата Църква Христова.Св. апостол Петър заедно с брат си Андрей били първите, които Господ повикал за Свои ученици и последователи. Той се отличавал с чисто сърце и душевна простота. Винаги, когато Спасителят запитвал или изисквал отговор от учениците си, винаги пръв и от името на всички отговарял св. апостол Петър.Така веднъж, когато Христос попитал учениците си за кого Го мислят човеците, те Му отговорили: едни за Йоан Кръстител, едни за Илия, други за Йеремия или един от пророците. Но, когато попитал: \"А вие за кого Ме мислите?\" Св. ап. Петър бързо казал: \"Ти си Христос, Синът на Живия Бог\". Тогава Иисус му отговорил: \"Блажен си ти, Симоне, син Ионин, защото не плът и кръв ти откри, а Моят Отец, Който е на небесата; и Аз ти казвам: ти си Петър, (на гръцки камък), и на тоя камък ще съградя църквата Си, и портите адови няма да й надделеят (Мат. 16:14-18). Тази е основата, това е камъкът, на който Господ основа Своята църква - твърдата вяра и изповядването, че Иисус е Христос, Син на Живия Бог. Оттогава този апостол носи името Симон-Петър.И по възраст св. ап. Петър е на първо място между апостолите. След възнесението на Спасителя и след слизането на Светия Дух над апостолите той произнася онази пламенна проповед, която завладява събралото се множество и хиляди се кръщават. Проповядвал по много области и в много градове. Написал две послания. Гонен и преследван, подложен на мъки и страдания, първовърховният апостол не престанал да проповядва евангелието. В 67 година по време на гонението при Нерон починал мъченически. И защото намерил себе си недостоен за същата смърт, с каквато бил пострадал божественият му Учител, той бил разпънат на кръст с главата надолу.Св. ап. Павел, икона от XVI век, Stavronikita Monastery, www.culture.grСв. апостол Павел пък, преди да стане Христов последовател и апостол, се наричал Савел. Той бил учен за времето си човек. Но въпреки това бил душевно сляп и непросветен. Бил върл гонител на християните. Дори поискал от властите да му възложат специалната задача да ги изтребва. На път за Дамаск става неговото обръщане. Бог благоволил и в гонителя да се прослави. По чудесен начин Сам Христос му се явява и от най-жесток гонител на християните Савел се превръща в най-пламенния проповедник на евангелието на спасението и любовта. Той обходил много градове и просветил много народи. Подложен бил на преследване и гонения, на вериги и мъчения. Написал много послания, с които вечно ще назидава Църквата. Накрая в същата 67 година при император Нерон и той приел мъченическа смърт. Но поради това, че бил римски гражданин, бил осъден на посичане с меч.Тези са кратките сведения за житията на двамата първовърховни апостоли. Какво можем да извлечем за поука от живота и проповедта им?Какво обединява тези две поначало противоположни личности? Единият - прост рибар, бърз при говорене и плах при действие. Който винаги пръв изповядвал Иисуса Христа като Господ, а после, след Неговото залавяне, отрекъл се три пъти от Учителя си. Другият - учен, но жесток човек. Гонител и убиец на християни. Как тези двама различни човеци стават първовърховните апостоли, просветили толкова народи и наставили ги във вярата и любовта?Благодатта Божия, която винаги допълва липсите и лекува немощите. Тази благодат обединява не само тях двамата, но и всички нас в едната света, вселенска и апостолска Църква. В тази Църква и чрез тази благодат ние се обновяваме и спасяваме. Не поради наши достойнства или заслуги. Не защото сме извършили нещо достойно, а само и единствено поради Божията благодат. \"С благодатта на Бога съм това, което съм\" (1Кор. 15:10), казва св. апостол Павел.Нека превъзмогнем гордостта - майката на всички грехове. Защото тя е причината да не отдаваме дължимото на Божията благодат, а да се заблуждаваме, че ние само със собствените си сили сме това, което сме. Всичко постигаме с Божия помощ. Необходимо е да се смирим и да се надяваме на Божията милост, защото на горделивите Бог се противи, а на смирени дава благодат.Прочее, да заживеем по евангелските закони, предадени ни от светите апостоли, и да се оставим всецяло във властта на Божията благодат и любов, сега и во веки. Амин! ", "date": "2019.06.29", "title": "Св. първовърховни апостоли Петър и Павел (Петровден)"}
{"url": "http://www.cross.bg/tema-subota-glas-1607943.html", "text": "/КРОСС/ Тема:  Юридически компетентности - министърът на правосъдието Данаил КириловТема:  Какво да пише в учебниците за комунизма - спорят Петър Волгин и Стоян МихалевТема:  Евролидерите избират ръководство на ЕС - анализ на Александър ТомовТема:  Калин Врачански в неделното утроТема:  На живо от Рим: седмица на българското киноТема:  Ексклузивно: попдивата Кичка Бодурова отново в БългарияТема:  На живо: празник в авиобаза Граф Игнатиево.Тема:  Смиляна с глас до Космоса - жената с най-силен глас на планетата - и това е факт, певицата с рекорд на Гинес Тема:  Бури, нечовешка жега, градушки - светът в предверието на апокалипсиса, има ли път назадТема:  Надежда в болката - Надя Иванов в памет на дъщеря си - МимиТема:  За покривите и оставките - арх. Димитър Игнатов -  председател на Камарата на архитектите Тема:  Роден край с Мария Конакчиева ", "date": "2019.06.29", "title": "По телевизиите в събота"}
{"url": "http://www.cross.bg/ministur-putni-avramova-1607971.html", "text": "/КРОСС/ 96% от катастрофите през 2018 година са станали заради нарушения на водачите. Данните съобщи министърът на регионалното развитие и благоустройството Петя Аврамова по време на кръгла маса „Ефективни модели и инструменти за повишаване на безопасността на транспортната система\". 1, 300 млн. са нарушенията от шофьорите през миналата година. За 2018 г. при 6 684 тежки пътни произшествия в страната загиналите са 611 човека, близо 8 500 са били ранени. Тези цифри са наистина тревожни, това не е резултатът, който трябва да бъде постигнат\", зави вътрешният министър Младен Маринов.Според министър Аврамова темата за пътната безопасност касае цялото общество и трябва да се разглежда комплексно. „Да анализираме всички елементи - водачи, инфраструктура, превозни средства. Когато говорим за пътна безопасност, неминуемо се фокусираме върху пътнотранспортните произшествия\", посочи Аврамова. Превишаването на скоростта определяно като неволно е най-разпространеното рисково действия сред българските шофьори. „Тези данни не са само статистика зад тях стоят човешки съдби. За да се подобри безопасността на пътя е необходимо да се обърне сериозно внимание на пътната инфраструктура и поведението на водачите\", каза министър Аврамова.Продължава изграждането на магистралната мрежа и на високоскоростните пътища - \"Хемус\", \"Струма\", \"Европа\", по скоростния път Видин - Ботевград и се изпълняват 119 километра стратегически пътни проекти. Рехабилитират и основни пътни участници, общо със средства от ОП \"Региони в растеж\" от държавния бюджет и от програмите за териториално сътрудничество се рехабилитират 824 километра републикански пътища за над 500 милиона лева. Агенцията проверява състоянието на всичко предпазни мрежи на автомагистралите, мантинелите и маркировката. На безопасността по републиканските пътища се ремонтират ограничителни системи за 18 милиона лева. Полага се и пътна маркировка за над 5 милиона лв.По отношение на пътищата, основната дейност, която осъществява МВР, е контролът и той е многократно засилен, заяви министър Маринов. Работи се по промяна на Закона за движението по пътищата и с тези промени се надяваме да подобрим възможностите за по-добър контрол и за по-добра превенция, допълни той.Министър Маринов коментира и създаването на новия оперативен център за пътна безопасност. Центърът за нарушенията на пътя ще има ефект върху корупционния натиск, защото данните ще се обработват от софтуер.Националният координационен център за безопасно движение по пътищата е част от мерките на правителството за ограничаване на транспортния травматизъм, каза министър Аврамова. Тя добави, че той ще осигурява оперативна координация, взаимодействие между държавните структури при усложнени пътни и метеорологични условия, ще работи непрекъснато.„Скоро ще бъдат пуснати пътни участъци, където ще се измерва средна скорост. Те ще дадат възможност в по-дълги участъци да се спазва средната скорост\",допълни министър Маринов. ", "date": "2019.06.29", "title": "96% от катастрофите през 2018 са станали по вина на шофьорите"}
{"url": "http://www.cross.bg/navodneniya-prichiniha-kudeto-1607965.html", "text": "/КРОСС/ Дъждове доведоха до тежки наводнения в Русия. Двама души загинаха, след като отказаха да се подчинят на заповедта за евакуация в Иркутска област, където поройни дъждове причиниха преливането на няколко притока на река Ангара. Обявена е извънредна ситуация. Властите осигуряват храна, подслон и прясна вода на засегнатите от бедствието хора.Придошлите води причиниха мащабни наводнения в 20 града в областта. Залети са над 2500 къщи. Има опасения и за изчезнали хора. Най-сериозна е ситуацията в град Тулун, където се скъса язовирна стена. Наводнението засегна работата на местно летище и нанесе сериозни щети на електропреносната мрежа.  ", "date": "2019.06.29", "title": "Тежки наводнения в Русия взеха жертви "}
