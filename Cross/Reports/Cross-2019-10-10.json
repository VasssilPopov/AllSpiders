{"url": "http://www.cross.bg/kozhata-kozha-poyava-1615150.html", "text": "/КРОСС/ Обривите по бебешката кожа, причинени от запаряване с пелени са много често срещан проблем. Появява се при почти всички бебета, ако не се взимат навременни мерки за превенция на раздразнението и зачервяването на кожата. Ако проблемът се задълбочи е възможно обривът да се разрасне в гъбична инфекция.Как можете да помогнете на бебето си да има гладка, суха и нераздразнена кожа? Какви натурални методи можете да използвате?Естественото подсушаване на кожата между смените на пелените е добър начин да ограничите условията за поява на обрив. Колкото по-дълго време кожата „диша\" свободно, толкова по-малко влага се задържа в нея.Рициновото масло помага за успокояване на болката, сърбежа и паренето при обриви от пелени при бебетата. Това масло има противогъбични и антибактериални свойства. Напълно безопасно е за употреба върху бебешката кожа. Има свойството да хидратира и омекотява кожата в дълбочина.Друг добър природен метод за справяне с бебешките обриви е билката хамамелис. Отварата от нея има свойството да охлажда засегнатото място, което облекчава симптомите. Ако усетите, че се появява малък обрив по гънките на крачетата и около дупето, веднага приложете отвара от хамамелис с помощта на памучна кърпа. Втрийте леко в засегнатото място, за да намалите подуването и зачервяването.Вазелинът е ефикасен бариерен метод за предотвратяване поява на обриви. Той създава плътен филм върху кожата, който блокира триенето и задържането на влага. Това държи кожата хидратирана за дълго време и предпазва от поява на обриви.Майчината кърма има стимулиращи имунната система свойства, които подпомагат процесите на естествено възстановяване на кожата. Кърмата има антибактериални свойства, които потискат възпалението.иЛечението с антибиотици може да повлияе негативно не само върху чревната флора, но и микрофлората на кожата. По този начин рискът от поява на инфекции и раздразнения нараства. Включете прием на подходящи пробиотици паралелно с приема на антибиотици, но задължително се консултирайте с лекар.* Статията има информативен характер. Преди да предприемете прилагането на каквито и да е продукти върху бебешката кожа се допитайте до лекар специалист.", "date": "2019.10.10", "title": "Натурални начини да успокоите обрив от пелени при бебетата"}
{"url": "http://www.cross.bg/ikona-izborut-nagradite-1615114.html", "text": "/КРОСС/ Гуен Стефани ще бъде обявена за модна икона на тазгодишната церемония по връчването на наградите \"Изборът на публиката\", съобщи Контактмюзик. 50-годишната певица, която основа няколко модни бранда и пусна линия за грим, се чувства поласкана, че е избрана за носителка на отличието, което ще й бъде връчено следващия месец. \"За мен е голяма чест да получа приза \"Модна икона\" на церемонията за наградите \"Изборът на публиката\". Модата винаги ми е служела като отдушник, за да изразя себе си като творец и да представя музиката си. Благодарна съм за наградата и продължавам да се възхищавам от онези, които се отличават със своя стил и индивидуалност\", каза тя.Изпълнителката на хита \"No Doubt\" бе избрана за носителка на наградата за уникалното си усещане за стил.Миналата година за модна икона бе обявена бившата спайска Виктория Бекъм. Тазгодишната церемония за наградите \"Изборът на публиката\" ще се състои в Санта Моника на 10 ноември. ", "date": "2019.10.10", "title": "Гуен Стефани е следващата „Модна икона”"}
{"url": "http://www.cross.bg/tila-spetznaz-protivnik-1615140.html", "text": "/КРОСС/ Спецназът на Централния военен окръг на РФ е отработил десантиране в тила на условния противник от височина 3000 метра с помощта на парашутна система \"Арбалет-2\". Бойците са преодолели около 4 км във въздуха преди да се приземят в зададената точка. Подразделението на Спецназ е трябвало да намери местоположението на скрит команден пункт. В учението, което се е провело под Новосибирск, са участвали повече от 500 военнослужещи и около 10 единици военна и авиационна техника.\n\t\t\t\t\t", "date": "2019.10.10", "title": "Десант на подразделение на Спецназ в тила на условния противник (ВИДЕО)"}
{"url": "http://www.cross.bg/poveche-infektzii-tyrne-1615135.html", "text": "/КРОСС/ \"За тези, които си мислеха, че съм умрял и пак се връщам...\" Ози Озбърн използва социалните мрежи за да увери феновете си, че скоро няма намерение да умира. Музикантът е в болница от дълго време заради падане. Той нарани врата си сериозно и се наложи да претърпи операция, а после последваха усложнения като пневмония, грипни инфекции и инфекции на ръката. \"Имам повече болтове в гръбнака и шията си, отколкото в колата си\", казва звездата в обръщението, публикувано в Twitter. Заради дългия му престой в болницата се появиха спекулации, че Ози е на смъртно легло. \"Не умирам. Възстановявам се. Просто отнема повече време от предвиденото. Умирам от скука прикован цял ден към леглото. Нямам търпение да стана и да тръгна на турне отново, но ще трябва да сте малко по-търпеливи\", обяснява Озбърн.Той ще отложи европейското си турне, защото все още не е готов да излезе на сцена. Датите за Северна Америка остават същите. \"Искам да кажа на феновете, че искрено ви благодаря за търпението и лоялността. Обичам ви. А сега се разкарайте и ме оставете да се оправя!\", заяви Ози.", "date": "2019.10.10", "title": "Ози Озбърн е категоричен: Не умирам!"}
{"url": "http://www.cross.bg/slavchev-gora-cherna-1615136.html", "text": "/КРОСС/ Българският националния отбор по футбол е изправен пред нов проблем преди утрешната квалификация за Евро 2020 срещу Черна гора. Нашите заминават за Подгорица без Симеон Славчев. Полузащитникът за азербайджанския Карабах е болен и треньорският щаб е решил да го остави за лечение в София. Славчев е третият футболист, който отпада от плановете на Балъков за мача с Черна гора. Още в началото на лагера стана ясно, че Васил Божиков и Страхил Попов са контузени и на техните места бяха повикани Георги Терзиев и Деян Лозев. За разлика от двамата защитници обаче, вероятно Симеон Славчев ще се възстанови и ще бъде на линия за домакинската среща с Англия в понеделник.", "date": "2019.10.10", "title": "Още един национал аут за Черна гора"}
{"url": "http://www.cross.bg/pylev-kybrat-macha-1615177.html", "text": "/КРОСС/ Букър даде интервю пред БЛИЦ, в което говори за предстоящата среща с Кобрата.- Кубрат е силен боксьор, в това няма съмнение. Също така обаче е доста мръсен и удря хората в тила (б.а. визира мача с Богдан Дину). Също знам, че той не е любимец на жените (смее се) (б.а. визира случая с Джени Суши).- Получих обаждане да изляза срещу Кобрата и приех. Нуждая се от време да помисля, преди да приема всеки един мач. Има доста неща, които да се обмислят, не само самата среща.- Бях в лагера на Олександър Усик за 5-6 седмици. След това веднага отидох в лагера на световния шампион на WBC Дионтей Уайлдър... Така, че аз съм трениран и готов. - Да, може би наистина Пулев е най-сериозният тест за мен, откакто излязох от затвора. Боксирам се от 7-годишен, бил съм на лагери с едни от най-добрите боксьори в света. Антъни Джошуа го определям като мой приятел и вероятно мога да обменя идеи с него за този мач, но не мисля, че той би подходил към мача с Пулев по начина, по който бих подходил аз. Ще бъде много различно. - Аз не съм от онези, които говорят глупости преди мачовете. Искам да кажа на Пулев само, че се надявам на чист двубой и без онези скапани удари в тила. Боксът е чист спорт, затова нека не го омърсяваме! - Не, всъщност не знам нищо. - Искам да кажа само едно - когато видите как се боксирам и какъв талант имам, се надявам да станете мои фенове.", "date": "2019.10.10", "title": "Съперникът на Кобрата: Той е силен, но и мръсен боксьор"}
{"url": "http://www.cross.bg/hrana-yngariya-migrantite-1615127.html", "text": "/КРОСС/ Европейската комисия съобщи, че дава на Унгария срок от един месец, за да започне да изпълнява международните си задължения и да дава храна на мигрантите в унгарски транзитни зони по границата със Сърбия, предаде БТА. Въпросът засяга хората, чиито молби за международна закрила са били отхвърлени и които чакат да бъдат върнати в трета страна. Комисията отбелязва, че е започнала наказателната процедура през юли, а днешният призив е втори етап. Ако до един месец Будапеща не се съобрази с искането на Еврокомисията, тя предупреждава, че може да предаде случая на Съда на ЕС. В съобщение на ЕК се пояснява, че след като унгарските власти не дават възможност на мигрантите да се движат към вътрешността на страната, те се явяват задържани. Допълва се, че според международното законодателство на задържаните следва да се предоставя храна. Припомня се решение на Европейския съд по правата на човека, който осъди Унгария да осигури храна на мигрантите в т.нар. транзитни зони. Допълва се, че ЕК предаде Унгария на Съда на ЕС миналата година по иск срещу задържането на мигрантите в тези зони. Уточнява се, че това дело още не е приключило.", "date": "2019.10.10", "title": "Брюксел даде на Унгария месец да започне да дава храна на мигранти по границата"}
{"url": "http://www.cross.bg/ychastuk-ytre-brestnitza-1615173.html", "text": "/КРОСС/ Утре - 11 октомври, ще бъде пуснато движението по новия 9,3 км участък от АМ „Хемус\" между Ябланица и Боаза. Инспекция на трасето, непосредствено преди пускането на трафика, ще направят министърът на регионалното развитие и благоустройството Петя Аврамова, заместник-министър Николай Нанков и председателят на Управителния съвет на Агенция „Пътна инфраструктура\" Георги Терзийски.\n\t\t\t\t\tНа нея е поканен да присъства и министър-председателят Бойко Борисов.В изграждането на отсечката са инвестирани 66 млн. лв. с ДДС и средствата са от държавния бюджет. Строителните работи стартираха в края на март м. г. и завършват близо 6 месеца предсрочно. Автомагистралният участък е с по две активни ленти и една аварийна лента във всяка посока на движение. Изградени са 5 селскостопански подлеза и 2 селскостопански надлеза, както и подлез при общинския път Брестница - Съева дупка. Връзката с първокласния път I-4 Коритна - Белокопитово се осъществява чрез етапна връзка при 87-ти километър, която е в близост до село Брестница. В отсечката между Ябланица и Боаза е най-големият армонасип, изграждан досега у нас - 45 метра общ насип, с височина от 25 м на армирания насип. Това е почти вертикална стена на откоса като в конструкцията й са вложени специални укрепителни мрежи и системи.", "date": "2019.10.10", "title": "Утре се пуска движението по новия 9,3 км участък от АМ „Хемус“ в посока Варна (снимки)"}
{"url": "http://www.cross.bg/puteka-peshehodna-dete-1615171.html", "text": "/КРОСС/ Дете на 8 години пострада, след като бе блъснато от джип  на пешеходна пътека в Пловдив, съобщава Марица. За това информираха от ОД МВР.  След 14.10 ч. днес е получен сигнал за пътен инцидент на бул. \"Васил Априлов\".По първоначални данни 8-годишно дете било блъснато на пешеходна пътека срещу ресторант \"Хитър Петър\" от джип с 40-годишен шофьор.Пострадалото дете е откарано в УМБАЛ \"Свети Георги\" за преглед. Има съмнение за супена ключица. Водачът е тестван с дрегер за алкохол, резултатът е отрицателен. Местопроизшествието е запазено от служители на сектор \"Пътна полиция\". Предстои да бъде извършен оглед и да се изяснят причините за инцидента. ", "date": "2019.10.10", "title": "Джип блъсна дете на пешеходна пътека в Пловдив"}
{"url": "http://www.cross.bg/yefa-macha-mihaiilov-1615174.html", "text": "/КРОСС/ Босът написа протестно писмо до УЕФА, в което призовава британците да понесат санкция, ако самоволно напуснат терена и не спазят разпоредбите на евроцентралата.Освен това Михайлов призовава от Англия да спрат с нагнетяване на напрежението и обидите към българските фенове, които не били расисти.Писмото е адресирано до генералния секретар на УЕФА Теодор Теодоридис с копие до директора \"Национални асоциации\" Зоран Лакович и директора \"Турнири\" на УЕФА Джорджо Маркети.Припомняме, че след мача на „Уембли\" преди месец Михайлов също реагира на английските обвинения в расизъм, като изпрати писмо до шефа на Футболната асоциация на Острова Грег Кларк.„С огромно чувство на разочарование се обръщам към Вас по повод коментари, които Българският футболен съюз, българската общественост и лично аз намираме за обидни заради несправедливото нарочване на българската публика като дискриминативно настроена, пише босът на БФС до УЕФА.В Англия дискутират възможността да нарушат процедурите и протоколите на УЕФА и да напуснат терена в случай на дискриминационно отношение в предстоящите си гостувания в Чехия и конкретно в България - идея, чиято реализация би била строго наказуема според Дисциплинарния правилник на УЕФА.Ние смятаме, че тази фиксация върху евентуални инциденти по време на мача в София е изключително несправедлива спрямо българските привърженици, българското общество и спрямо огромните усилия на БФС да осигури безпрепятственото провеждане на двубоя, който всички разглеждаме като дългоочакван празник.Шокирани сме от опитите българските запалянковци да бъдат сочени с пръст като потенциални нарушители на реда и правилата и настоявам това поведение да спре, за да не се нагнетява напрежението преди мача на 14 октомври\", допълва Борислав Михайлов. Утре вечер националният отбор на България излиза в протоколен мач срещу Черна гора, след като и двата тима са на дъното в групата с по едва 2 точки.Надеждите на селекционера Красимир Балъков са, че тимът може да спечели първи точки под негово ръководство, след като досега спецът записа 4 загуби от 4 мача.За двубоя в Подгорица в последния момент отпадна халфът Симеон Славчев който се разболя и остана в София, за да може евентуално да се възстанови за мача с Англия.Мачът между България и Черна гора започва в 21:45 часа и ще бъде предаван по БНТ 1, а по същото време БНТ 3 ще излъчва пряко от Прага другия сблъсък от нашата група между Чехия и Англия.", "date": "2019.10.10", "title": "Боби Михайлов с писмо до УЕФА за английските провокации"}
{"url": "http://www.cross.bg/sudiite-proizvodstva-rezhim-1615175.html", "text": "/КРОСС/ Европейската комисия реши днес да предяви иск срещу Полша пред Съда на ЕС с искане за ускорена процедура във връзка с новия режим за дисциплинарните производства срещу полските съдии, предаде пресслужбата на институцията.През април комисията даде началото на производство за установяване на нарушение на основание, че новият режим на дисциплинарните производства нарушава независимостта на съдебната власт на полските съдии и не осигурява необходимите гаранции за защита на съдиите от политически контрол, както се изисква от Съда на ЕС.По-конкретно полското законодателство позволява съдиите в обикновените съдилища да бъдат подложени на дисциплинарни разследвания, процедури и санкции въз основа на съдържанието на техните съдебни решения, включително въз основа упражняването на техните права съгласно Договора за функционирането на Европейския съюз (ДФЕС) да поискат преюдициални заключения от Съда на ЕС.Освен това новият режим на дисциплинарните производства не гарантира независимостта и безпристрастността на дисциплинарния състав на Върховния съд, състоящ се само от съдии, избрани от Националния съдебен съвет, който от своя страна се назначава политически от полския парламент (Сейм).Новият режим на дисциплинарните производства не гарантира, че съд, \"създаден със закон\", ще взема решенията на първа инстанция по дисциплинарни производства срещу съдиите в обикновените съдилища. Вместо това той оправомощава председателя на дисциплинарния състав да определя въз основа на всеки конкретен случай и с почти неограничено право на преценка дисциплинарния съд на първа инстанция, който да разглежда дадено дело срещу съдиите в обикновените съдилища.С новия режим вече не се гарантира, че делата се решават в разумни срокове, което позволява на министъра на правосъдието да не приключва делата по дисциплинарни производства срещу съдии в обикновените съдилища посредством назначени от него длъжностни лица, отговарящи за дисциплинарни производства.Новият режим засяга също правото на защита на съдиите в обикновените съдилища. Накратко, съдиите не са предпазени от политически контрол и затова е нарушена независимостта на съдебната власт.На 3 април 2019 г. комисията отправи официално уведомително писмо на Полша. След задълбочен анализ на отговора, който получи, комисията заключи, че той не разсейва опасенията от правно естество, и предприе следващата стъпка от процеса, изпращайки мотивирано становище на 17 юли 2019 г. В своя последен отговор Полша отново не успя да разсее опасенията й.Затова ЕК реши да предяви иск срещу Полша пред Съда на ЕС. Предвид потенциалното отражение на дисциплинарния режим върху независимостта на съдебната власт бе отправено искане за ускорена процедура, за да се постигне окончателно решение във възможно най-кратък срок. ", "date": "2019.10.10", "title": "Еврокомисията ще съди Полша заради политически контрол над съдиите"}
{"url": "http://www.cross.bg/godini-tryda-bulgariya-1615178.html", "text": "/КРОСС/ До 15 години най-търсените професии в България ще са медицински сестри и акушерки, както и учители по общообразователна подготовка за среден и начален етап на образование. Това сочи средносрочната и дългосрочна прогноза за пазара на труда в България, изготвена от изследователски екип, обяви доц. д-р Ралица Ганева на форум днес в София.По думите на експерта, въпреки демографската криза и проблемите с раждаемостта, ако България внедри образователните политики, които са стандарт в Европа, ще има все по-нарастваща нужда от учители.„Учителят ще остане много важен на пазара на труда поне следващите 15 години\", заяви доц. Ганева. През 2024 г. в образованието се очаква да бъдат заети 204 хил. души, от тях половината ще са над 50 години, а 80% ще са жени.С намаляващо търсене ще бъдат продавачите заради намаляването на сектор търговия, което от една страна се дължи на демографията, а от друга - на преструктурирането на икономиката. Все по-малко ще се търсят сервитьори, бармани и готвачи.В средносрочен план се очертава, че професиите, изискващи по-ниска квалификация, ще намаляват, а тези със специфична квалификация ще стават все по-важни на пазара на труда, обобщиха експертите.Значително нарастване на заетите се очаква да има и в държавното управление, като водещите професии там ще са административни и приложни специалисти.Все повече ще се задълбочават регионалните дисбаланси на пазара на труда, ще се увеличи делът и на работниците над 55 години. Очаква се към 2034 г. най-нисък брой заети да има в Северна България - Видин, Монтана и Силистра.Най-много хора със завършено висше образование ще се търсят в София, Пловдив и Варна, със средно и основно - в София, Пловдив и Бургас. Всеки четвърти през 2024 г. ще работи в преработващата промишленост.След 2020 г. влиянието на негативните демографски процеси ще доведе до намаление на заетостта, като за периода от 2020 до 2034 г. спадът в заетостта ще бъде около 6%, каза социалният министър Бисер Петков по време на форума.", "date": "2019.10.10", "title": "Учители и медицински сестри – най-търсените професии у нас след 15 години"}
{"url": "http://www.cross.bg/feiisbyk-trump-mrezhi-1615180.html", "text": "/КРОСС/ Не всички са равни пред закона на Фейсбук - социалните мрежи са повели борба с дезинформацията по всички фронтове, освен в случая с политиците, които все така могат да си говорят на практика каквото си искат. Ето повод за подновяване на дискусията трябва ли интернет платформите да носят отговорност за подвеждащо или лъжливо съдържание. Президентът на САЩ Доналд Тръмп, прочут с противоречиви изявления, олицетворява всички аспекти на тази дискусия. След серия опити за манипулиране на общественото мнение чрез социалните мрежи Фейсбук започна да проверява съмнителната информация (чрез процес, наречен fact-checking - проверка на фактите) в стремеж да възстанови доверието както на широката публика, така и на властите. Тази бдителност обаче няма да засегне политиците, защото социалната мрежа с 2,7 милиарда потребители не иска да играе ролята на \"арбитър в политическите дебати\", обясни през септември Ник Клег, директор по глобалните въпроси на американския гигант. Съответно изявленията на политиците ще бъдат разглеждани \"като информационно съдържание, което по принцип трябва да може да бъде видяно и чуто\", добави бившият вицепремиер на Обединеното кралство. Аргументите на мрежите впрочем не впечатляват мнозина политици на изборни длъжности, особено имайки предвид неспирните усилия на Тръмп да разпространява конспиративни теории и невярна информация.\"Обезпокоителен компромис\" Джо Байдън, кандидат на демократите за Белия дом, разкритикува в сряда Фейсбук заради отказ да свали реклама на президента, съдържаща невярна информация за съперника му. В обявата се твърди, че преди време - като вицепрезидент на Барак Обама, Джо Байдън \"обещал един милиард долара на Украйна, ако тя уволни прокурора, разследващ фирмата на неговия син\". Друга кандидатка, сенаторката Камала Харис, настоя Туитър да блокира президента, защото Тръмп нарушава правилата на платформата, като обвинява своите критици в \"измяна\", предупреждавайки, че всеки опит да бъде свален от поста ще представлява \"държавен преврат\". Исканията на кандидатите ясно очертават дилемата пред социалните мрежи в стремежа им да запазят свободата на словото и публичните дебати, но същевременно да се борят с езика на омразата, неуместното или оскърбително поведение, както и с дезинформационните кампании. Туитър и ЮТюб също правят изключения, сходни с практиката на Фейсбук. \"Този компромис е доста обезпокоителен, защото подканя политическите играчи да говорят каквото им изнася, независимо дали е вярно или не\", коментира Пол Барет, зам.-директор на Центъра за бизнес и човешки права \"Стърн\" към Нюйоркския университет и автор на доклад, озаглавен \"Дезинформацията и изборите през 2020 г.\" Документът показва, че повечето фалшиви или умишлено подвеждащи новини, споделени в платформите, не идват от Русия или други чуждестранни източници, а от САЩ. Което прави по-трудна задачата на модераторите. \"То си е главоблъсканица, лесен отговор няма\", признава преподавателят.Импийчмънт Процедурата за импийчмънт срещу Доналд Тръмп, задействана от демократите, внесе още повече напрежение в отношенията с платформите. Според групировката \"Фрий прес\" (\"Свободна преса\") в този контекст политиката на двоен стандарт, водена от Фейсбук, отваря огромна пролука за президента, който харчи за реклама на тази платформа повече от всички други политици. Сенаторката Елизабет Уорън, кандидатка на демократите за висшия пост, обвини Фейсбук, че се поддава на натиск от Белия дом. \"Тръмп и Зукърбърг (шефът на калифорнийската компания) са имали среща преди две седмици. За какво са разговаряли?\", попита тя в Туитър. \"Сега Фейсбук е съгласен да разпространява реклами, съдържащи доказани лъжи.\" Мрежата заяви, че не е променила позициите си. \"Подходът ни се корени във фундаменталната вяра на Фейсбук в свободата на словото, в спазването на демократичните процедури и вярата, че в зрелите демокрации, където печатът е свободен, политическите изказвания и без това са сред анализираните възможно най-подробно\", изтъкна Кейти Харбат, директор за политическите програми във Фейсбук. Но \"невярната информация, идваща от политически лидери, е далеч по-въздействаща, отколкото ако идваше от фалшив акаунт или робот\", отбелязва Самюъл Ули, преподавател в Тексаския университет, където е изследвал опитите за манипулации по време на избирателната кампания в САЩ от 2016 г. \"Социалните мрежи сами си създадоха този проблем, взимайки решения с цел мащабно разрастване\", уточнява той. \"Затова смятам, че те са длъжни да използват огромните си ресурси, за да решат уравнението чрез своите технологии и работна сила\", добави той.", "date": "2019.10.10", "title": "Изборната власт и дезинформацията - каква е дилемата пред социалните мрежи?"}
{"url": "http://www.cross.bg/vesela-nyama-zashtoto-1615179.html", "text": "/КРОСС/ \"Велико Търново се нуждае от радикална промяна, защото от 6-7 години градът няма кмет, а изпълнителен директор\", заяви лидерът на АБВ Румен Петков, който дойде в старата столица, за да подкрепи кандидата за кмет на Коалиция БСП за България\", АБВ и \"Движение 21\".\"Великотърновци трябва да гласуват за Весела Лечева, защото тя в прекия и преносния смисъл е точен човек. Тя е от хората, които могат да казват \"не\". Весела не е от хората, които страдат от илюзорното усещане, че знаят и могат всичко. Сутрин тя не се събужда с идеята да обещае всичко на всички. Весела е почтен човек и когато прави нещо, го прави със съзнанието, че то е полезно, а не да се обкичва след това с него. Весела е човек, за който \"аз\" върви след \"ние\"\", заяви Петков.  Според него Коалиция \"БСП за България\", АБВ и \"Движение 21\" е направила силна листа, която излъчва перспектива.Всичко, което трябва да знаете за: Местни избори 2019 „След толкова срещи с хора и общности, разбрах, че посредствеността ни е обзела и ние се задоволяваме с много малко. А всъщност седим на дъното. Днес Велико Търново е град под средното ниво по икономически растеж и развитие и това е обидно за великотърновци. Няма ясна програма за икономическо развитие, за опазване на културно-икономическото наследство, няма стратегия за туризма, а това е основният отрасъл тук. Хората вече нямат надежда, че нещо може да се промени, защото действията са имитация на действия. Много фойерверки и заря, а няма асфалт, водопроводи, канализация, а живеем в 21 век. Да, кметът не решава с декрет вдигането на доходите, но те идват с качествените инвеститори\", коментира Весела Лечева.", "date": "2019.10.10", "title": "Румен Петков: Весела Лечева е лицето на радикалната промяна, от която Велико Търново се нуждае"}
{"url": "http://www.cross.bg/horata-dnes-aytizma-1615169.html", "text": "/КРОСС/ На 11 ноември в присъствието на заместник-министъра на образованието Деница Сачева и началника на РУО - София д-р Ваня Кастрева ще бъде официално открита първата международна конференция „Аутизмът не е присъда!\". В дните от 11 до 13 ноември в Театро (бивш Модерен театър) София експерти в областта на аутизма ще изнасят всеки ден по една лекция, свързана с превенцията, лечението или образованието и живота на хората в аутистичния спектър.Форумът има за цел освен да представи най-актуалната информация от научните изследвания в сферата, но и да покаже, че хората с този поведенчески проблем могат да имат щастлив живот и да са пълноценна част от обществото. Част от пътя за тяхното интегриране ще очертаят лекторите от  - организатори на събитието, Центъра за социална рехабилитация и интеграция за деца с увреждания „Живот под дъгата\" - Варна, и Сдружение „Софера\".Те ще представят:•\tновите подходи за приобщаването на хората от аутистичния спектър;•\tвъзможностите за терапии, които да подобрят здравословното им състояние;•\tкак те могат да станат част от т. нар. „включващи общности\";•\tкакви са различията между „интеграция\" и „включване\" на хора с трудности.Специално внимание ще бъде обърнато и на предизвикателствата, с които хората с аутистично разстройство имат както в социалните, така и в научните сфери. Друг акцент ще бъде диагностицирането на аутизма, което в много страни е все още трудно или се случва в много късен етап, а навременното поставяне на диагноза е от изключително значение за добрите резултати от последващото лечение.В откриването на форума ще се включат и други популярни личности като Ники Кънчев и Елена Петрова, които подкрепят каузата за значението на реалното включване на хората с аутизъм в социалния живот в училище и на работното място, в спорта и в дейности за свободното време и я припознават като своя.Конференцията „Аутизмът не е присъда!\" се организира в партньорство с Агенция \"Кросс\", сп. Здравен журнал, сп. Кенгуру, Болен здрав, Здравен навигатор, Здраве Нет, Розали, По-здрави днес, Първите 7, MedicalNews, Madamsko, Az-jenata.bg, Здравето има значение, Дарик Радио.", "date": "2019.10.10", "title": "Нови подходи за интегрирането на хората с аутизъм представя конференцията „Аутизмът не е присъда!“"}
{"url": "http://www.cross.bg/insylin-diabet-zahar-1615162.html", "text": "/КРОСС/ Изследователи от Масачузетския технологичен институт са разработили лекарствена капсула, достатъчно силна, за да оцелее в стомашната киселина, съобщава Скай Нюз. Революционното инсулиново хапче може да лиши милиони хора, живеещи с диабет тип 1, от необходимостта да си бият ежедневни инжекции, твърдят изследователите.Когато хапчето се погълне и достигне до тънките черва, то се разпада до разтваряне на микроиглички, които се прикрепят към чревната стена, освобождавайки лекарството в кръвоносната система.Предишните опити да се даде на пациентите инсулин под формата на хапчета се провалиха, тъй като те не могат да издържат на стомашната киселина и освобождават хормона твърде рано.При тестове на свине, капсулата от 30 мм, заредена със същото количество инсулин като инжекция, успяла да достави инсулин в кръвообращението също толкова бързо.„Ние я проектирахме така, че да има достатъчна сила да доставя инсулиновите микроиглички до стената на тънките черва, като се разтварят в рамките на няколко часа, за да предотвратят запушването на стомашно-чревния тракт\", казва водещият автор на изследването професор Естер Кафарел-Салвадор.Хапчето е покрито с полимер, който може да оцелее в силно киселата среда на стомаха, преди да стигне до тънките черва, където трябва да се разтвори. Защитният слой, който е проектиран да се разтвори при pH по-голямо от 5,5, след това ще изчезне и капсулата ще се разгъне в триъгълна форма. Всеки от ъглите й е покрит с няколко „игли\" с дължина 1 мм, които изпомпват лекарството директно в кръвообращението, придържайки се към чревната стена и стартирайки процеса на понижаване на нивата на кръвната захар.„Голяма част от нашата работа е мотивирана от становището, че както пациентите, така и здравните специалисти предпочитат оралния начин на приложение пред инжекционния,\" казва съавторът и гастроентеролог д-р Джовани Траверсо.Новата капсула може да представлява важна стъпка към въвеждането на перорални доставки на протеинови лекарства, което е огромно предизвикателство от десетилетия.Професор Робърт Лангър, един от авторите на изследването, заяви: „Наистина сме доволни от най-новите резултати на новото устройство за устно приложение\".Той каза, че изследователският екип „с нетърпение очаква да види как то ще помогне на хора с диабет и други заболявания в бъдеще\".Хората с диабет тип 1 не могат да произвеждат достатъчно инсулин, който контролира кръвната захар. Така нивото на глюкоза става твърде високо, в резултат на което те се нуждаят от ежедневни инжекции с инсулин, за да поддържат нивата на кръвната захар под контрол.Тези с диабет тип 2 - който е свързан със затлъстяването - обикновено не се нуждаят от инсулин, тъй като телата им са в състояние да го произвеждат по естествен начин.   ", "date": "2019.10.10", "title": "Ново хапче с инсулин слага край на инжекциите за диабетици"}
{"url": "http://www.cross.bg/more-cherno-planirane-1615160.html", "text": "/КРОСС/ Разработването и приемането на морски пространствен план за Черно море ще доведе до правилен баланс между икономическите интереси към водния басейн и неговата екологична защита. Това каза заместник-министърът на регионалното развитие и благоустройството Деница Николова, която откри международна конференция по морско пространствено планиране, свързана с изпълнението на проект „Трансгранично морско пространствено планиране за Черно море България - Румъния\" MARSPLAN - BS II.  Тя отбеляза, че МРРБ работи активно по темата за морското пространствено планиране и разработването на пространствения план, който ще е в сила за периода 2021-2035 г. Очаква се до края на месец март 2021 г. България да го представи пред ЕК.МРРБ в качеството си на Компетентен орган на национално ниво по въпросите на морското пространствено планиране цели да обедини усилията на всички заинтересовани страни, включително на междудържавно ниво, както и да привлече бизнеса за използване на морските ресурси и развитието на потенциала на Черно море по хармоничен начин. „Заедно търсим правилния баланс между икономическите интереси и екологичната защита, балансиране на интересите в различните морски сектори, за да осигурим устойчивото им развитие за бъдещите поколения\", каза още Николова.Оценяваме огромното географско значение на Черно море като важна източна врата на Европа. Морските граници досега свързвахме с разделяне на една територия. Изпълнението на настоящия проект ще ни даде възможност да изградим естествен мост между Европа, Централна Азия и Средния изток, по който да търсим сътрудничество, като важен транспортен коридор, средище на различни култури, регион със социални, икономически и политически предпоставки, посочи още зам.-министър Николова.„Проектът „Трансгранично морско пространствено планиране за Черно море България - Румъния\" MARSPLAN - BS II е от значение за целия басейн на Черно море, за гарантиране на връзките между държавите членки на ЕС и страните, които не членуват в съюза.\" Това коментира по време на конференция Хуан Запатеро от Главна дирекция „Морско дело и рибарство\" на ЕК. По думите му проектът се разглежда и в по-широк, глобален въпрос, в контекста на целите за устойчиво развитие на ООН, които касят живота във водите на океаните и моретата и нуждата от грижа живите организми в тях.\" ЕС е пример в тази посока. 23 държави -членки на съюза в момента разработват такива планове или са ги приели\", каза още Запатеро.Участие в международната конференция вземат изтъкнати експерти в областта на морското пространствено планиране за Средиземно и за Балтийско море, специалисти по интегрирано управление на крайбрежните зони и опазването на морската околна среда, представители на Комисията за опазване на Черно море против замърсявания, на Организацията за Черноморско икономическо сътрудничество, на Междуправителствена океанографска комисия на ЮНЕСКО.", "date": "2019.10.10", "title": "Зам.-министър Деница Николова: Пространственият план на Черно море цели правилен баланс между икономическите интереси и екологичната защита"}
{"url": "http://www.cross.bg/yvrezhdaniya-telk-imat-1615161.html", "text": "/КРОСС/ Професионалната реализация е проблем за младежите с увреждания и често те крият, че имат ТЕЛК, за да бъдат наемани на работа. Затова е особено важно да бъдат подкрепяни, сподели пред Областния информационен център - Варна, председателят на сдружението„Няма невъзможни неща\" Диана Настева. Усилено трябва да се работи и със семействата им, които все още нямат смелост да признават проблемите на глас. Често родителите залитат в две крайности - или преекспонират здравословното състояние, за да получат децата им по-голям процент ТЕЛК, или не искат да признаят, че има проблем, коментираха от неправителствената организация.   Поводът е приключването на безплатно обучение с европейски средства за  помощник-готвач, озеленител и технически сътрудник за младежи с увреждания и ментални затруднения. Те имат и възможността да работят след придобитата квалификация.   Сред тях са 32-годишният Тошко и 36-годишният Краси, които след обучението са наети към социалното предприятие на сдружението като пом.готвачи. Умеят да правят кетъринг, фрешове, различни ястия и десерти. Харесват реализацията си и се чувстват удовлетворени.   Като технически сътрудник в неправителствената организация работи и Роси, която владее два езика и се занимава с преводи на юридически документи. Борави умело с офис техниката и има добра компютърна грамотност.", "date": "2019.10.10", "title": "Младежи с увреждания във Варна крият диагнози, за да постъпят на работа"}
{"url": "http://www.cross.bg/boepripasi-benchev-byrgas-1615163.html", "text": "/КРОСС/ Районна прокуратура - Бургас внесе обвинителен акт срещу Бенчо Бенчев.Той е обвинен за спомагане на Димитър Желязков - Митьо Очите да избегне наказателно преследване, в държане на боеприпаси без разрешително, както и в държане на огнестрелни оръжия и боеприпаси, за което не е взел необходимите мерки за сигурност. По-конкретно Бенчев е обвинен за това, че в периода от 02.08.2018 г. до 04.08.2018 г. в Република Гърция и Република Турция, спомогнал Димитър Ж. да избегне и да бъде осуетено спрямо него наказателно преследване. На 02.08.2018 г. е транспортирал с лек автомобил Димитър Ж. от град Солун, през границата до Истанбул. За периода 02.08.2018 г. до 04.08.2018 г. му предоставил за ползване стая в хотел „Рамада\", която била резервирана на името на Бенчо Бенчев. Бенчо Бенчев е обвинен и за това, че на 05.08.2018 г.в град Бургас, в дома си, в спално помещение е държал 57 броя фабрични патрони. Бенчев е обвинен и за това, че на 05.08.2018 г. в град Бургас, в дома си, в спалното си помещение е държал огнестрелни оръжия и боеприпаси за тях, както следва:В гардероб - огнестрелно оръжие - ловна карабина и 100 броя боеприпаси за същото огнестрелно оръжие, за чието съхранение е имал издадено разрешително за съхранение, но не е взел необходимите мерки за сигурност и особено мерките предвидени в надлежните правилници, наредби или инструкции. В метална каса - огнестрелни оръжия - три пистолета „Байкал - 442\" и 90 броя боеприпаси за посочените пистолети, за което е имал разрешително за съхранение, издадено на търговското дружество „Бенмар\" ЕООД - град Бургас, но не е взел необходимите мерки за сигурност и особено мерките предвидени в надлежните правилници. Очаква се Районен съд - Бургас да насрочи дата за провеждане на разпоредително заседание по делото.", "date": "2019.10.10", "title": "Обвиниха Бенчо Бенчев за помагачество на Митьо Очите, притежание на оръжие и боеприпаси"}
{"url": "http://www.cross.bg/bulgariya-leva-sushtiya-1615164.html", "text": "/КРОСС/ През периода януари - август 2019 г. от България общо са изнесени стоки на стойност 37 900.9 млн. лв., което е с 3.8% повече в сравнение със същия период на предходната година. Само за август общият износ на стоки възлиза на 4 761 млн. лв. и нараства с 1.1% спрямо същия месец на предходната година, показват предварителните данни на Националния статистически институт. През периода общо в страната са внесени стоки на стойност 40 779.6 млн. лв. (по цени CIF), или с 0.4% по-малко спрямо същия период на 2018 година. През август 2019 г. общият внос на стоки намалява с 6.2% спрямо същия месец на предходната година и възлиза на 4 671.6 млн. лева. Общото външнотърговско салдо е отрицателно през периода януари - август и е на стойност 2 878.7 млн. лева.Търговия на България с ЕСПрез периода януари - юли износът на България за ЕС нараства с 4.8% спрямо същия период на 2018 г. и е в размер на 22 629.6 млн. лева. Основни търговски партньори на България са Германия, Румъния, Италия, Гърция, Франция и Белгия, които формират 66.6% от износа за държавите - членки на ЕС. През юли износът за ЕС се увеличава с 3% спрямо същия месец на предходната година и е в размер на 3 600 млн. лева. Вносът на България от ЕС през периода януари - юли 2019 г. се увеличава с 2.1% спрямо същия период на предходната година и достига 23 842.7 млн. лева. Най-голям е стойностният обем на стоките, внесени от Германия, Италия, Румъния, Гърция и Испания. През юли 2019 г. вносът на България от държавите - членки на ЕС, се увеличава с 4.9% спрямо същия месец на предходната година и е в размер на 3 740.7 млн. лева. Външнотърговското салдо (износ FOB - внос CIF) на България с ЕС за периода януари - юли 2019 г. е отрицателно и е на стойност 1 213.1 млн. лева.Търговия на България със страните извън ЕСИзносът на стоки от България за трети страни през януари - август нараства с 4.3% в сравнение със същия период на предходната година и е на стойност 12 118 млн. лева. Основни търговски партньори на България са Турция, Китай, Сърбия, Съединените американски щати, Руската федерация и Република Северна Македония, които формират 49.7% от износа за трети страни. През август износът на стоки от България за трети страни нараства с 13.4% спрямо същия месец на предходната година и е в размер на 1 607.7 млн. лева. Вносът на стоки в България от трети страни през периода януари - август 2019 г. намалява с 5.3% в сравнение със същия период на 2018 г. и е на стойност 13 813.9 млн. лева. Най-голям е стойностният обем на стоките, внесени от Руската федерация, Турция, Китай и Сърбия. През август 2019 г. вносът на стоки в България от трети страни намалява с 22.8% спрямо същия месец на предходната година и е в размер на 1 548.6 млн. лeвa. Външнотърговското салдо (износ FOB - внос CIF) на България с трети страни през периода януари - август 2019 г. е отрицателно и е в размер на 1 695.9 млн. лева.", "date": "2019.10.10", "title": "Стоки за 38 милиарда лева е изнесла България до август"}
{"url": "http://www.cross.bg/sotzialnite-bebe-pomosht-1615165.html", "text": "/КРОСС/ Родителите на изоставеното бебе в София са посетили вчера Агенцията за социално подпомагане (АСП) в район Люлин. Съобщили, че не могат да гледат детето и искали да го изоставят. Бащата казал, че лелята биела жена му, защото бебето плачело постоянно, съобщава бТВ. Това се случило около 17 ч., след което изчезнали. А социалните не могли да установят контакт с тях след това. До момента, в който мобилният екип получил сигнал късно снощи за изоставено бебе. Справката днес показала, че ставало дума за едно и също семейство.Преди няколко месеца двамата родители кандидатствали за помощ, но от АСП установили, че бащата е управител на няколко фирми и не отговаряли на критериите за доход. Затова помощи не са отпуснати. Мъжът заявил, че те били фиктивни и нямали достатъчно средства. Също така имал заболяване и ТЕЛК. 24-годишната майка не е работила до този момент. Майката е получила еднократна помощ при раждане.На този етап няма информация дали родителите имат собствено жилище. Ще бъде направен опит от социалните за работа със семейството. Детето може да остане в дома за медико-социални грижи до един месец от постъпването му. Единствено чрез решение на съда този срок може да бъде удължен. В това време ще се търси възможност 6-месечното момченце да бъде настанено при близки или далечни родинини, за да бъде в семейна среда. От началото на годината социалните в район Люлин са получили сигнали за 10 изоставени деца на различна възраст.", "date": "2019.10.10", "title": "Родителите на изоставеното бебе търсили помощ от социалните "}
{"url": "http://www.cross.bg/vreme-onova-metra-1615167.html", "text": "/КРОСС/ Преди половин век на тази дата 21 работници от \"Марица Изток 3\" пострадаха при най-тежката производствена авария в енергетиката ни. 2000 тона вряла вода се разстила на 100 метра разстояние, а водния стълб е с височина 9 метра. Всичко, изпречило се по пътя на врялата вода, е изгорено. На място загиват 3-ма души, още толкова приключват със земния си път на път за болницата, последната жертва - 43-годишната Зина Герасимова, умира близо месец след фаталната дата. Жертвите са общо 21, от които 17 мъже и 4 жени.Инцидентът по ирония на съдбата съвпада с разпускането на тогавашното Народно събрание и сформирането на служебен кабинет с премиер Ренета Инджова. Пак по ирония в деня на трагедията в курорта Старозагорски минерални бани е трябвало да започне семинар, посветен на условията за безопасен труд с участие на френски експерти. Домакини са били енергетиците от комплекса \"Марица-изток\".Всички ангажирани с разследването са единодушни в едно: ако пробойната в бака е закъсняла само с 40-50 минути - броят на жертвите е щял да бъде в пъти по-голям. Просто по трасето на врящата вълна е пътеката, по която към столовата са щели да преминат над 300 от общо 630-те на смяна работници в този ден. Свидетели разказват, че гледката е била кошмарна хората били направо сварени и натъркаляни, тревата покрай базалтовата пътека била като осланена. Избити прозорци, врати, резервоарът, който бил близо 10 метра, го нямало, все едно бил издухан.Първи на мястото пристигат медиците от гълъбовската болница, идват със самолет и колегите им от \"Пирогов\". \"Не съм си и помислял, че ще бъда свидетел на подобна трагедия. Мобилизирахме всичко, което можеше да се движи, само и само да пренесем колкото е възможно по-бързо ранените. Беше ужасно. Хората бяха в съзнание, дрехите им висяха на парцали по телата. Давахме им морфин, за да успеем да ги разсъблечем. След разговор с Клиниката по изгаряния в Пловдив към нас излетя военен хеликоптер...\", припомня си преди време пред \"Старозагорски новини\" д-р Янчо Карагьозов, който по онова време е главен лекар на здравното заведение. Разследването поема най-напред старши следовател Пейчо Пеев от Окръжната следствена служба, дни по-късно се включват и колегите му от Националното следствие Петър Мишев и Петър Манолов.Действията им се наблюдават от окръжния прокурор в Стара Загора. Проведени са разпити, проверени са книжа, направени са много технически експертизи . Станало ясно, че основната вина се носи от хората, които в далечната 1977 г., когато е монтиран високият близо 10 м стоманен резервоар за съхраняване на замърсения воден кондензат от котлоагрегатите, са извършвали заварките на метала. \"Били са с висока квалификация, по онова време подобни заварки са били извършвани от паспортчици. Направен е бил и дефектоскопски анализ от специализирана лаборатория. Стигнахме до името на бригадира, казваше се Михаил Кисьов. Нито тогава, нито по-късно успяха да го открият. Дали е бил извън страната, дали е починал - така и не се разбра. През цялото време, докато не бе прекратено по давност - разследването беше по член 123, ал. 3 от Наказателния кодекс срещу неизвестен извършител. Доколкото имам спомен, от Прокуратурата го прекратиха през 2004 година\", разказва преди време пред \"Старозагорски новини\" пенсионираният вече Пейчо Пеев.Вътрешна проверка за причините е образувана и в държавната \"НЕК\" ЕАД, чието поделение по онова време е централата. Председател на комисията е бил инж. Трифон Цветков. Той е категоричен, че металната конструкция е била изработена от специалистите на някогашното ДСО \"Монтажи\". Монтирането е направено от бригади на \"Енергомонтаж - Марица изток\" при изграждането на първия блок на централата през 1997 г. Тогава са направени и фаталните \"шевове\". Нищо не е подсказвало, че в един миг заварките няма да издържат. Никой не е бил забелязал дори струйка пара да излиза от мястото на скъсването във фаталния ден.", "date": "2019.10.10", "title": "Половин век от най-голямата трагедия в българската енергетика"}
{"url": "http://www.cross.bg/dobromira-tosheva-vsichki-1615168.html", "text": "/КРОСС/ Тракия отдавна загуби титлата си на най-модерен и приветлив пловдивски район. Констатацията е не само моя, а на всички, които живеят тук - споделя родената на това място и работеща тук Добромира Тошева - кандидат-районен кмет от левицата. За Тракия казва: .Отлично знае, че това е нейна метафора, която я държи изправена и далеч от отчаянието. Защото реалността е съвсем друга. Заедно с екипа си тя е документирала най-фрапантното от обиколките им, от т. н. инфраструктура на района.Снимките представят грозна картина:Разбити стълби, по които съгражданите й редовно се препъват.Потресаващи беседки самоделки, където пенсионерите се събират на раздумка или да поиграят на шах и карти.В парка, където играят децата, или липсват пътеки, или, ако ги има, те са с разбити плочки и нагънат релеф.Пейките стават за всичко друго, но не и за сядане.Сметта не се събира редовно, а боклукчийските коли дрънчат в най-неподходящото време и смущават всички. „Едва ли трябват твърде много средства, за да спрем разрухата. Трябва желание и воля. Имам ги.Вярвам, че и съкварталците ми ги имат\" - убедена е Добромира Тошева. Тя призовава всички от района да действат заедно. За да превърнат Тракия в наистина прекрасно място за живеене и отдих. ", "date": "2019.10.10", "title": "Добромира Тошева: Няма да се примирим с разрухата в Тракия! (снимки)"}
{"url": "http://www.cross.bg/kmet-arda-mogilitza-1615115.html", "text": "/КРОСС/  „Ще върнем кметските наместници в малките населени места, за да бъдем по-близко до хората. Нека не забравяме, че дори едно малко селце има нужда от човек, на който жителите да се опрат във всеки труден момент.\" Това заяви кандидатът за кмет на Смолян от \"БСП за България\"  Стефан Сабрутев.  Той продължи своите срещи с гражданите на община Смолян -  с жителите на селата Чокманово, Кошница, Арда и Могилица, които посрещнаха с радост кандидата. От посетените села единствено село Могилица ще имат избор на кмет.  Липсата на кметски наместници в селата Кошница, Арда и Чокманово напълно лишава населението от диалог с управляващите.Хората споделиха  проблемите си - Чокманово е едино от малкото села, в което няма детска площадка. Има извършен ремонт от страна на ВиК, но след отстраняването на проблема, асфалт не е положен до този момент. Присъстващите  изказа своята благодарност към Стефан Сабрутев, че винаги се е отзовавал, както и за  дарението на църква „Свети Архангел Михаил\". В село Кошница хората  също са изгубили доверие към управляващите. От 7 години имат проблем с  шкарпа,  която е в състояние на разпад и застрашава живота им. В Арда от тази година нямат право да избират кмет, тъй като населението е намаляло наполовина. Хората са лишени от достъп до здравни услуги и се налага да пътуват до Смолян. Жителите на Арда споделиха, че през тази година училището им е защитено, но това не е сигурно за следващата година и все по-малко семейства остават да живеят в селището, защото няма условия за отглеждане на малко дете - за осем години няма нито едно извършено подобрение.Жителите на Могилица повдигнаха и въпроса за туризма в района и споделиха, че искат да участват в развитието му.Гореща бе и темата за земеделието - всички жители на селата потвърдиха, че искат да върнат този отрасъл, стига да получат нужната подкрепа на общината. При проведените срещи Сабрутев получи силна подкрепа от хората - в населените места той се приема като човек, който помага и се отзовава на всяка една молба - жителите на Чокманово отново му благодариха за изграждането на параклиса в селото, макар в този момент да не е бил управляващ. От село Могилица кандидатът за кмет получи грамота, връчена от пенсионерския клуб за оказаната подкрепа и съдействие през годините. ", "date": "2019.10.10", "title": "Стефан Сабрутев: Ако аз стана кмет, ще се обърна към хората, за да видим техните проблеми"}
{"url": "http://www.cross.bg/durzhavi-danni-bryuksel-1615156.html", "text": "/КРОСС/ Брюксел, 10 октомври /кор. на БТА Николай Желязков/Европейската комисия реши, че открива наказателни процедури срещу Австрия, България, Румъния и Унгария заради подписването на 13 септември 2018 г. на споразумение с пет държави от Западните Балкани за автоматизиран обмен на данни за ДНК, пръстови отпечатъци и регистрация на превозни средства.Според комисията споразумението нарушава изключителната компетентност на ЕС в тази област. Обменът на такива данни между държавите в ЕС е уреден с решенията на Съвета на ЕС, уточнява ЕК. Посочените държави разполагат с два месеца, за да отговорят на доводите на комисията. ЕК може да реши да продължи след това наказателната процедура, се посочва в съобщението.Източник: Брюксел ", "date": "2019.10.10", "title": "ЕК започва наказателна процедура срещу България заради обмена на данни с държави от Западните Балкани"}
{"url": "http://www.cross.bg/nedoverie-beshe-pravitelstvoto-1615148.html", "text": "/КРОСС/ Румънският парламент подкрепи вот на недоверие срещу правителството в страната, съобщи Romania Insider.Вотът на недоверие беше подкрепен от 238 депутата. Това е с 5 повече от нужните за това 233 гласа.Още с внасянето на предложението беше ясно, че вотът най-вероятно ще мине. Това означава падане на правителството на премиера Виорика Дънчила.Сега се очаква президентът Клаус Йоханис да обяви новия временен премиер. Още с внасянето в парламента, предложението имаше подкрепата на 237 депутата.През последната седмица протичаха постоянни преговори за гласуването.", "date": "2019.10.10", "title": "Румънските депутати подкрепиха вот на недоверие"}
{"url": "http://www.cross.bg/nebosturgachi-neiinite-godini-1615152.html", "text": "/КРОСС/ „Вертикалната гора\" на Милано или двете окичени със зеленина високи сгради в модерния център на града бяха обявени за небостъргачи - икони на света. Стори го престижната американска организация за съвременна урбанистика „Council on Tall Buildings and Urban Habitat\" с централа в Чикаго. Завчера тя оповести с нарочна декларация, че забилата се в небето миланска „гора\" е включена в списъка на 50-те емблематични за планетата небостъргачи на нейните последни 50 години.Двете уникални високи сгради са построени през 2014 г. в централната градска зона „Порта нуова\" по проект на известния архитект Стефано Боери. Едната „кула\" се издига на 110 м височина, а другата на 75 м, като и двете са „пременени\" с общо 20 декара гъста зеленина. Става дума за 711 дървета, 5000 големи храстии 15 хил. висящи растения и цветя от над 100 растителни вида. За всички тях се грижат постоянно десетина озеленители - алпинисти, които в Милано наричат „летящите градинари\". Обявяването на „Вертикалните гори\" за небостъргачи - икона на планетарнта архитектура обаче не е първото международно признание за създателите им. Защото в края на 2014 г. или броени месеца след като приеха първите си обитатели, „кулите\" бяха обявени от авторитетния Музей на архитектурата във Франкфурт за „най-красивите небостъргачи на света\". Иначе да живееш в тях си е истински лукс - ами цената на квадратен метър в помещаващите се в „гората\" 110 апартамента е от 15 хил. евро нагоре.В италианския град Асти бе построена първата вила, която не е свързана нито с електрическата мрежа на страната, нито с газопровод. А иначе не само нейните климатик, осветление, телевизори, хладилници, печки, пералня и всевъзможни други домашни уреди си работят на пълна пара. Защото дори електрическият автомобил в гаража може да бъде винаги включен за зареждане, както постоянно действа и алармената инсталация. С други думи собствениците на вилата няма повече да плащат ток и газ. Според архитектите и конструкторите на къщата инвестицията в осигуряващата нужната енергия мощна фотоволтаична инсталация ще се възстанови само за 5 години.", "date": "2019.10.10", "title": "Миланската Вертикална гора с ново признание"}
{"url": "http://www.cross.bg/zdraveopazvane-bolnitzi-plovdiv-1615111.html", "text": "/КРОСС/ \"Приоритет в нашата управленска програма „Пловдив на хората\" е спасяването на общинското здравеопазване\", заяви кандидатът за кмет на Пловдив с № 56 Николай Радев и даде възможност на лекарския екип в листата на „БСП за България\" да очертае параметрите на оздравителната програма.Младият хирург д-р Атанас Баташки описа идеята за спасяване на изпадналата в тежко финансово състояние МБАЛ „Св.Мина\". Първо, тя не бива да бъде търговско дружество, а общинска структура, като преструктурирането трябва да стане с решение на Министерството на здравеопазване. „В новата ситуация основните заплатите на медицинския персонал се поемат от общинския бюджет. Изчисленията показват, че това „перо\" на МБАЛ „Св. Мина\" възлиза на 3 млн. лв., сума която не е непосилна за общината\" - уточни Радев.„Законът за българското здравеопазване позволява това  да се случи - допълни го д-р Баташки.- А средствата за допълнително материално стимулиране идват от дейностите по Здравна каса\". И даде пример с ведомствени болници, като ВМА и на МВР. „Говорим конкретно за общинските болници в Пловдив и за община Пловдив  - припомни смисъла на авангардното предложение Николай Радев.„Недопустимо е в управителния орган на града и в здравната му комисия да няма достатъчно вещи в сферата на здравеопазването личности\" - включи се в обсъждането д-р Любомир Паунов, млад хирург, кандидат за общински съветник от листата с № 56\". Той отново разви идеята си за млади лекари специализанти в общинските болници със стипендии от общината. Така трябва да се процедира и с медицинските специалисти - предложи медицинската сестра Бойка Балтаджиева, кандидат-общински съветник. Тя изтъкна, че липсата на кадри в общинските болници е свързано с ниското им заплащане.„Належащ проблем е долекуването на пациентите след приключване на интервенции. За тях трябва да се грижат специално обучени кадри. Пловдив спешно се нуждае от центрове за долекуване\" - е мнението на д-р Регина Хатър,  доктор по обща и пластична хирургия, кандидат за общински съветник от„БСП за България\".„Идеите, които споделихме и общо обсъдихме, могат да се приложат успешно в общинското здравеопазване, само ако получим доверието на пловдивчани на 27 октомври с № 56\" - обобщи дискусията кандидатът за кмет на район Северен- д-р Атанас Баташки. ", "date": "2019.10.10", "title": "Николай Радев: Ангажираме се да спасим общинското здравеопазване. Знаем как да го направим!"}
{"url": "http://www.cross.bg/kmet-izbor-kandidati-1615153.html", "text": "/КРОСС/ За първия тур на местните избори т.г. ще бъдат отпечатани 17 257 800 бюлетини, от които 6.9 млн. за избор на общински съветници. Предстои одобрението на образците на бюлетини в още две населени места, обяви говорителят на Централната избирателна комисия Александър Андреев днес. Бюлетините за избор на кмет на кметство ще бъдат близо 1.6 млн., а за избор на районни кметове в София, Пловдив и Варна - 1.8 млн. Единичната цена за отпечатване на бюлетина е 32 стотинки. Бюлетините, с които се гласува за кмет на община, кмет на кметство. както и районен кмет в София, Пловдив и Варна, са еднотипни. От лявата страна са имената на партиите и коалициите, издигнали кандидати, а от дясната - имената на кандидатите. По средата са квадратчетата с номерата на партиите, коалициите и независимите кандидати. Най-отдолу има опция \"Не подкрепям никого\". В бюлетината за избор на кмет на Столичната община например има 20 кандидати и \"Не подкрепям никого\".От лявата страна на бюлетината за избор на общински съветници са вписани наименованията на всички партии и коалиции, регистрирали кандидатски листи, както и имената на независимите кандидати; а от дясната има кръгчета за отбелязване на преференция, в които има номера от 101 нагоре (в София до 161 - бел авт.). Има и възможност \"Не подкрепям никого\". По неокончателни данни избирателите са 6 227 901, като в събота приключва подаването на заявления за гласуване по настоящ адрес, право на което имат притежаващите такъв от поне 26 април. Кандидатите за кметове на общини са 1254, а за общински съветници - 29 515, от които осем чужди граждани от Великобритания, Румъния, Гърция, Нидерландия и Полша. В изборите за кмет на кметства, които ще се проведат на 1968 места, ще участват 5059 кандидати, а за районни кметове в София, Пловдив и Варна - 460.", "date": "2019.10.10", "title": "За първия тур на местните избори ще бъдат отпечатани 17.2 млн. бюлетини"}
{"url": "http://www.cross.bg/leva-sofiya-evroshans-1615155.html", "text": "/КРОСС/ През последните няколко дни участниците в числовата игра „Еврошанс\" преживяха моменти, изпълнени с късмет, добри новини и страхотни суми. Много играчи направиха точни прогнози в пунктовете на „Евробет\" и печалбите им на закъсняха.Един от щастливците, които успяха да запишат страхотен резултат, е Цанко Цветанов от Правец. По професия той е шофьор и често се шегува, че дългогодишният му опит зад волана явно му помага да се придвижва и по пътищата на късмета. Благодарение на безпогрешната си прогноза от 9 числа, на която залага 30 стотинки, сега Цанко отнася сумата от .В списъка с късметлии следват трима участници с печалби по . 24-годишният икономист Али Реджеб от Крумовград е първият от тях. Той грабва петцифрената сума след като отгатва 9 от 10 числа в „Еврошанс\". Със същия успех може да се похвали и варненецът Галин Колев. Към тях двамата се присъединява и Росен Симеонов от София, който не за първи път изпитва емоцията на късмета.Едно перфектно предвиждане донесе 6 000 лева на Кънчо Русев от Селиминово. Той е земеделски производител и твърди, че за да спечелиш трябва да си търпелив, както когато засаждаш нова реколта.Нови двама участници попълниха алеята на славата на „Еврошанс\"! Те познаха всичките си 7 числа и със залог от 1 лев спечелиха по . Това са Васил Маринов от София и Тошко Димитров от Елин Пелин. Техни събратя по късмет от Чакаларово, София и Чорбаджийско се радват на печалби по .Тегленията на играта  можете да следите в пунктовете на  и на eurobet.bg. Забавлявайте се и с мобилното приложение, което можете да свалите от .", "date": "2019.10.10", "title": "Точни прогнози и страхотни печалби за играчите на „Еврошанс“"}
{"url": "http://www.cross.bg/siriya-lavrov-ministur-1615157.html", "text": "/КРОСС/ Русия планира да настоява за диалог между сирийското и турското правителство след нахлуването на турските войски в Сирия. Това каза днес пред журналисти в Ашхабад руският външен министър Сергей Лавров, предаде Ройтерс, цитирайки РИА Новости.Лавров посочи, че ситуацията в Северна Сирия може да бъде уредена на основата на съществуващите споразумения, предаде ТАСС. \"Ние неизменно и от самото начало на кризата в Сирия сме обръщали внимание върху това, че разбираме законното безпокойство на Турция заради сигурността на границите й. Едновременно с това всячески подчертаваме необходимостта това безпокойство да бъде уредено в рамките на съществуващите между Дамаск и Анкара договорености, така нареченото споразумение от Адана от 1998 г.\", каза той.Руският министър заяви, че ефективното прилагане на това споразумение, което по думите му предполага съвместни усилия за пресичане на терористични акции по границата между Турция и Сирия, е било усложнено от действията на американците и оглавяваната от тях коалиция на източния бряг на Ефрат.\"Много години предупреждавахме за изключително голямата опасност от този експеримент там на американците, които всячески се опитваха да противопоставят кюрдите на арабските племена. Предупреждавахме да не бъде разигравана кюрдската карта, защото това може да свърши много зле, за което ни предупреждаваха нашите колеги от другите страни в региона с големи кюрдски общности\", добави той.Лавров каза, че руските и турските военни поддържат редовни контакти във връзка с турската операция в Сирия. \"Както знаете, президентът (Реджеп) Тайип Ердоган позвъни на президента (Владимир) Путин, преди това на мен ми се обади турският министър на външните работи Мевлют Чавушоглу. Между нас има канал за поддържане на редовна връзка за избягване на инциденти, нашите военни поддържат редовни контакти едни с други. Заинтересовани сме от възможно най-бързо успокояване на ситуацията, преди всичко на основата на зачитането на суверенитета и териториалната цялост на Сирия\", заяви той.Лавров е в столицата на Туркменистан Ашхабад за срещата на външните министри на страните от ОНД.  ", "date": "2019.10.10", "title": "Русия заяви, че ще настоява за турско-сирийски диалог"}
{"url": "http://www.cross.bg/tzatzarov-septemvri-kostov-1615154.html", "text": "/КРОСС/ Срещу генералния директор на БНР Светослав Костов има сигнал в прокуратурата - за нарушения при обществени поръчки, включително \"надписани\" договори, със завишени суми, за изчезнала информация от служебни компютри. Сигналът обаче буквално бил постъпил вчера (9 октомври) и тепърва държавното обвинение прави проверки т.е. тепърва ще става ясно дали и кога ще има обвинителен акт. Това обяви главният прокурор Сотир Цацаров по време на специалното си изслушване в парламента.Според Цацаров, за събитията в БНР и спирането на \"Хоризонт\" и \"Преди всички\" за около 4 часа и половина на 13 септември има две групи, които твърдят различни неща. Първата група, представена от главния прокурор чрез показания на журналистката Силвия Великова, обяснява спирането на програма \"Хоризонт\" с външен натиск. Цацаров посочи показания на Великова, че генералният директор Светослав Костов инициирал среща с нея в Борисовата градина на 11 септември. Там Костов й обяснил, че трябва да я свали, защото го притискали и щели да орежат бюджета на БНР. Използвал е аргумент и за децата си - как щял да ги храни, ако Великова остане водещ на \"Преди всички\" и водещ репортер в съдебния ресор на радиото. Същевременно, Цацаров обясни, че има разминаване в показанията за случилото се на 11 септември в Борисовата градина. Генералният директор казва, че минал през Борисовата градина, видял Великова и нейна колежка, която била в майчинство, поздравил ги и продължил, обясни обвинител номер 1. Тепърва обаче прокуратурата ще търси показания от въпросната колежка - най-вероятно в рамките на досъдебното производство.\"Аз лично не съм искал от никого да бъде заменяна Силвия Великова като журналист, отразяващ събития и като водещ на предаване\", казал Костов съгласно думите на Цацаров. Що се отнася до командировката на Силвия Великова в Стара Загора точно на 13 септември - да обучава кадри там, твърденията пак са две. Директорът на радиото в Стара Загора казва, че заповедта е била спешна, докато Светослав Костов твърди, че заповедта била планирана и предварително съгласувана - за да обучава Великова млади колеги в специална академия.В обобщение главният прокурор заяви, че наблюдаващият прокурор ще образува преписка, защото има данни за престъпление при спирането на сигнала на 13 септември. Сотир Цацаров отговори и на въпрос на депутата от БСП Александър Симов - ще бъдат изискани разпечатки от всички мобилни комуникации на посочените в свидетелските показания участници в цялата история.Кога е възстановен сигналът на БНР? Има противоречие кога точно е възстановено излъчването. Цацаров обясни, че Светослав Костов е изпратил мейл в 8:07 часа на 13 септември до НУРТС да бъде пуснат по-рано сигнала - към 10:20 часа. Съответно, твърдението при тази версия е, че радиото отново е в ефир към 10:18 часа. А директорът на дирекция \"Техника\" в БНР твърди, че около 9:00 часа Костов му се обадил и поискал да каже на НУРТС да пусне сигнала към 10:20 часа. Официално обаче Цацаров посочи времеви диапазон на спирането 6:00 - 10:42 часа.И ощеОсвен това, Цацаров съобщи, че на 24 септември репортер от БНР се оплакал, че на 20 септември се стигнало до скандал между въпросния човек и един от редакторите на радиото - дали да бъде излъчена определена новина. Репортерът твърди, че редакторът го нападнал и е представил медицинско свидетелство за лека телесна повреда - на врата. Разпитана е и г-жа Даниела Късовска, заместник на ръководителя на програма \"Хоризонт\", която описала конфликт и опит да бъдат разтървани спорещите. Припомняме, че заради всичко случило се СЕМ стартира процедура за освобождаване на Светослав Костов. ", "date": "2019.10.10", "title": "Цацаров: Има сигнал срещу генералния директор за измами с обществени поръчки"}
{"url": "http://www.cross.bg/deiistviyata-sofiiiska-zadurzhani-1615158.html", "text": "/КРОСС/ Полицейската операция срещу престъпленията с наркотични вещества е проведена на 8 октомври на територията на Софийска област. Действията са осъществени от криминалисти на ОДМВР- София, колегите им от РУ- Ботевград, под наблюдението на Софийска окръжна прокуратура. В хода на операцията, в района на бетонов възел в с. Скравена, са установени четири парникови оранжерии с канабисови насаждения. В момент на полагане на грижи за растенията на място са задържани 33-годишен варненец, 24-годишен мъж от ловешкото село Умаревци и 22-годишна от Гоце Делчев. От оранжериите, разположени на площ от около 2 декара, и оборудвани с вентилационна система и  капково напояване, са иззети над 3500 стръка канабисови растения, различни видове торове и суха растителна маса, реагираща на канабис. По случая е образувано досъдебно производство. Вчера тримата задържани са привлечени в качеството на обвиняеми. С прокурорско постановление им е наложена мярка за неотклонение „задържане под стража\" за срок до 72 часа. Действията по разследването продължават.", "date": "2019.10.10", "title": "Парникови оранжерии с канабис са разкрити при спецакция на криминалисти от ОДМВР- София и РУ- Ботевград"}
{"url": "http://www.cross.bg/izrael-elron-nikolova-1615159.html", "text": "/КРОСС/ Заместник министър-председателят по икономическата и демографската политика Марияна Николова проведе среща с посланика на Държавата Израел у нас Н. Пр. Йорам Елрон. В началото на разговора вицепремиерът осъди нападенията от последното денонощие срещу синагога в германския град Хале и срещу еврейски център в Бруклин, Ню Йорк. „Осъждаме всякакви нападения над храмове, независимо от това към кое вероизповедание са и изразяваме своите искрени съболезнования на близките на жертвите\", заяви българският заместник министър-председател.  Двамата обсъдиха широк кръг от теми, свързани със сътрудничеството между България и Израел, включително обмяната на опит в сферата на киберсигурността. Посланик Елрон даде висока оценка на двустранните отношения, които определи като изключително важни за Израел и отбеляза, че ще работи за тяхното засилване. Акцент в разговорите беше и предстоящия в Тел Авив в края на януари 2020 г. международен форум за кибертехнологии.", "date": "2019.10.10", "title": "Вицепремиерът Николова се срещна с посланика на Държавата Израел в България"}
{"url": "http://www.cross.bg/literatyra-beshe-nagradi-1615147.html", "text": "/КРОСС/Днес ще бъде обявена Нобеловата награда за литература. Отличията ще бъдат две, тъй като миналата година не беше присъдена награда заради скандал.Шведската академия, която връчва Нобеловите награди за литература, е с променен състав и въведе промени, след като съпругът на неин член беше уличен в изнасилване и продажба на вътрешна информация за наградите./КРОСС/ Шведската академия, която връчва Нобеловите награди за литература, е с променен състав и въведе промени, след като съпругът на неин член беше уличен в изнасилване и продажба на вътрешна информация за наградите.", "date": "2019.10.10", "title": "Ива Стойкова Ще бъдат връчени две Нобелови награди за литература"}
{"url": "http://www.cross.bg/tyrtziya-operatziya-siriya-1615133.html", "text": "/КРОСС/ Турция ще пусне милиони бежанци към Европа, ако ЕС критикува военната офанзива на Анкара в Сирия. Това предупреди държавният глава на Турция Реджеп Тайип Ердоган, цитиран от Тhe Independent. „ЕС, събудете се! Казвам го отново: ако се опитате да представите нашата операция в Сирия като нашествие, задачата ни ще е проста: ще отворим вратите и ще изпратим 3,6 милиона мигранти към вас\", заяви Ердоган в реч пред парламента в Анкара.         Вчера държавният глава на Турция обяви началото на нова, трета по ред операция на Анкара в Северна Сирия под името „Извор на мира\". „Турските въоръжени сили, заедно със „Сирийската национална армия\"(СНА), започнаха операция „Извор на мира\" срещу „Работническата партия на Кюрдистан\" (ПКК), „Отрядите за народна самоотбрана\" (ОНС) и „Ислямска държава\", обяви Ердоган. Съгласно думите му, целта на новата операция на турските въоръжени сили е „унищожаване на терористичния коридор, както и постигане на мир и стабилност в региона\". Кадри от военната операция можете да видите във видеото горе.     Европейският съюз призова Турция незабавно да преустанови действията си. Отвъд океана президентът на САЩ Доналд Тръмп определи операцията като „лоша идея\", но заяви, че няма да подкрепя кюрдите, защото \"те не помогнали на САЩ по време на Втората световна война\". Държавният секретар Майк Помпео увери, че с решението си за изтегляне на американските войници Вашингтон не е дал „зелена светлина\" за военна намеса на Турция. Иран и Саудитска Арабия също осъдиха операцията на Анкара.", "date": "2019.10.10", "title": "Ердоган заплаши да пусне милиони бежанци към Европа, ако ЕС критикува операцията в Сирия"}
{"url": "http://www.cross.bg/frantziya-shvetziya-hora-1615134.html", "text": "/КРОСС/ Спецпрокуратурата повдигна обвинения на двама души за участие в престъпен сговор за трафик на хора във Франция и Швеция с цел набиране, транспортиране и склоняване към просия. Двамата са задържани вчера във Видин. При извършените претърсвания в жилища и автомобили, както и лични обиски, са намерени и иззети 700 евро, 2000 шведски крони, бележки от преводи на различни суми, касови бележки на френски и шведски език, талони на автомобили, договори и пълномощни, тетрадки със записки на имена и суми в евро и други документи, доказващи престъпната дейност. Трафикантите набирали кандидати с обещания за работа на Запад сред малоимотни и малограмотни хора. Транспортирали ги във Франция и Швеция, осигурявали им мизерни квартири и храна, склонявали ги да просят и прибирали по-голямата част от \"приходите\". Установени и разпитани като свидетели са множество жертви на трафика, експлоатирани от двамата видинчани.", "date": "2019.10.10", "title": "Двама от Видин с обвинение за трафик на хора към Франция и Швеция"}
{"url": "http://www.cross.bg/dimov-dimitur-narodnoto-1615124.html", "text": "/КРОСС/ Изложбата „Димитър Димов в писма и спомени\" беше открита в Народното събрание. Това съобщиха от пресцентъра на Народното събрание,съобщава ФокусЕкспозицията е посветена на 110-ата годишнина от рождението на писателя и в нея са представени ръкописи, вещи и снимки от фонда на къща-музей „Димитър Димов\". На 16 пана са показани и моменти от живота на автора на романите „Тютюн\" и „Осъдени души\", свързани с неговото семейство, професионален път, приятелства, обществена дейност и кореспонденция.Заместник-председателят на парламентарната Комисия по културата и медиите Диана Саватева отбеляза, че изложбата разкрива по-малко известни факти, свързани с житейския път на бележития учен и творец.Димитър Димов е един от най-скромните и моралните български писатели, който през целия си живот налага висока ценностна система, подчерта директорът на Националния литературен музей Атанас Капралов. По думите му Димитър Димов е автор на изключително силни, дълбоки и психологизирани творби, превърнали се в еталон.Автор на експозицията е д-р Милена Катошева, а художественото оформление е дело на Ивелина Велинова. Богатият и внимателно подбран архивен материал дава възможност всеки сам да изгради собствените си впечатления за един преди всичко талантлив човек.По повод годишнината от рождението на Димитър Димов бе представен и юбилеен вестник, издаден от Националния литературен музей. ", "date": "2019.10.10", "title": "Изложбата „Димитър Димов в писма и спомени“ беше открита в Народното събрание"}
{"url": "http://www.cross.bg/leva-akta-stoiinost-1615138.html", "text": "/КРОСС/  Над 14 млн. лева е изхарчил държавният Електроенергиен системен оператор без да спазва Закона за обществените поръчки,съобщава БНТ. Това показва проверка на Агенцията за държавна финансова инспекция за третото тримесечие на тази година.Ведомството е направило проверка на 1066 договора през периода на обща стойност 284 млн. лева.Отделно проверените обществени поръчки са 333 на обща стойност 667 млн. лева.В резултат на проверките са съставени девет акта за начет и 345 акта за административни нарушения.Едно от най-тежките нарушения, които инспекторите могат да открият е нанасянето на вреди и липсата на средства. Сред проверяваните най-голям е обема на вредите в Българската академия на науките - над 200 хиляди лева и в община Бургас - над 300 хиляди лева.", "date": "2019.10.10", "title": "Над 14 млн. лева изхарчили незаконно от Електроенергийния системен оператор"}
{"url": "http://www.cross.bg/ananiev-stydentite-spetzializanti-1615143.html", "text": "/КРОСС/ По редица от поставените от студентите - медици и специализанти въпроси Министерството на здравеопазването има сходни позиции. Това стана ясно по време на среща на министър Кирил Ананиев и представители на студенти-медици и специализанти.На нея бяха обсъдени притесненията на студентите и специализантите относно проектa на Наредба №1 за специализациите на МЗ.В момента документът е публикуван на сайта на ведомството за обществено обсъждане, срокът на което ще бъде удължен. В рамките на общественото обсъждане всички заинтересовани страни могат да изпращат своите предложения и становища, които ще бъдат разгледани в Министерството на здравеопазването.Министър Ананиев и студентите - медици и специализанти се договориха да проведат следваща среща в началото на месец ноември. Дотогава те ще внесат и следващи свои предложения. Здравният министър пое ангажимент да не се бърза с наредбата, а акцент да бъде поставен върху прецизирането на текстовете. ", "date": "2019.10.10", "title": "Министър Ананиев се срещна със студенти по медицина"}
{"url": "http://www.cross.bg/asteriks-komiksite-beshe-1615144.html", "text": "Фредерик, почитател на комиксите за Астерикс: Страхотно е, че транспортната компания реши да отдаде дължимото на този великолепен момент от френската култура. Шофирах три часа и половина, специално, за да дойдем тук, отложихме други наши планове, за да празнуваме 60 - годишния юбилей на тези герои.Мишел Гаре, говорител на компанията, управляваща парижкото метро: Идеята беше, че това е рожден ден на герои, които се харесват на всички поколения. Както виждате, тук има представители на всички възрасти. Тук са суперфенове на тези герои и на сюжета от комиксите.Идеята беше приета повече от възторжено от почитателите на комиксите.Легендарната двойка се ражда в книга, написана от Рьоне Госини и е илюстрирана от Албер Юдерзо. Комиксът е създаден през 1959 година. Оттогава до днес дребничкият гал Астерикс, редом до грамадния си приятел Обеликс, със своя дух и подвизи превземат без усилие въображението и печелят възхищението. Продадени са над 370 милиона броя от комиксите по целия свят. Преведени са на над 100 езика. Вдъхновили са множество филми за големия екран и анимации. А светът чака следващите им приключения. ", "date": "2019.10.10", "title": "Астерикс в метрото в Париж"}
{"url": "http://www.cross.bg/tokarchyk-nagradata-olga-1615149.html", "text": "/КРОСС/ Полската писателка Олга Токарчук спечели Нобеловата награда за литература за 2018 г. Шведската академия обяви новината след миналогодишния прецедент, при който връчването на наградата беше отменено. Престижното отличие отива при нея „за изключителното ѝ въображение, което с енциклопедична страст представя пресичането на граници като форма на живот\". Австрийският белетрист, поет и драматург Петер Хандке спечели наградата за 2019 година.Най-новото издание на романа \"Бегуни\" на Олга Токарчук излезе това лято с логото на издателство ICU. Той е определян като феномен в европейската литература. За него полската писателка е удостоена с престижната награда Man Booker International за 2018 г., както и с обичта на читателите в редица страни, включително и България. „Бегуни\" е книга за същността на пътуването, за неговата психология и за човешката анатомия.През декември издателство ICU ще издаде и графичния роман на Токарчук \"Изгубената душа\", отново с превод на Силвия Борисова и илюстрации на Йоана Консехо.Издателката от ICU Невена Дишлиева-Кръстева коментира наградата:Преводачката Силвия Борисова споделя:Олга Токарчук е родена на 29 януари 1962 г. в Сулехов, Полша. Тя е едно от най-важните имена в съвременната полска и световна литература. Обичана, превеждана, четена и награждавана писателка, в чието творчество има разкази, романи, есета, критически текстове, сценарии, поезия и пр.Сред престижните призове, на които е носителка, е Man Booker International 2018 за английския превод на „Бегуни\" (Flights), дело на Дженифър Крофт, наградата Нике (четирикратно), наградата на Асоциацията на полските издатели, наградата на фондация Кошчелски и др. През 2004 г. е финалист за международната награда IMPAC, а през 2019-а е финалист за Man Booker International. Психолог по образование, Токарчук е последователка на Карл Юнг, чиито произведения сочи за свое вдъхновениe.Популярността на Токарчук е феноменална, а читателите ѝ я уважават най-вече заради добрия вкус, енциклопедичните познания, литературния ѝ и разказвачески талант, и - не на последно място - заради философската дълбочина на творбите ѝ.", "date": "2019.10.10", "title": "Олга Токарчук спечели Нобеловата награда за литература за 2018 г."}
{"url": "http://www.cross.bg/laiiden-tochki-beroe-1615145.html", "text": "/КРОСС/Берое отпадна от турнира за купата на ФИБА Европа, след като отстъпи с 86:108 (20:25, 15:21, 23:28, 19:18, 9:16) след продължение на холандския ЗЗ Лайден. По този начин старозагорците, които спечелиха с 15 точки разлика първия мач, отпаднаха от надпреварата.Иван Лилов се превърна в герой за Берое в редовното време, след като наниза тройка 30 секунди преди сирената и съкрати пасива на Берое до 15 пункта. ЗЗ Лайден пропусна следващите си две стрелби в последната атака и така се стигна до продължение, в което обаче холандците надиграха българите.Допълнителната част започна с точни изстрели от нарушение на Остин Джеймс Прайс, но забивка на Рейгарвиус Уилямс върна домакините играта. Нова забивка на Тайлър Пърсънс даде преднина на ЗЗ Лайден в общия резултат, а последвалите четири точки от нарушения донесоха и спокойствие за холандците в остатъка от продължението.Бракстън Хъгинс бе най-резултатен в мача с 27 точки за ЗЗ Лайден, докато Рейгарвиус Уилямс завърши с дабъл-дабъл при 21 и 16 борби. Остин Джеймс Прайс записа дабъл-дабъл за Берое с 22 точки и 11 борби.ЗЗ Лайден ще играе в група \"А\" заедно с Бенфика (Португалия), Интер Братислава (Словакия) и ПВСК-Веолиа (Унгария). ", "date": "2019.10.10", "title": "Драматично и нещастно отпадане за берое от купата на фиба"}
{"url": "http://www.cross.bg/zayavi-prezident-zelenski-1615121.html", "text": "/КРОСС/ Украинският президент Владимир Зеленски обвини своя предшественик Петро Порошенко в опит да оглави нов Майдан. Това заяви Зеленски на пресконференция, съобщават \"Страна.ua\" и Лента.ру.\"Грешката на Порошенко е в това, че той мисли, че е готов да бъде лидер на друг Майдан\", заяви Зеленски.По мнението му, Порошенко \"на физиологическо ниво\" забравя, че той вече не е президент и не иска да повярва в това. \"Но проблемът е в това, че той леко подстрекава хората. Ето той ходил, разхождал се и внезапно дошъл на Майдана\", заяви Зеленски.Украинският президент заяви, че не се бои от нов Майдан. \"Във всеки момент, ако обществото не иска да бъда президент, няма да има кръвопролития. Но хората тогава точно няма да изберат спиране на войната от меню, което е на продажба на политическия пазар\", заяви Зеленски. Днес, 10 октомври, Владимир Зеленски даде първата си няколко часова конференция. Журналистите се допускат до президента на няколко групи.Припомняме, на 6 октомври 10 хил. души организираха акция на площад \"Независимост\" в Киев.Акцията бе срещу подписването от Украйна на \"формулата Щайнмайер\" за регулиране на конфликта в Донбас. Те смятат, че \"формулата\" е капитулация за Киев. На площада дойде и Порошенко със своята съпруга. Бившият президент заяви, че \"формулата Щайнмайер\" е написана в Кремъл. \"Формула Щайнмайер\" бе предложена от сегашния президент на Германия Франк-Валтер Щайнмайер се определя от механизма за определяне на особен статус на Донбас, възможна амнистия и избори на териториите, които не са контролирани от Киев.", "date": "2019.10.10", "title": "Зеленски обвини Порошенко, че готви нов Майдан"}
{"url": "http://www.cross.bg/ispaniya-konsylstvo-zaharieva-1615146.html", "text": "/КРОСС/ Вицепремиерът и министър на външните работи Екатерина Захариева откри новото Генерално консулство на Република България в Барселона, Кралство Испания.Генерален консул ще бъде Цветелин Цолов, който досега ръководеше Генералното консулство във Валенсия.\"Радвам се, че за две години като външен министър успях да открия две нови посолства и две нови консулства. Свърши времето, когато България закриваше мисиите си. Благодаря на българската общност тук и специално на г-жа Иванка Иванова, без вашата подкрепа трудно щяхме да се справим. Благодаря, че пазите връзките с родината и чрез двете български училища. Бог да е с нас\", каза Екатерина Захариева.\"В консулския окръг живеят близо 16 000 българи, а по неофициални данни може би дори два пъти повече. Това ни кара да мислим, че разкриването на консулската мисия тук ще има само положителен ефект. На първо място - ще бъдат спестени редица неудобства за нашите сънародници, както финансови, така и времеви. Вече няма да ви се налага да пътувате до Мадрид или Валенсия, за да получите административна услуга или да ви бъдат преиздадени лични документи, например. Увеличават се и възможностите ни да оказваме помощ на изпаднали в беда български туристи, студенти или временно пребиваващи в Испания\", добави външният министър.Тя констатира, че се увеличава и туристическият поток от България към тази част на Испания - с почти 80 на сто за четири години до 2018 г., както и че една четвърт от стокообмена ни с Испания е с фирми, чието седалище е в Каталуния.\"Благодаря на премиера Борисов, когото лично притесних, за да го убедим, че е нужно да бъде открито консулството. Сърдечни благодарности на българското правителство и на испанските власти. Благодаря и на консулите ни в Испания, които сме будили през нощта, за да помагат на българите\", каза Иванка Иванова от името на българската общност.На церемонията по откриването на консулството присъстваха посланикът ни в Кралство Испания Иван Кондов, генералният директор на Протокола на испанското външно министерство Каридад Баталя, ген. Хосе Андреу - началник на главния щаб на Гвардия сивил (жандармерията) в Каталуния, Едуардо Кото, зам.-началник на националната полиция в Каталуния, бизнесмени от български произход и представители на асоциациите на нашите сънародници в региона, в това число от фондация \"Св. Георги\", която създаде първото българско училище в Каталуния.Отец Александър Великов от Валенсия отслужи водосвет.Министър Захариева връчи и първия готов документ - лична карта, документи за който бяха подадени в новото Генерално консулство.Новото Генерално консулство на Република България в Барселона отвори врати на 10 септември 2019 г. Откриването му е в резултат на вътрешен анализ на МВнР и на усилията на правителството за подобряване обслужването на българските граждани зад граница. Консулството ще предостави по-лесен и бърз достъп до консулски услуги като подаване на заявление за издаване на български документи за самоличност, извършване на нотариални заверки на пълномощни и декларации, както и получаване на актове за гражданско състояние.От началото на мандата на министър Екатерина Захариева до момента МВнР е разкрило четири нови мисии в чужбина - посолства в Обединените арабски емирства и в Саудитска Арабия, и консулства в Тараклия, Молдова, и Барселона, Испания.", "date": "2019.10.10", "title": "Eкатерина Захариева откри новото генерално консулство в Барселона"}
{"url": "http://www.cross.bg/raneni-politziyata-pozhara-1615125.html", "text": "/КРОСС/ Голям пожар избухна след експлозия в близост до летището в Линц, Австрия. Петима души са ранени, двама са в тежко състояние, съобщава изданието „Залбург.ат\".Според полицията е имало експлозия в зала на компания за управление на отпадъци в Хьоршинг. Причините се изясняват. Две халета са напълно разрушен.По време на инцидента в сградата са се намирали 23-ма човека. Съобщава се за 9 ранени, трима от които с тежки изгаряния, съобщават немски медии.250 пожарникари и 18 пожарни се опитват да овладеят пламъците и да ограничат разпространението им. От полицията смятат, че работата по потушаването на пожара ще отнеме още няколко часа.Въздушният трафик не е засегнат от пожара. Не се очаква полетите да бъдат отменени.", "date": "2019.10.10", "title": "Огън и огромни кълба дим до летище в Австрия, има ранени "}
{"url": "http://www.cross.bg/energiya-proekta-sgradata-1615123.html", "text": "/КРОСС/ Демонстрационен павилион с фасада от стъклопакети с циркулиращ воден поток беше официално открит в Научен комплекс 2 - БАН. Той е разработен в рамките на проекта InDeWaG (\"Industrial Development of Water Flow Glazing Systems\") с партньори от Германия, Испания и България. Финансирането е по програма „Хоризонт 2020\", направление „Енергийна ефективност\".Сградата има фасади и вътрешни преградни стени от стъклопакети с циркулиращ воден поток. Задълбоченият мониторинг на павилиона ще предостави ценна информация за експлоатацията и живота на модулите, за спестените количества енергия и възможността за пазарна реализация на технологията.Уникалният продукт на проекта InDeWaG предоставя решение  за максимално оползотворяване на дневната светлина и постигане на оптимален вътрешен комфорт. Иновацията има за цел да допринесе за изграждането на офис сградите на бъдещето, които ще трябва да отговарят на стандарта за сгради с почти нулево енергийно потребление.По време на откриването председателят на БАН акад. Юлиан Ревалски подчерта, че проектът е пример за това как научните изследвания водят до технологични иновации. Сградата е единствената по рода си в Европа, церемонията по откриването й е посветена на 150-годишния юбилей на БАН.Проектът е добър пример за прякото въздействие на науката в живота ни и за трансфера на знания и иновации към бизнеса, каза зам.-министърът на образованието и науката Карина Ангелиева. Тя съобщи, че усвоените до момента от България средства по програма „Хоризонт 2020\" са сто милиона евро, като очакванията са до края на следващия програмен период да достигнат 1 милиард евро.Сградата беше открита от доц. Миглена Димитрова, директор на Централната лаборатория по слънчева енергия и нови енергийни източници (ЦЛ СЕНЕИ) - БАН, акад. Юлиан Ревалски и зам.-министър Ангелиева, проф. д-р Дитер Брюгеман, координатор на проекта от Университета Байройт, Германия, проф. Белен Мореро от Университета в Мадрид, арх. Димитър Паскалев от „Архитектоника студио\" и партньори в проекта.Реализираният стъклопакет с размери 3м. x 1.3 м. се разполага вертикално. Той е приложим изключително за фасади на офис сгради. Модулът се състои от алуминиева рамка, в която е вграден стъклопакет с две камери (камера с вода и камера с газ). Идеята на разработката е водата да улавя слънчевата енергия и получената топлина от нея да бъде използвана за нуждите на сградата. Системата може да се използва за отопление, охлаждане и осигуряване на битова гореща вода. Това става възможно, тъй като стъклопакетите са свързани с термопомпа, която регулира температурата на водата в тях. Тази технология успешно замества уреди като климатици, радиатори, конвектори и др.Павилионът е планиран да бъде сграда с почти нулево потребление на енергия. Нещо повече, той се очаква да произвежда повече енергия, отколкото е необходима за неговите нужди. Фотоволтаична система, монтирана на покрива е проектирана да покрие разходите за електроенергия на павилиона. ", "date": "2019.10.10", "title": "Сграда на бъдещето отвори врати в БАН"}
{"url": "http://www.cross.bg/robota-dori-roboti-1615118.html", "text": "/КРОСС/  В продължение на две седмици Serdika Center ще се превърне в дестинация от бъдещето, защото над 15 робота ще превземат търговския център в часовете между 12:00 и 20:00 часаИнтерактивното изложение е безплатно за всички посетители. То гостува за първи у нас и ще покаже колко са развити вече технологиите. Всеки от роботите притежава уникално умение, като освен да извършва дадени команди, голяма част от тях могат да изразяват и емоции. Те могат да  пеят, танцуват, да помагат на хората в ежедневните им нужди, да бъдат актьори, да помагат в бизнеса.Специални награди - роботи очакват участниците в томболата на Serdika Center - всеки, закупил продукти на стойност минимум 75 лева, има шанса да спечели един от десет истински робота: 2 образователни робота Cozmo, 2 домашни робота Vector, 2 междузвездни робота Stormtrooper, 2 музикални робота Beatbo, 2 танцуващи робота Airbot.Всички роботи - участници в изложението са: е актьор, усвоил до съвършенство човешките емоции. Той може да разсмее човек, да го разплаче, а дори и да го излъже. Всеки ще може дори да му зададе въпрос, на който той да отговори. - е създаден, за да служи като личен асистент. Той може да разпознава и запомня хора, да разговаря с тях и да се разхожда наоколо. А после запазва любимите спомени като отпечатва снимките на хартия. -  Иновативната технология, вградена в огледалото, позволява всеки да си избере герой и той да се появи до него в реални размери. Децата го обожават, възрастните също. е най - добрият приятел на децата. Той може да запомни кой е неговият собственик и е отдаден на това да го прави щастлив. Роботът е изобретен в Китай, където родителите отсъстват за дълго време от вкъщи и искат децата им да бъдат обгрижвани и да се учат на нови неща. е детегледачката на китайските семейства. -Роботът-гимнастик ALPHA може да се движи във всички посоки. Той върти и задвижва всяка част на тялото си и дори танцува. Може да бъде управляван чрез приложение за Android. -Това са признатите за най-подвижните роботи на света и определено знаят как да впечатлят.  е първият проект, който може да изпълни всяка мимика на човешкото лице и дори да изпълнява бийтбокс. Вграденият изкуствен интелект позволява на робота да разговаря с хората, да разказва шеги, да се мръщи и, разбира се, да пее.  - Това е роботът-домашен любимец. Игривото кученце веднага запленява с уникалния си характер. То прави всичко като истинско куче - от чесане зад ухото до това да оближе лицето на стопанина си. - Той плува и се държи като истинска риба, като дори се разбира много добре с другите обитатели на аквариума. - Дали един човек е способен да победи професионален робо-шахматист? Гросмайсторът сред роботите ще може да предизвика трима опоненти едновременно. ", "date": "2019.10.10", "title": "Роботи превземат София (снимки)"}
{"url": "http://www.cross.bg/benkovski-stolichniya-razlichni-1615128.html", "text": "/КРОСС/ Четири леки автомобила са горели тази нощ в столичния квартал \"Бенковски\", район Сердика. Сигналът за горяща кола е подаден в 1.20 ч. в полицията. Веднага са изпратени екипи на пожарната. Автомобилите са с различни марки. След първоначалния оглед експерти смятат, че палежът е умишлен. Колите са били паркирани на различни места в \"Бенковски\", съобщиха от СДВР. Все още не е ясно дали има връзка между четирите запалени коли и техните собственици. Полицията продължава работа по изясняване на причините.", "date": "2019.10.10", "title": "Умишлени палежи на 4 коли в столичния кв. Бенковски"}
{"url": "http://www.cross.bg/georgiev-plamen-kpkonpi-1615126.html", "text": "/КРОСС/ Парламентарната комисия за борба с корупцията прие правила за избор на шеф на КПКОНПИ след оставката на Пламен Георгиев. Още днес правилата ще бъдат внесени в деловодството на Народното събрание, но те няма да успеят да минат през пленарна зала до депутатската предизборна ваканция. Според председателя на комисията Борис Ячев от НФСБ може да имаме наследник на Георгиев, избран до края на ноември. Партиите имат 14-дневен срок за номинации след гласуването на правилата в зала. След това кандидатите в седемдневен срок трябва да внесат концепцията си за работата на КПКОНПИ. Те трябва да внесат и декларация за имотно състояние и конфликт на интереси. Те ще бъдат проверени дали са бивши ченгета на Държавна сигурност. Допуснатите ще бъдат изслушани в комисията. Заседанието ще се излъчва онлайн на сайта на Народното събрание. Новият шеф трябва да бъде избран в зала.Припомняме, бившият председател на КПКОНПИ Пламен Георгиев подаде оставка в края на юли заради скандала с апартаментите на властта. Той излезе в отпуск, след като главният прокурор Сотир Цацаров взе под особен надзор разследването на скандала с имотите на властта, в това число и с терасата към апартамента на Пламен Георгиев. Излизането си в отпуск Пламен Георгиев мотивира с желанието си проверката, разпоредена от главния прокурор, да протече при пълно съдействие от негова страна.", "date": "2019.10.10", "title": "КПКОНПИ с нов шеф до края на ноември"}
{"url": "http://www.cross.bg/sharp-yaponiya-android-1615137.html", "text": "/КРОСС/Sharp представи в Япония модела Sharp S7, който представлява подобрена версия на Aquos Sense 3 Lite. Устройството е с IGZO LCD дисплей с диагонал 5.5 инча, резолюция Full HD+ и технология за пестене на енергия, предава Mobile Bulgaria. Сред останалите основни параметри са още чипсет Snapdragon 630, 3GB RAM, 32GB вградена памет за файлове и батерия с капацитет 4000 mAh. Според компанията устройството предлага до седмица издръжливост с един заряд на батерията. Основната камера включва 12-мегапикселов сензор с бленда f/2.0 и електронна система за стабилизация на изображението, а предната е с 8MP сензор и бленда f/2.2. Корпусът е прахо-, ударо- и водоустойчив и отговаря на стандартните IPX5/8, IP6X и MIL. В софтуерно отношение е налична Android 10, като устройството е част от програмата Android One. Sharp S7 ще е наличен в Япония през декември в розово-златист, сребрист и черен цвят.", "date": "2019.10.10", "title": "Sharp направи смартфон издържащ 1 седмица без зареждане "}
{"url": "http://www.cross.bg/klisarova-varna-varnentzi-1615108.html", "text": "/КРОСС/ „От спорта знам, че който поеме инициативата в едно състезание, получава огромно предимство. Това смятам да направя. Ще проведа кампанията до края и ще дам всичко от себе си\". С тези думи доц. д-р Огнян Къчев, кандидат за кмет на варненския район „Приморски\", издигнат от коалиция \"БСП за България\", откри предизборен офис за предстоящите местни избори. Той добави, че целта на този офис е всеки ден да идват граждани, да коментират и обсъждат заедно с него проблемите в района и тяхното решаване.   Кандидатът за кмет на Варна проф. Анелия Клисарова определи доц. Къчев като изключително достоен варненец, който се е доказал в годините. „Винаги е защитавал интересите на Варна, варненци и БСП. Изключително честно и искрено работи с хората. Ние сме му гласували доверие и ви гарантирам, че той ще го оправдае. Ще положи максимални усилия, за да промени начина на управление в района и това, което се случва в него\", сподели проф. Клисарова. \"Ще изградим прозрачни отношения с варненци  и ще чуваме и решаваме проблемите на гражданите на Варна, защото БСП е единствената партия, която излезе с \"Визия за Варна\", каза още проф. Клисарова. Тя заяви, че доверието и гласът на варненци не бива да се купуват, а трябва да се заслужат.На събитието присъстваха още           председателят на предизборния щаб и народен представител Иван Иванов, областният председател на БСП Цонко Цонев, заместник-председателя на БСП-Варна Димитър Чутурков, секретарят на партията Христо Боев, младежкият лидер Руслан Влаев, кандидати за общински съветници и много жители на", "date": "2019.10.10", "title": "Анелия Клисарова: Ще изградим прозрачни отношения с варненци  и ще чуваме и решаваме проблемите им"}
{"url": "http://www.cross.bg/obeztzeni-tyrtziya-dolar-1615130.html", "text": "/КРОСС/ Турската лира се обезцени спрямо щатския долар. Инвеститорите реагираха на негативната международна реакция след началото на военната операция на Турция срещу сирийските кюрди в Североизточна Сирия, информира \"Ройтерс\". Лирата се обезцени до 5,88 за долар спрямо 5,8740 при затварянето на пазарите вчера. Тя се обезцени с 0,5 на сто в сряда, когато започнаха въздушните удари.Турската армия атакува позиции на кюрдските сили в Сирия, които са разглеждани от Анкара като терористична организация. Лирата е под натиск, откакто Белият дом обяви изтеглянето на американските войници от сирийския регион до границата с Турция. Впоследствие военната операция принуди международната общност да осъди действията на Анкара. Инвеститорите са обезпокоени от предлаганите в САЩ санкции срещу Турция след началото на операцията. Има призиви за налагане на санкции, които да засегнат финансите на турската армия и американските активи на президента Реджеп Ердоган. Според експерти натискът на пазара може да продължи до срещата на Ердоган с Доналд Тръмп през ноември.", "date": "2019.10.10", "title": "Военната операция на Турция обезцени лирата спрямо щатския долар"}
{"url": "http://www.cross.bg/prevozvachi-bulgarskite-bulgariya-1615131.html", "text": "/КРОСС/ Общо 53 на сто от всички курсове на българските международни тежкотоварни превозвачи ще бъдат празни, без товари и без приходи за компаниите, а 14 хил. от пряко засегнатите в сектора ще си загубят работата. Това ще се случи, ако бъде приет пакетът Мобилност 1, без да е уважена позицията на България по него, стана ясно на пресконференция в МТИТС, с участието на министъра на транспорта, информационните технологии и съобщенията Росен Желязков и бизнеса, предаде БТА. На пресконференцията бяха представени резултатите от направеното проучване на тема \"Българският тежкотоварен сектор\", възложено от Съюза на международните превозвачи. То обхваща пазарно изследване и прогнозна оценка за въздействието на Пакета Мобилност 1 върху тежкотоварния автомобилен бранш у нас. Пазарното проучване има значение за представяне на пазарите в България и последиците от прилагането на новия Мобилен пакет, уточни министър Желязков. Категорични сме по отношение на връщането на превозните средства в държавата на регистрация и възможността да се ползва седмичната почивка на охраняем паркинг в превозното средство, посочи министърът. Цветан Алексиев от фирмата, провела социологическото проучване, уточни, че за него са използвани собствено проучване и публично достъпна информация, както и специализирани източници и анализи. Около 12 700 компании от България предоставят сухопътен международен транспорт. 75 на сто от тях са с до 5 камиона, т.е. малки фирми. Заетите в сектора са 42 500 с около 1 750 евро средна заплата, сочи анализът. Общо 25 800 са българските камиони, които са оперирали в Европа през 2018 г. и тяхната средна възраст е 3 години, за разлика от тези в Европа, които са средно на 11 години, посочиха анализаторите. Средната възраст на тежкотоварния автопарк общо за страната е 6 години, а около 1,5 млрд. евро са направените инвестиции, показва проучването. Общо 6 на сто от БВП и 2,8 млрд. евро е пазарният дял от сектора за международен автомобилен транспорт. Основната проблем, ако бъде прието задължителното връщане в държавата на всеки 4 месеца на тежкотоварните камиони, е че то ще обхване около 53 на сто от всички задължителни курсове от и за България, които ще бъдат празни, без да генерират печалби за компаниите. От пропуснати приходи загубите ще бъдат 0,5 млрд. евро. Ще се увеличат и въглеродните емисии, като 1 процент от техния дял ще е за сметка на българските автомобили. Словакия, Чехия, Холандия, Португалия, Естония са страните, от които ще търсим подкрепа и съдействие по отношение Мобилен пакет 1. Важното е да нямаме разколебаване в подхода като правителство и да сме единни с групата на единомишлениците, посочи министър Желязков. Йордан Арабаджиев от Съюза на международните превозвачи посочи, че 850-те млн.евро очаквани загуби за българските превозвачи ще са същите и за другите източноевропейски държави. \"Ние не сме против Мобилен пакет 1, а за равнопоставеност между отделните превозвачи в ЕС. За целта ще търсим конструктивен диалог и онова златно сечение, което устройва и българските, и холандските превозвачи\", коментира Арабаджиев. Около 40 млн.евро ще бъдат административните разходи през 2023 г.за оформяне на различните процедури и унифициране на процеса за българските превозвачи. Много са и неяснотите по правоприлагането, смята още министър Росен Желязков.", "date": "2019.10.10", "title": "Желязков: 14 000 без работа, ако приемат пакета Мобилност 1, без да е уважена позицията на България"}
{"url": "http://www.cross.bg/vruzka-petkova-hadzidakis-1615129.html", "text": "/КРОСС/ „Реализацията на проекта за изграждане на междусистемната газова връзка Гърция-България ще промени изцяло облика на пазара на природен газ в региона и ще бъде гарант за енергийната сигурност на страните от Югоизточна Европа\". Това каза министърът на енергетиката Теменужка Петкова на подписването на договорите за ключови ангажименти и дейности по изграждане на междусистемната газова връзка.Министър Петкова и гръцкият й колега - министърът на околната среда, енергетиката и климатичните промени Константинос Хадзидакис подписаха междуправителствено споразумение в подкрепа развитието на проекта и гарантирането на данъчния режим на газопровода за период от двадесет и пет години. Потвърждаваното на стабилен данъчен режим за целия период на експлоатация на интерконектора Гърция- България е част от финансовия модел на проекта и елемент от окончателния бизнес план.„Подписаните документи и споразумения правят проекта необратим, гарантират неговото строителство и работа през следващите десетилетия\", подчерта министър Петкова. Тя благодари на гръцкия си колега Константинос Хадзидакис за положените усилия в посока ускоряване работата по строителството на газовата връзка Гърция-България. По нейните думи интерконекторът ще бъде въведем в търговска експлоатация през второто полугодие на 2020 г. „Проектът помага както на Гърция и България, така и на съседните страни да засилят безопасността на енергийните доставки, гарантирайки диверсификацията на източниците и маршрутите на природен газ\", каза гръцкият енергиен министър Хадзидакис.По време на днешното събитие бяха подписани няколко важни споразумения и договори, с които се дава пълна мобилизация на строителството на ключовата интерконекторна връзка Гърция-България. Парафиран бе договорът за заем от Европейската инвестиционна банка в размер на 110 млн. евро. Потвърждаването на финансирането на газопровода е ключов елемент за строителството на интерконектора.В рамките на дългосрочен ангажимент, компаниите „Булгаргаз\" ЕАД, DEPA S.A. и Edison подписаха споразумение, което регламентира услугите по пренос на природен газ по междусистемната газова връзка. Сключено бе и актуализирано акционерно споразумение между „Български енергиен холдинг\" ЕАД и „IGI Poseidon\", с което се приема окончателният бизнес план и бюджет за строителството на газовата връзка.В рамките на визитата на гръцкия министър Хадзидакис бяха подписани и договорите с избраните изпълнителни - гръцките компании Corinth Pipework Industries S.A. и АVAX S.A. Изграждането на електроенергийната междусистемна връзка Марица Изток-Неа Санта също бе обект на внимание по време на срещата между Теменужка Петкова и Константинос Хадзидакис. Министър Петкова информира, че през следващата година ще започне строителството на територията на България, чието трасе е 123 км. Предвижда се връзката да бъде въведена в експлоатация през 2023 ", "date": "2019.10.10", "title": "Министър Петкова: Строителството на интерконектора Гърция-България е гарантирано "}
{"url": "http://www.cross.bg/tazi-godina-dryzhestvoto-1615139.html", "text": "/КРОСС/ - Традиционно през зимния сезон консумацията на електроенергия нараства и заедно с влошаването на метеорологичните условия, това води до рискове за мрежата. В тази връзка ние, както и миналата година, започнахме с обходите и огледите на съоръжението, за да разберем къде са слабите места и къде трябва да положим най-големи усилия, за да можем да гарантираме стабилно електрозахранване. Бяха обходени и извършени огледи на електропроводи средно напрежение, това са около 17 000 км, мрежи ниско напрежение 23 000 км. В същото това време бяха извършени огледи на много важни възли в мрежата - това са трансформаторите постове. На територията на дружеството те са над 18 000 броя, като ние извършваме огледи и на чуждите трафопостове, които са присъединени към мрежата. Ревизирани са и трасетата на кабелните линии средно и ниско напрежение. Те са от порядъка около над 17 000 км. В тази връзка, и резултатите от тези огледи и обходи, които направиха служителите на дружеството, бяха предприети действия, свързани с ремонтни дейности, реконструкция и модернизация на съоръженията. Ще дам само някои основни параметри, за да придобиете представа за мащабите, с които работим през тази година. До момента за електропроводи средно напрежение е извършена подмяна на 125 000 м кабелни трасета, подменени са приблизително над 180 трансформаторни машини. Имайте предвид, че това са много важни елементи от мрежата, без които електрозахранването е невъзможно за крайния потребител. В тази връзка са подменени над 10 000 изолатора по въздушните електропроводи и са подменени над 30 тона проводници. От друга гледна точка мрежите с ниско напрежение, чрез които доставяме енергия до крайните потребители, основно на битовите и малките стопанства, са подменени над 243 000 м проводници. През последните повече от пет години дружеството залага подмяна на голи проводници с изолирани такива, с които се гарантира по-високо качество на доставената електрическа енергия, и съответно те не са уязвими до такава степен като голите проводници при лоши метеорологични условия. Другото нещо, което трябва да се отбележи, е реконструкцията на трансформаторните постове, тъй като през годините и лоши метеорологични условия, все се рушат, основно покривите конструкции на тези трансформаторни постове биват уязвими на метеорологичните условия. До момента сме извършили реконструкция на 123 трансформаторни поста на територията на дружеството, като процесът не е приключил и продължаваме до началото на зимния сезон. Докато времето позволява, ще продължим с тази дейност. Другото важно нещо е, че са обслужени всички трансформатори на територията на дружеството. Това са трансформаторите високо и средно напрежение. Дружеството е вложило над 12 тона трансформаторно масло, което е от изключителна важно за нормалната експлоатация на тези съоръжения. Паралелно с това се извърши реконструкция на няколко подстанции, три от които са на територията на столицата и едната подстанция на територията на Област Плевен. Това са подстанциите „Фестивална\", „Младост\", „Студентски град\", и „Долна Митрополия\" в област Плевен, като за подстанция „Фестивална\" и подстанция „Долна Митрополия\" до финалното завършване на реконструкциите остават броени дни. В тази връзка мога да кажа, че съоръженията са в добро експлоатационно състояние, не очакваме да има проблеми по отношение на лошите метеорологични условия, които се предполага, че може да има. Друго, фактор, който е важен за добрата експлоатация на мрежата и за намаляване, минимизиране на смущенията в електрозахранването, това са просеките. Те са от изключително важно значение и дружеството залага всяка година да извърши просеки на най-труднодостъпните места, местата, които при лоши метеорологични условия биха оказали сериозно влияние върху качеството на електроснабдяването. През тази година до момента сме извършили изсичане на над 65 000 дървета и над 700 дка площ- за въздушните електропроводи средно напрежение и за мрежите ниско напрежение, които се намират в урбанизираните територии, над 80 000 дървета са отстранени в сервитутните зони.- Разбира се. Дружеството се стреми постоянно да внедрява нови технологии за подобряване на качеството на диагностиката, на методите за откриване на т.нар. слаби места в мрежата. Както миналата година, така и тази година, дружеството заложи на един, бих казал, иновативен метод за диагностика. Това е с облитане с дронове на съоръжения. През тази година над 200 км силно напрежение в труднодостъпни планински райони бяха диагностицирани с помощта на такива летателни средства, и резултатите от тези облитания са много добри. С този метод се открива в голям детайл проблеми, които с просто око не бихме видели, или много трудно бихме установили. И в тази връзка сме реагирали незабавно на нередностите, които са открити и които биха довели до непланирани изключвания на електрозахранването. Паралелно с този метод, ние продължихме, както и предходните две години, масово диагностициране на нашите съоръжения с т.нар. термовизионна диагностика. Това са термовизионни камери, с които заснемаме съоръженията. Такива съоръжения подлежат на заснемане, около 1/3 от съоръженията в трансформаторните постове и всички съоръжения, които се намират на територията на постстанциите, които са наша собственост. По този начин гарантираме високо качество на диагностициране и вземане на адекватни мерки за последващо отстраняване. И не на последно място, използвайки т.н. ултразвуков детектор. Това е уред, чрез който се откриват микропукнатини в изолационните части на съоръженията. По този начин ние ги отстраняваме от мрежата, преди те да са дефектирали. Тъй като знаем, че всяко едно дефектиране на такъв елемент води до аварийно изключване на захранването, а в много случаи това засяга голям брой потребители, което не е желателно за нас.- Автоматизацията на мрежата води до много облекчения и много предимства, тъй като чрез влагане на автоматизационни елементи в мрежата повишаваме качеството на услугата, която предоставяме на нашите клиенти. През миналата година и през тази ние продължихме внедряването на такива елементи. Те са два вида: пасивни - такива, с които получаваме онлайн информация от мрежата, и активни - такива, които ние ръководим чрез системи за дистанционно управление. През тази година в мрежата са вложени 416 такива елемента, като до края на тази година, паралелно с направеното през миналите две години, борят им ще нарасне на над 700 елемента. Амбицията ни е през следващите години да продължим тенденцията на внедряване на такива автоматизационни елементи, засега в мрежи средно напрежение.- По-специфична подготовка не е необходима, тъй като нашите екипи са добре подготвени. Те преминават периодично през обучения както за реакция, така и за безопасна работа по съоръженията. Само да напомня, че в готовност за есенно-зимния сезон, както и в момента, имаме над 400 аварийни екипа, които да реагират при възникване на каквито и да е аварийни ситуации. В същото време можем да привлечен допълнителен брой служители, които да се включат. Ние залагаме на добрата, бързата реакция, на информирането от страна на нашите клиенти и сме готови да реагираме, както и към момента. Само да спомена, че за тази работа, освен екипите, ние ползваме и доста специализирана техника. Трябва да се има предвид, че разполагаме с над 300 високопроходими аварийни автомобили, тежка механизация от рода на кранове и багери - над 90 машини, лабораторни автомобили за откриване на кабелни повреди - 20 броя. В същото време разполагаме и с т.нар. машини за при зимни условия. Това са моторни шейни и АТВ-та, като броят им е над 20. Считаме, че по този начин ще можем да отговорим на предизвикателството при лоши метеорологични условия, както през изминалите години, да покажем, че можем да реагираме по възможно най-бързия начин. Да, разбира се, трябва да се има предвид и съответни метеорологичната обстановка, но към този момент считаме, че имаме готовност с тази техника и с броя екипи да се справим при възникване на критични ситуации.- Да, това продължава да бъде сериозен проблем, ние се опитваме да противодействаме и да имаме нулева толерантност към недобросъвестните клиенти към дружеството, тъй като освен щетата, която те нанасят на дружеството, чрез действията си те влошават и качеството на доставената енергия за всички останали потребители. Кражбата, която беше установена от нашите служители от района на Плевен, бих казал, че през последните години е една от най-мащабните, тъй като енергията, която се консумира неправомерно, би стигнала за консумацията на около 1000 домакинства на месец. Сами разбирате какъв е мащабът на това недобросъвестно действие. Освен тази кражба, бих споменал, че през изминалата година ние сме установили над 6600 такива нарушения - кражба на електрическа енергия, но с действията и методите, които използваме, също нови технологии, които въвеждаме, считам, че можем да се справим и да противодействаме адекватно на тези предизвикателства. В тази връзка използваме както методите за балансиране на енергия ежемесечно, така и въвеждането на нови методи за откриване на нерегламентирано ползване на електрическа енергия. От тази година въведохме едни специални уреди, чрез които откриваме скрити присъединявания по кабелни трасета. Резултатите са позитивни, като считаме, че това е още един инструмент за противодействие на кражбите на електрическа енергия.- Приблизително над 5 млн. лв всяка година са ориентировъчно изчислените от наша страна кражби на електроенергия, като това е малка част на база това, което ние сме успели да открием.Водещ: Дано сме били максимално полезни, благодаря ви за този разговор.Виктор Станчев: Аз също ви благодаря, и се надявам през предстоящия есенно-зимен сезон да се чувстват нашите клиенти комфортно и топлината и светлината в домовете им да бъде постоянна. ", "date": "2019.10.10", "title": "Виктор Станчев, ЧЕЗ Разпределение България: Продължаваме да залагаме на иновативни методи за диагностика"}
{"url": "http://www.cross.bg/kypel-ovcha-marinov-1615172.html", "text": "/КРОСС/ Кандидатът на БСП за кмет на „Овча купел\" участва в среща-дискусия за развитието на района. Събитието беше посетено и от кандидата за кмет на София - г-жа Мая Манолова. Срещата беше особено ползотворна като гражданите на „Овча купел\" не се притесняваха да задават всякакви въпроси, които ще бъдат взети под внимание и разгледани в  изпълнението на мандатната програма на кандидата за кмет на район \"Овча купел\".Обсъдиха се всички актуални въпроси, като презастрояването, спрелите ремонти на тротоари, липсата на места в детските градини, мръсният въздух, нуждата от по-екологична среда. Теми, които години наред не намират своето решение, а не търпят отлагане. Ангел Маринов и Мая Манолова си обещаха активно сътрудничество и обща работа за справяне с проблемите на район „Овча купел\" и реализиране на всички заложени искания на гражданите.„Ще обменяме идеи, ще си помагаме и ще обединяваме сили, защото така сме по - можещи. Искам да Ви благодаря за това, че не сте безразлични, а с ентусиазъм говорите за това, какво трябва да се направи оттук нататък. Уверявам Ви, че освен, че Ви слушах, Ви и чух, защото „Овча купел\" - това сте Вие и заслужавате да живеете в един уреден район!\" - заяви Ангел Маринов на срещата.", "date": "2019.10.10", "title": "Ангел Маринов: Уверявам Ви, че освен, че Ви слушах, Ви и чух"}
{"url": "http://www.cross.bg/godina-himeno-tenis-1615132.html", "text": "/КРОСС/ Андрес Химено, най-възрастният шампион на Ролан Гарос при мъжете в Оупън ерата, си отиде от този свят на 82-годишна възраст, съобщи Испанската тенис федерация.Най-големият успех в кариерата на Химено бе титлата в Париж, която той грабна през 1972 на 34-годишна възраст.Освен това той достигна до финала на Аустрелиън Оупън през 1969 година и полуфинала на Уимбълдън година по-късно.„Една от иконите на испанския тенис, Андрес Химено, почина в сряда вечер в Барселона на 82-годишна възраст след дълго боледуване. Испанската тенис федерация изказва дълбоки съболезнования на семейството и близките му\", се казва в изявление на Федерацията.Световният номер 2 в света Рафаел Надал, 12-кратен шампион на Ролан Гарос, написа в Twitter, че Химено е бил „пионер\" за спорта в Испания. „Току-що научих новината за смъртта на АндресХимено. Без съмнение един от пионерите на тениса в Испания и страхотен атлет. Сърдечни съболезнования на семейството му. Почивай в мир\", написа Надал.Химено спечели 44 титли в кариерата си и представи Испания на Купа Дейвис от 1958 година до 1960 година и от 1972 година до 1973 година. Испанецът влезе в „Залата на славата\" по тенис през 2009 година. Бившият шампион на Уимбълдън и US Open Стан Смит определи Химено като „неуморим съперник\".", "date": "2019.10.10", "title": "Почина спортната легенда Андрес Химено"}
{"url": "http://www.cross.bg/angelkova-tyristi-tyrizma-1615104.html", "text": "/КРОСС/  Независимо дали един туроператор е чуждестранен или български, всеки има застраховка „Отговорност на туроператора\", която покрива само и единствено щетите за туристите\". Това заяви министърът на туризма Николина Ангелкова в студиото на „Здравей, България\". С тези свои думи тя индиректно потвърди опасенията на бранша за сериозни загуби, вкл. и фалити на хотели и транспротни фирми, които няма да си получат парите за извършени услуги по заявка на британската компания Thomas Cook или българския туроператор „Астрал Холидейз\", която обяви фалит.Thomas Cook и „Астрал Холидейз\" имат договор помежду си за официално представителство, а „Астрал Холидейз\" са регистрирани по българското законодателство, уточни Ангелкова и допълни: „Независимо дали Thomas Cook  би била регистрирана по българското законодателство или не, рискът за хотелиерите е един и същ.\"Министър Ангелкова обясни, че няма застраховки, които да покриват рисковете нито по отношение на доставчиците на услугата към туроператора, нито към чуждестранния такъв. „Няма такова изискване в нито едно законодателство\", подчерта тя.Министърът на туризма подчерта, че заради фалита на Thomas Cook е започнал дебат за законови промени - или да се увеличи задължителният минимален праг на застраховката „Отговорност на туроператора\", или да се взема процент на оборота като предпазен механизъм. Оказва се, че само 18 туроператори в България имат лимит на покритие на този вид застраховка от 1.4 млн. лева, по думите на министър Ангелкова.Бизнесът смята, че трябва държавата да влезе като инвеститор в туристическата индустрия. „Държавата е съсобственик на туристическата индустрия и собственик на стратегическата инфраструктура, земя и културни места, и може да се намеси чрез различни инструменти\", каза в сряда в сутрешния блок на bTV Полина Карастоянова от Националния борд по туризма. Като пример тя даде безлихвени заеми през Българската банка за развитие.„Нужна е мощна подкрепа в две посоки - рекламата на страната и подкрепа на чартърна програма на туроператори, които имат капацитет да изпълняват полети\", допълни още Карастоянова.На друго мнение, обаче, е Димитър Попов от Асоциацията на българските туроператори. Според него е невъзможно държавата да се намеси в изцяло частен бизнес какъвто е туризмът. „Туристите ще дойдат отново в България, но пренасочени през други туроператори\", изтъкна Попов, който се съгласи, че държавата може да помага, както го и прави, с рекламата в чужбина.Министърът на туризма смята, че прогнозите за сериозен спад на летния туризъм не са се оправдали: „За месеците от януари до август имаме над 6.8 млн. чуждестранни туристи, което е минимален спад от 0.6% спрямо рекордната 2018 година.\"В защита на тезата си, че има постоянно нарастване на чуждестранните туристи, Ангелкова посочи, че откакто е създадено Министерството на туризма като самостоятелна администрация, има ръст от 31% на чуждестранни туристи и 24% на приходите. „Независимо от мрачните прогнози, които юни месец бяха умишлено очертани, към момента за първите месеци от януари до август имаме над 6.8 млн. чуждестранни туристи, което е минимален спад от 0.6% спрямо рекордната 2018 г., когато имахме над 9.2 млн. чуждестранни туристи\", посочи още министърът на туризма.В отговор на въпрос за летния туризъм, Ангелкова обяви: „За месеците юни‚ юли и август имаме над 4.437 млн. чуждестранни туристи и спад от 1%. Фактите и цифрите показват, че ние си вършим работата. Има още какво да се желае и работим в посока постигане на основната ни цел - превръщането на България в целогодишна туристическа дестинация и максимално използване на капацитета по отношение на летни, зимния и културно-историческия туризъм.\"", "date": "2019.10.10", "title": "Ангелкова: Застраховките на туроператорите покриват само щетите за туристите"}
{"url": "http://www.cross.bg/turgovishte-smurtta-vugleroden-1615112.html", "text": "/КРОСС/ Криминалисти от полицията в Търговище изясняват обстоятелствата около смъртта на майка и син.На 9 октомври, около 16:30 часа, безжизнените им тела са намерени в дома им в жилищна кооперация в кв. „Запад\" в града.Това съобщиха от ОДМВР - Търговище. Своевременно на място са пристигнали полицейски и медицински екипи.Извършен е оглед на местопроизшествието, при който не са констатирани видими следи от насилие. Аутопсия ще установява причините за смъртта на 51-годишната жена и 27-годишния й син.За БТА съдебният лекар д-р Владимир Горанов каза, че е изпратена кръв за допълнителни изследвания във ВМА - Варна. допълни медикът, извършил аутопсията. По думите му двамата са варили зимнина на газов котлон на балкона при плътно затворени прозорци.Входната врата на жилището на четвъртия етаж също е била заключена и за отварянето й е бил повикан ключар.По случая е образувано досъдебно производство и работата по него продължава под наблюдението на прокурор от Окръжна прокуратура. ", "date": "2019.10.10", "title": "Майка и син са открити мъртви в Търговище, вероятно са се задушили с въглероден окис"}
{"url": "http://www.cross.bg/mesta-novi-proekti-1615107.html", "text": "/КРОСС/ За последната календарна година във високотехнологичните сектори по Закона за насърчаване на инвестициите (ЗНИ) са сертифицирани проекти за над 60 млн. лв. и с над 1000 нови работни места, като това все още не е окончателната статистика. Това заяви заместник-министърът на икономиката Лъчезар Борисов на откриването на „Дни на кариерата: ИТ, Комуникации и Аутсорсинг\", организирано от ДжобТайгър.Зам.-министър Борисов поясни, че благодарение на добрите си конкурентни предимства и въвеждането на допълнителна финансова мярка по ЗНИ, България е успяла да привлече значителен брой и големи по обем проекти в сферата на услугите. От 2013 г. до момента се реализират инвестиционни проекти в областта на услугите на стойност 191.892 млн. лв., с които се разкриват последователно над 7600 нови работни места, предимно за висококвалифицирани специалисти.Той коментира още, че ИКТ и аутсорсингът са сред водещите сектори за развитие на експорта, за привличане на инвестиции и са сред основните двигатели за разкриване на нови работни места в страната. По думите му аутсорсинг индустрията в България формира 2.4% от работния пазар в страната ни и съставлява над 4% от БВП, а ИКТ предприятията генерират 4,5% от общата брутна добавена стойност в икономиката. Секторът бележи исторически рекорд през 2018 г. както по отношение на оперативните приходи и броя на работните места, така и по отношение на заплащането.В личен план, той сподели, че кариерата му в Министерството на икономиката е започнала точно от едно такова изложение на ДжобТайгър преди 17 години, с което пожела на участниците да намерят своя път в професионалното си израстване, а на работодателите - да привлекат в екипа си нови и подготвени специалисти. ", "date": "2019.10.10", "title": "За последната година са сертифицирани проекти за над 60 млн. лв"}
{"url": "http://www.cross.bg/vratza-sredstva-avramova-1615116.html", "text": "/КРОСС/ Със средства от бюджета на Министерството на регионалното развитие и благоустройството е финансирано изготвянето на прединвестиционно проучване за водоснабдяване на Врачански Балкан и туристически комплекс „Леденика\", което ще създаде по-добри условия за туризъм и поминък на населението.Това съобщи във Враца днес министърът на регионалното развитие и благоустройството Петя Аврамова на форум за инвестициите във ВиК инфраструктурата в областта. Тя напомни, че за да може да се развива туризмът, със средства от Оперативна програма „Региони в растеж\" 2014-2020 беше рехабилитиран пътят от областния център до пещерата, част от който попада в града, поради което с него са ремонтирани и градски булеварди. Приемателната комисия приключи своята работа, пътят е готов и вече може да се използва.За да бъде комплексно решението за развитието на туризма, се стигна до разговори за водоснабдяването на Врачански Балкан - проблем, който стои от години и търси своето решение. През тази година в разговори с кмета и областния управител на Враца стигнахме до решението МРРБ да финансира предпроектно проучване, така че да направим първата стъпка към реализацията на този проект. Това вече е факт и то е изготвено. Това е следващата стъпка, с която да решим цялостно инфраструктурата на „Леденика\", за да може да има хотели, заведения за хранене, магазини, туристи и Враца да бъде зелен и туристически град, обясни Аврамова. Тя изрази увереност, че със съвместните действия на общината, областната администрация и министерството ще бъдат намерени възможности за финансиране и този проект ще бъде реализиран.От 2015 г. досега от бюджета на МРРБ се инвестират близо 6,3 млн. лв. за ВиК инфраструктура в област Враца - в Бяла Слатина и в Оряхово. С община Враца също има подписано споразумение за предоставяне на средства за реконструкция и доизграждане на водоснабдяването на с. Челопек, информира регионалният министър и поздрави екипа на общината за това, че обръща внимание не само на инфраструктурата в града, но и в малките населени места.Петя Аврамова напомни, че предстои да бъдат реализирани инвестиции в размер на 1,9 млрд. лв. във ВиК инфраструктура в България. 1,2 млрд. лв. от тях са безвъзмездни средства от Оперативна програма „Околна среда 2014-2020 г.\". Проектът на ВиК Враца, което първо подписа договор за финансиране от ОПОС, е на стойност 50 млн. лв. и е голямо предизвикателство. Тези средства ще бъдат инвестирани в 4 общини - Козлодуй, Бала Слатина, Враца и Мездра.В отговор на въпрос от медии министър Аврамова обясни, че приетите от правителството постановления за увеличаване на ангажимента за разходи, които могат да бъдат поети от МРРБ през 2019 г., дават „зелена светлина\" за реализацията на участъци от пътя Видин - Ботевград. Така Агенция „Пътна инфраструктура\" има възможност да сключва договори с избрани изпълнители и до месец да стартира реални строителни дейности в участъците Мездра - Ботевград и Видин - Ружинци. ", "date": "2019.10.10", "title": "След подобряване на пътя до „Леденика“, започва работа и за водоснабдяване на района"}
{"url": "http://www.cross.bg/makedoniya-prie-severna-1615110.html", "text": "/КРОСС/ Парламентът прие декларация, с която подкрепя Северна Македония и Албания за започване на преговори за присъединяване към Евросъюза. Депутатите одобриха Рамковата позиция на кабинета, в която се поставят редица условия към двете държави.Парламентът прие декларацията със 129 гласа „за\", 4 бяха против, един се въздържа. Въпреки това мнозинство по време на двучасовия дебат спорове в пленарната зала не липсваха.От ляво изразиха недоволство, че днес в парламента не е присъствал външният министър Екатерина Захариева.Валери Жаблянов от БСП определи като слаб Договора за приятелство и добросъседство със Северна Македония и поиска оставката на Захариева. Управляващите защитиха договора и определиха като добра Рамковата позиция на кабинета. ", "date": "2019.10.10", "title": "НС прие декларацията за Северна Македония и Албания в ЕС"}
{"url": "http://www.cross.bg/pronikvane-bulgariya-godini-1615117.html", "text": "/КРОСС/ Пролетните наводнения и есенните пожари у нас не стряскат никого. Или поне не  толкова, че някой да се втурне  до най-близкия брокер, за да застрахова имота си.Офертите валят напразно: „По-малко от 2 лева  на квадрат\", „39.99 лв. за година опазват щети за до 60 хил. лв. плюс - ново! - застрахован е и велосипеда\" и други от този род.  Най-ниските цени от около 50 лева означават по 14 ст. на ден за сигурност, но явно \"масовият клиент\" предпочита да вложи тези жълти стотинки в някоя кръчма или на бензиностанцията.Българското застраховане графично може да се изобрази като обърната  пирамида спрямо  това в развития свят.Пример:  в модерните държави най-голям е делът на животозастраховките, следван от имуществените и чак накрая идват  автозастраховките. При нас е точно обратното - колата е на първо място, къщата далеч назад, а живота и здравето са последната грижа.Преди дни Асоциацията на застрахователите в България обяви, че за 2017-а средно за Европа застрахователното проникване е 7,53%, а за  България е 2,23 процента. През 2018 г. индикаторът показва 2,34% за България и така почти достига своите върхови нива от предкризисните години - 2006-2008-а.(Коефициентът на застрахователно проникване е индикатор, с който се измерва участието на застрахователния сектор в икономиката на държавата. Измерва се като процент на брутния премиен приход от брутния вътрешен продукт (БВП).Къде сме ние?Темпът ни на развитие на застрахователното проникване от 2008-а насам, се движи в рамките от 1,96% до 2,54%. В периода 2008-2012 година се наблюдава непрекъснато намаление на  въпросното  застрахователно  проникване, което се дължи на световната финансова криза. Най-силно намаление се наблюдава през 2012 година, когато  стойността му е  около 2%. През последните години застрахователното проникване се увеличава, което означава че в близките години при очерталата се динамика в развитието на брутния приход има възможност този показател значително   да се повиши.Въпреки наблюдаваният темп на прираст на показателя „застрахователно проникване\", характеризиращ застраховането в България, той все още не е достатъчно развит в сравнение със застраховането в страните от Западна Европа. Страните с най-голямо застрахователно проникване са Финландия, Нидерландия, Великобритания, Дания, Швейцария, Франция и Италия.Според Стоян Проданов, изпълнителен директор на \"Бул инс\" основен фактор за увеличаване на застраховките е икономическият растеж, но особено важен коректив при нас е социалното неравенство. \"Не по-малко от 30-40% от българите имат доходи около линията на бедността и от тях не можем да очакваме да правят застраховки\", коментира той. \"Колкото и добър да е темпът на растеж на икономиката, големият дял на бедните предполага забавен  ръст на застраховките\", коментира  той специално за \"БАНКЕРЪ\".Застрахователното проникване, измерено като процент на брутния премиен приход към БВП на странатасе изразява в скромните 1,28% през 1999 г. Най-висока стойност отбелязва през 2008 г. -  2,60%, което представлява ръст от 103%. Следват четири години на спад до ниво от 2,06% (т.е. спад от 21% на база стойността на проникването за 2008 г.). От 2013 г. е започнало леко възстановяване на показателят, но все още не може да достигне нивата си от 2008 г., въпреки че самият брутен премиен приход надскача стойността си за 2008 г. още през 2015 г. Това се дължи на значително по-бавния ръст в премийният приход за периода 2008-2016 г. (11%) спрямо ръста в БВП (39%). Въпреки това, при сравнение със страните в региона, през последните десет години застрахователният пазар в България изпреварва пазарите в Румъния,в Гърция и в .Турция по застрахователно проникване. За 2015 г. данните за България за този показател са 2,2%, Гърция -2%, Турция -1,6%, а Румъния -1,2%.\"Винаги сме изоставали от Западна Европа, но оптимистичното е, че се движим с изпреварващи темпове в Балканския регион. Защо е така ли? По три важни причини - недобра застрахователна култура,  ниско ниво на обществена зрелост и  нисък стандарт на живота\". Това пък коментира специално за \"БАНКЕРЪ\" Светла Несторова, бивш шеф на Асоциацията на българските застрахователи. Според нея държавните застраховки са убили частната инициатива и посочи за пример \"Гражданска отговорност\" и \"Трудова злополука\". Те създават диспропорциите и доброволното застраховане чувствител но изостава.По данни  от отчета European Insurance - Key Facts за 2018 г. на Insurance Europe през въпросната година  проникването на имуществените застраховки нараства от 2,26% на 2,32% и  варира  от 0,6% в Латвия до 4,4% във Великобритания. Средно 673 евро на глава от населението са изразходвани за имуществени застраховки в Европа през 2018 г., в сравнение с 639 евро за 2017 г.През 2018 г. показателят животозастрахователно проникване на Стария континент нараства до 4,35% (от 4,21% през 2017 г.), като показателят варира от 0,2% в Латвия до 9,5% във Великобритания.През 2018 г. проникването в здравното осигуряване бележи лек ръст от 0,79% до 0,8%. То варира от 0,01% в Унгария до 6% в Холандия. Огромните разлики, наблюдавани между държавите, до голяма степен отразяват различията в националните системи за здравеопазване и социално осигуряване и ролята на частните застрахователи.Защо не се застраховаме?Една от пречките е слабата финансова култура, което се вижда и от други области на личното финансово планиране. Например - предпочитанието да се разчита на държавата за пенсии и помощи, както и високият дял на депозити на домакинствата в сравнение с алтернативни източници на спестяване.Друга причина за малкото застраховани жилища са и застрахователните посредници и брокери, много от които нямат особено висока грамотност и предпочитат да продават полици с висока комисиона, вместо това, което е нужно на клиента.Трудната защита на потребителите е друг фактор - в последните години времето за реакция на  Комисията за финансов надзор по повод на жалби на потребители се удължи, а воденето на дела в съда продължава да е бавно и в някои случаи - скъпо. Така един недоволен потребител, на когото е отказано плащане по застрахователна полица , може да разубеди много от познатите си, че няма смисъл от застраховки и няма регулатор, който да защити  ефективно интереса му.", "date": "2019.10.10", "title": "Игра на жмичка със застрахователите"}
{"url": "http://www.cross.bg/grad-sili-tyrtziya-1615119.html", "text": "/КРОСС/ Сухопътни части на турските въоръжени сили тази сутрин навлязоха в околностите на сирийския град Тал Абяд, намиращ се близо до границата с Турция, предаде ТАСС.По информация на в. \"Миллиет\" турските въоръжени сили са поели контрола над четири села - Табатин, Мешрефи, Бир Ашък и Хави.Придвижването към Тал Абяд е започнало през нощта от четири направления.По данни на \"Миллиет\" в момента в град Тал Абяд и околностите му не се виждат сирийски кюрдски бойци.Сирийската телевизия \"Ал Ихбария\", цитирана от ТАСС, съобщава, че турски военни са съборили бетонните заграждения около град Тал Халаф, западно от Рас ал Айн в провинция Хасака, и се готвят да навлязат в този граничен район. Вчера турската артилерия подложи на обстрел населени места в долината на река Хабур, където се намира Тал Халаф, припомня телевизията и посочва, че Тал Халаф е един от центровете на древната месопотамска цивилизация в Северна Сирия. В този район живеят християни асирийци, които са религиозно-етническо малцинство в Хасака.Междувременно тази сутрин бяха възобновени ударите на турските въоръжени сили по цели в град Камишли и Рас ал Айн и села близо до тях. При ударите са били ликвидирани петима членове на сирийските кюрдски Сили за защита на народа (СЗН).Във въздушното пространство в района на сирийско-турската граница постоянно летят изтребители, както и разузнавателни безпилотни самолети.По информация на в. \"Хюриет\" в 90 хиляди джамии в Турция тази сутрин е бил прочетен езан (призив за молитва) за успехи и победа на турските въоръжени сили.Телевизия Ал Хадас от своя страна съобщи, че сирийските кюрдски \"Сирийски демократични сили\" (СДС) са унищожили четири турски танка в района на сирийския град Тал Абяд.Сирийски кюрдски представител е съобщил, че са загинали петима турски военнослужещи.Изявленията на американския президент Доналд Тръмп за Турция имат за цел да намалят напрежението в определени кръгове, заяви междувременно турският президент Реджеп Тайип Ердоган, цитиран от в. \"Йени шафак\".По този начин турският лидер за първи път коментира заплахата на американския си колега Тръмп за намерението на САЩ \"да разрушат турската икономика\", ако Анкара \"предприеме някакви действия, излизащи от рамките на позволеното\", отбелязва ТАСС.Разглеждам тези думи на Тръмп като изявления, които имат за цел да намалят напрежението в определени кръгове. В момента фактът, че от там (от територията в Сирия, където Турция извършва операцията), се изтеглят войски, \"демонстрира истинските намерения на САЩ\". Те ни казваха, че няма да действат срещу Турция, подчерта турският президент в интервю за проправителствения в. \"Йени шафак\".", "date": "2019.10.10", "title": "Турски сили навлязоха в околностите на сирийския град Тал Абяд"}
{"url": "http://www.cross.bg/iran-yuzik-teheran-1615113.html", "text": " /КРОСС/ Русия обяви, че Иран е освободил руската журналистка Юлия Юзик, която беше арестувана в продължение на близо две седмици заради нарушение, свързано с визата, съобщава \"Асошиейтед прес\".Руското посолство в Техеран уточни в \"Туитър\", че Юзик е била освободена и е напуснала Иран тази сутрин с полет на \"Аерофлот\", като е пристигнала в Москва на летище \"Шереметиево\". Юзик пристигна в Техеран на 29 септември и беше задържана на 2 октомври в хотелската си стая. Миналата седмица иранските власти заявиха, че случаят се отнася до визово нарушение и не е свързан с борба с шпионажа.Юзик, която е работила за няколко известни руски издания и е била кореспондент от Иран, по-рано публикува снимки от пътуването си в \"Инстаграм\", изтъквайки, че обичала да бъде в Иран. ", "date": "2019.10.10", "title": "Иран освободи руската журналистка"}
{"url": "http://www.cross.bg/gylar-parlament-evropeiiskiya-1615170.html", "text": "/КРОСС/ Членовете на Европейския парламент отхвърлиха френският кандидат за еврокомисар Силви Гулар, нанасяйки удар на президента Еманюел Макрон и на бъдещия председател на Европейската комисия Урсула фон дер Лайен, предаде \"Политико\".Комисиите по вътрешен пазар и по промишленост в Европейския парламент проведоха тайно гласуване и не одобриха номинацията на Гулар за еврокомисар за вътрешния пазар, чието портфолио щеше да включва политиката за промишленост, отбраната и технологиите.Осемдесет и двама гласуваха против Гулар, а 29 я подкрепиха, един гласува с \"въздържал се\", съобщиха евродепутати и служители на Европейския парламент.Това бе второто изслушване на Гулар, бивш евродепутат от либералите. Тя бе питана за твърденията, че е използвала асистент от Европейския парламент за вътрешнополитически дейности, за работата си за американски тинк-танк и за размера на предвиденото за нея портфолио.Много от критиките дойдоха от Европейска народна партия, а някои евродепутати подозират, че дясноцентристкият блок е искал да си отмъсти на Макрон след провала на кандидатурата на лидера му в ЕП Манфред Вебер за председател на Европейската комисия.Според други евродепутати обаче за решението са изиграли роля съществени въпроси. \"Това не е просто политическа игра, имаше сериозни въпроси за нейния интегритет, някои сериозни въпроси за портфолиото й\", каза Кристел Шалдемосе, координатор за комисията по вътрешен пазар за лявоцентристката група Социалисти и демократи. \"Не знам какво ще стане сега, Макрон ще трябва да намери нов човек, но в същото време би било разумно, ако Урсула фон дер Лайен обмисли широкото портфолио, защото то бе част от дискусията\", допълни тя.Отхвърлянето на Гулар, която бе подкрепена от либерално-центристката група \"Обнови Европа\", значи, че по един кандидат на всеки от трите големи блока в ЕП се е провалил в процеса на изслушванията. Румънката Рована Плумб, подкрепена от Социалисти и демократи, и унгареца Ласло Трочани, ползвал се с подкрепата на ЕНП, бяха отхвърлени още преди да стигнат до изслушвания в ресорните комисии от правната комсиия в ЕП заради конфликт на интереси. ", "date": "2019.10.10", "title": "Европарламентът отхвърли кандидата за еврокомисар на Франция"}
{"url": "http://www.cross.bg/rutze-ochite-grip-1615142.html", "text": "/КРОСС/ През последните дни страната ни е поразена от риновирус,  характерен за пролетните и есенните месеци. Симптомите са хрема, кихане, кашлица и отпадналост на тялото, но не става въпрос за грип, казват специалистите. Риновирусите са добре познати на лекарите, тъй като се проявяват сезонно и причиняват остри респираторни инфекции. Можем да се спасим от тях, като спазваме някои елементарни правила на хигиена. Тази инфекция не се предава с пръски въздух и кашлица, а от мръсни ръце. Когато с ръце пипнеш секрет, оставен от друг човек, и после си допреш носа, очите и устата. Затова децата трябва да се възпитават от малки да не си пипат носа, очите и устата и често да си мият ръцете, обясняват медиците. Или поне да ги почиствате с мокри кърпички или гел за ръце. Най-сигурният начин да се предпазите е да не се доближавате до болни хора, които могат да ви пренесат заразата. Експертите разясняват, че преборваме вируса за около седмица, като са изолирани случаите, в които подсмърчането и кихането продължават половин месец. Тепърва обаче ще бъдем атакувани от истинските грипове. Тази зима се очаква те да бъдат общо четири вида. \"Бризбeйн\" e бившият пaндeмичeн или cвинcки грип. Втрият щaм e „Кaнзac\". Тoвa e грипният вируc, кoйтo бeшe прeди някoлкo гoдини в cтрaнaтa ни. Другите са \"Кoлoрaдo\" и \"Пукeт\". Традиционно пикът на грипа настъпва в края на годината или първите месеци на следващата, така ще бъде и този сезон.", "date": "2019.10.10", "title": "Удря ни опасен риновирус, не си пипайте очите "}
{"url": "http://www.cross.bg/deteto-lyulin-roditelite-1615122.html", "text": "/КРОСС/ Родителите на изоставеното бебе в столичния ж.к. \"Люлин\" са арестувани за 24 часа, съобщиха от МВР. Причините за действията им все още не са изяснени.28-годишният баща и 24-годишната майка оставили детето си в столче на 11-ия етаж в блок в \"Люлин 6\" снощи. До столчето имало храна, а при бебето имало бележка - \"Да се даде на социалните. Успех!\"Детето било намерено от случайно минаващ съсед, който се обадил на домоуправителя на блока. Той пък повикал полиция. Полицаите установили, че именно на площадката, където е оставено детето, живеят родителите на майката на бебето.Малко по-късно в \"Люлин 10\" са открити и родителите на детето, които казали, че не искат да се грижат за него. Фактът, че бащата на детето бил с рана на главата, не беше разяснен от полицейските служители. ", "date": "2019.10.10", "title": "Арестуваха родителите, изоставили бебето си в \"Люлин\""}
{"url": "http://www.cross.bg/muri-risperdal-sustav-1615098.html", "text": "/КРОСС/ Компанията „Джонсън и Джонсън\" трябва да плати 8 милиарда долара като обезщетение на пациент. Съдебният състав е присъдил обзщетението заради твърденията на пациента, че след като е лекуван с антипсихотичното лекарство Risperdal, са му пораснали гърдите, съобщи съдът на Филаделфия, цитиран от Агенция „Ройтерс\". Присъдата на съдебния състав на Филаделфия на общо правно основание в полза на Никълъс Мъри е първият случай, при който на съдебно заседание в Пенсилвания беше присъдено изплащането на наказателно обезщетение. Делото на Мъри е едно от хилядите дела срещу препарата Risperdal, висящи в щата. Мъри, подобно на други мъже ищци в масовия съдебен процес срещу медикамента, твърди, че е развил гърди, след като му е било предписано лекарството, когато е бил непълнолетен. Американската агенция по храните и лекарствата е одобрила лекарството в края на 1993 г. за лечение на шизофрения и епизоди на биполярна мания при възрастни. Ищците твърдят, че Компанията „Джонсън и Джонсън\" не е успяла да предупреди за риска от гинекомастия, т.е. развитието на увеличени гърди при мъжете, свързани с употребата на Risperdal и това, че препаратът се предлага на пазара, без е одобрена употребата му от деца. „Този състав, както и други съдебни заседатели по други съдебни спорове, отново наложи наказателни обезщетения на корпорация, която цени печалбите над безопасността и над пациентите. „Johnson & Johnson\" и филиалът Janssen избраха милиардите печалба пред децата\", заявили в съвместно изявление адвокатите на Мъри, Том Клайн и Джейсън Иткин. От компанията са заявили, че присъдата е „несъразмерна с първоначалната компенсационна присъда в този случай и компанията е уверена, че ще бъде отменена\". От фармацевтичния гигант са добавили, че съдебните заседатели по делото не са имали възможност да чуят доказателства за ползите от употребата на Risperdal. В съдебния си процес Мъри, който вече е на 26 години, твърди, че е развил гърди, след като през 2003 г. лекарите му предписали Risperdal без етикет, след като психолог му поставил диагнозата „разстройство от аутистичния спектър\". Съдебен състав през 2015 г. присъдил на Мъри 1,75 милиона долара обезщетение, след като установил, че от „Джонсън и Джонсън\" били небрежни с пропуска да предупредят за риска от развитие на гинекомастия при мъже. Държавният апелативен съд потвърдил присъдата през февруари 2018 г., но намалил обезщетението на 680 000 долара.", "date": "2019.10.10", "title": "Осъдиха „Джонсън и Джонсън“ да платят 8 млрд. долара на пациент"}
{"url": "http://www.cross.bg/siriya-tyrtziya-zona-1615096.html", "text": "/КРОСС/ Европейският съюз призова вчера Турция да прекрати военната си операция в Северна Сирия, отхвърляйки турските планове за създаване на безопасна зона за бежанци, и добави, че няма да изпраща помощи там, предаде \"Ройтерс\", цитирана от БТА. \"ЕС призовава Турция да прекрати едностранните военни действия\", се казва в обща декларация на 28-те страни, членки на съюза. \"Малко вероятно е една т.нар. \"зона за сигурност\" в североизточната част на Сирия, каквато Турция предвижда, да отговори на международните критерии, позволяващи завръщане на бежанци.\" \"ЕС няма да предоставя помощ за стабилизация или развитие в райони, където правата на местните жители се игнорират\", се посочва в документа. Вчера турски войници започнаха третата операция на страната в Сирия. Според президента Реджеп Тайип Ердоган операцията цели да защити териториалния интегритет на Сирия от \"терористи\" (той има предвид бойците, смятани от Анкара за разклонение на ПКК) и да даде възможност за връщане на сирийски бежанци в родината им.", "date": "2019.10.10", "title": "ЕС призова Турция да спре операцията в Сирия, отхвърли плана за зона за сигурност"}
{"url": "http://www.cross.bg/bira-obshtestveniya-naryshenie-1615099.html", "text": "/КРОСС/ Преди около 2 месеца в Parvomai.NET беше получен сигнал за абсурден апарат за продажба на бира. На метри от детската площадка и в улицата на полицията е монтиран автомат за закуски, кафе и ... бира. Очаквахме, че органите на реда и представителите на правосъдната система ще се самосезират за това толкова явно и драстично нарушение на обществения ред. Групата автомати продължава да си стои на мястото и се „развива\" с поставените наблизо маси. Чиновникът от общината, отговарящ за поставянето на този вид автомати е в отпуск и не можахме да получим отговор дадено ли е разрешение и за поставянето на този апарат или не е. Можем само да гадаем дали разрешение е получено за всички видове стоки. От разговор с няколко човека, стоящи до автоматите, се остава с впечатлението, че собствениците не са запознати с реда за поставянето на такива обекти. Не им е дошло на ум, че не може да се продава бира на непълнолетни и са убедени, че след като са в нарушение, в скоро време бирата ще бъде само безалкохолна. Това с още по-голяма сила поставя въпроса: как на място, близо до съда под носа на органите на реда, и най-вероятно улица, по която се движат общински служители на никого не му направи впечатление, че има нарушение? В Наредбата за чистотата и обществения ред на Община Първомай е казано ясно: Чл.8, (1)Забранява се продажбата на алкохолни напитки и тютюневи изделия на малолетни и непълнолетни лица. Любопитно ни е да разберем по какъв начин автоматът отказва да даде алкохол на младежите, които имат навика вечер да се събират в парка. Според наредбата (2) ...Виновните лица се наказват с глоба или неимуществена санкция от 2000 до 4000 лв., ако не подлежат на по-тежко имуществено наказания по специален закон или деянието не представлява престъпление... Забраната да се продава алкохол близо до детски площадки също е нарушена. В същата наредба е записано още: За недопускане на действия, противни на добрите нрави и обществения ред се забранява: „употребата на алкохолни напитки, разиграването на хазартни игри по улицата...\" и т.н. Очакваме отговор от властите, които могат да прекратят този абсурд.", "date": "2019.10.10", "title": "В Първомай безконтролно се продава бира"}
{"url": "http://www.cross.bg/hora-misteriyata-lisa-1615106.html", "text": " /КРОСС/ Триумфално започна на 8 октомври поредното, есенно турне за 2019 г. на прочутия български женски хор „Мистерията на българските гласове\" в Скопие за представяне на последния им албум „БууЧииМиш\", съвместно с Лиса Джерард. Голямата и прекрасна акустична зала на Скопската филхармония, открита преди две години, трудно побра всички желаещи да се насладят на изкуството на българките и на австралийската икона от „Dead Can Dance\", съобщиха от световноизвестния вокален ансамбъл. Неусетно за публиката - хора на всякаква възраст, сред които бяха и много местни музикални критици и журналисти, се изниза времето на първия концерт на „Мистерията...\", с който певиците започнаха поредната си обиколка на десет европейски столици и два швейцарски града.Особен интерес предизвикаха както акапелните изпълнения, характерни за звучността на хора от неговото основаване през 1952 година до наши дни, така и авторските разработки на композитора и музикален директор на проекта Петър Дундаков с включването на изтъкнати български инструменталисти. Кулминацията настъпи преди появата на сцената на Лиса Джерард, със соловото изпълнение на бийтбоксъра Skiller, ключов участник в авангардния албум. Очарованата публика изрази възторга си от видяното, и най-вече от чутото до този момент, шумно и много емоционално. Партньорката на Брендън Пери от 80-те до наши дни бе аплодирана екзалтирано за всяка от песните с участието на хора и неговите солистки. Лиса елегантно „прехвърляше\" възторзите ту към музикантите, ту към певиците и тяхната диригентка проф. Дора Христова.След двата биса, с неизменната и обичана мелодия от филма „Гладиатор\" за финал, на щанда за записи, тениски и книги за „Мистерията на българските гласове\" се изви опашка от възторжени поклонници. Те искаха да споделят преживяното, да получат автограф от изпълнителките или просто да се ръкуват с тях. Сред почитателите на хора се оказа и гръцки бизнесмен, специално пристигнал от Солун за събитието. „Искаме скоро да ви чуем в нашия град\", настоя той пред продуцентката на проекта Бояна Бункова от „Шуберт Мюзик Пъблишинг\" и написа на Фейсбук страницата на хора, че напълно си е струвало усилието да измине целия път до Скопие, заради удоволствието от срещата с фантастичното, по думите му, изкуство на българките. Организаторите на проявата от македонска страна също бяха очаровани от представянето на хора и пожелаха в скоро време той отново да гостува в Северна Македония.През следващите малко повече от две седмици „Мистерията...\" ще има концерти в Загреб, Любляна, Прага, Хелзинки, Копенхаген, Стокхолм, Осло, Виена, Атина. Последните две спирки от това турне са Лозана и Цюрих. Хорът се завръща в България на 26 октомври. ", "date": "2019.10.10", "title": "Триумф в Скопие за „Мистерията на българските гласове“"}
{"url": "http://www.cross.bg/georgieva-godina-evronyuz-1615100.html", "text": "/КРОСС/ Как да управлява глобалната икономика при очертаващата се буря? Това е големият въпрос, на който новият управляващ директор на Международния валутен фонд (МВФ) Кристалина Георгиева трябва да намери отговор. В интервю за телевизионния канал Евронюз Георгиева посочва, че МВФ прогнозира за тази и за идната година забавяне на растежа, който вече и без това е под натиск на много места по света, информира сайтът на Евронюз.Ние сме обезпокоени най-силно от това, че обявените или вече въведени мита се отразяват отрицателно на икономическия растеж, но и от цялата обстановка на нестабилност, част от която са въпросителните около Брекзита, геополитическото напрежение в много части на света, каза Георгиева в интервюто за Евронюз.Засега икономическият спад е най-осезателен в промишлеността, но напълно вероятно е, ако несигурността продължи да доминира, спадът да обхване и потреблението, допълни шефката на Фонда. При първото си изказване като управляващ директор на Фонда Георгиева каза, че МВФ прогнозира понижение на темповете на растеж на икономиката почти в 90 на сто от страните в края на 2019 година. Като една от причините за спада бяха посочени търговските конфликти, от които загубите, според оценка на МВФ, към 2020 година ще бъдат около 700 млрд. долара или 0,8 на сто от световния брутен вътрешен продукт.", "date": "2019.10.10", "title": "МФВ прогнозира забавяне на растежа на световната икономика "}
{"url": "http://www.cross.bg/printzesa-tzelyvka-brizhit-1615103.html", "text": "/КРОСС/ Брижит Макрон и датската принцеса Мери посетиха заедно парижко училище, а преди това двете дами в поздравиха с целувка.47-годишната датска принцеса бе елегантна с фина бял пуловер с яка с къдрички, съчетана с карирана пола в червената гама от Александър Маккуин.66-годишната съпруга на френския президент Еманюел Макрон - Брижит, която бе в черен ансамбъл от рокля тип \"шлифер, прибрана с колан в талията и съчетана с обувки на висок ток.Двете дами се поздравиха сърдечно с прегръдка и целувка по бузите, когато пристигнаха в училището, а след това позираха за снимки.Както винаги датската принцеса, както винаги бе перфетно съчета, като комбинира полата си с виненочервени обувки и клъч в същия цвят. ", "date": "2019.10.10", "title": "Брижит Макрон посрещна принцеса Мери с целувка в Париж"}
{"url": "http://www.cross.bg/vetovo-horata-predi-1615086.html", "text": "/КРОСС/ Ветово е началото на този модел с измамите, е категоричен Тихомир Безлов. Преди телефонните е имало друг вид измами. В няколко такива градове действат тези схеми - Ветово, Горна Оряховица, Павликени, Левски. Безлов твърди, че по коментари на разследващи, всичко е тръгнало от Ветово. Преди десетина години цялата група е била около 1000 -1200 човека, сега се твърди, че работят около 200.Според д-р Пламен Димитров в цял свят има този вид измамни практики. Този сценарий работи чрез психологията - присъствие, създаване на ситуация, в която се потапяш в контролирана от измамника реалност и губиш самоконтрол. Обикновено хората са предразположени. Психиката, както и тялото имат имунна система, която е отслабена. Самотата, страха - хората, които се чувстват неуверени, попадат в този сценарий. И то най-често как - чрез авторитета или страха, че някой е пострадал, каза още д-р Димитров. ", "date": "2019.10.10", "title": "Защо хората се подвеждат при телефонни измами?"}
{"url": "http://www.cross.bg/roditelite-godini-slyzhiteli-1615088.html", "text": "/КРОСС/ Към 21 часа снощи, в столичната полицията е получен сигнал за изоставено 6-месечно момченце, намерено на стълбищна площадка в блок в ж.к. „Люлин\". Пристигналите на място полицейски служители осъществили връзка със социални служители и предприели издирване на родителите. Детето е в добро здравословно състояние, настанено е в Дом за медико-социални грижи. По-късно полицаи от Девето РУ-СДВР издирили родителите на бебето - майката, на 24 години, и бащата - на 28 години, които са задържани в районното управление. Образувано е досъдебно производство по чл. 182 ал. 1 от  НК, уведомен е прокурор,. Предстои изясняване на обстоятелствата по случая.", "date": "2019.10.10", "title": "Служители на СДВР реагираха на сигнал за изоставено бебе"}
{"url": "http://www.cross.bg/dete-nito-dvyetazhno-1615089.html", "text": "/КРОСС/ Опасен инцидент в частна детска занималня в София. 2-годишно дете е със спукана глава, след като паднало от двуетажно легло. Сигналът е от майката на пострадалото дете. Проверка на NOVA показа, че частната занималня няма регистрация нито в Министерство на образованието, нито Министерство на здравеопазването, нито в Столична община.От здравното министерство в сряда направиха проверка. В четвъртък се очаква да станат ясни резултатите от нея. На 16-ти септември към 13 часа ми се обадиха от яслата, че са извикали линейка, защото детето ми е паднало от необезопасено двуетажно легло. Тъй като работя наблизо, отидох веднага. Не беше ясно линейката кога ще дойде, затова извикахме такси и с него стигнахме до „Пирогов\", разказа  Мария Попова - майка на пострадалото дете. Детето има 5-6 шева на главата, имаше огромна синина на челото и рана на крака. Имаше съмнения дали не е засегнат и черепа. Слава Богу, всичко е наред, бяха засегнати само меките тъкани, каза още тя.По думите й леглото не е било обезопасено. Най-вероятно заради суматохата от това, че има прекалено много деца, от персонала са пропуснали, че тя сама се е качила на леглото, коментира още майката. ", "date": "2019.10.10", "title": "2-годишно дете падна от двуетажно легло в частна занималня"}
{"url": "http://www.cross.bg/okruzhna-prokyratyra-yambol-1615090.html", "text": "/КРОСС/ Окръжна прокуратура - Ямбол задържа за 72 часа Иван П. Той е обвинен за това, че на 08.10.2019 г. в с. Орешник, община Тополовград, в здравната служба на селото, умишлено умъртвил (чрез нанасяне на удари с нож по тялото) 72-годишен мъж - медицински специалист и убийството е извършено при изпълнение на функцията му - престъпление по чл.116, ал.2, вр. чл.115 от НК.Предстои Окръжна прокуратура - Ямбол да внесе в съда искане за налагане на мярка за неотклонение „задържане под стража\" спрямо обвиняемия.", "date": "2019.10.10", "title": "Окръжна прокуратура – Ямбол задържа за 72 часа Иван П., обвинен в убийство на медицински специалист"}
{"url": "http://www.cross.bg/ychilishte-detzata-roditelite-1615091.html", "text": "/КРОСС/ 18 деца не са отишли в сряда на училище в Пазарджик, след като и там в махалата беше пуснат слух за отнемането на деца. Родителите отишли да си ги приберат в понеделник, а във вторник не ги пуснали на училище. Затова на директорът и учителите в учебното заведение им се наложило да ходят по домовете, за да обясняват, че ничие дете няма да бъде отнето и да връщат децата в клас. В училището се обучават около 200 ученици. Родителите отказаха да разкажат защо се е стигнало до напрежението и от къде идва сигнала.Във вторник дойдоха две майки и съобщиха на бодигарда, че се носи слух в махалата, че искат да откраднат децата им. Веднага ме уведомиха. Разговарях с тях и им обясних, че това е лъжа. През това време дойдоха още 10 майки. Част от родителите казаха, че слухът идва от социалните мрежи, други са чули по телевизията. После си взеха децата и си тръгнаха, заяви в ефира на Нова телевизия „Здравей, България\" Веселин Чавдаров, директор на училище \"Кирил и Методий\". Той поясни, че, след като учителите отишли лично по домовете да говорят с родителите, децата се върнали на училище. По думите му обстановката вече е спокойна. Някой пусна лъжата с цел да навреди на образованието. Тези родители са с ниска грамотност и вярват на слуховете. Очаквам днес всички ученици да се върнат в класните стаи, каза още Веселин Чавдаров.В сряда беше замесено и името на началника на пресцентъра на МО Александър Урумов, като човек, който участва във всяването на паника сред родителите.Моето име не е било изричано. Внимателно се поинтересувах. Казано е, че става въпрос за служител на пресцентъра на Министерството на отбраната. Нямам притеснения да предоставя всички мои комуникационни канали, за да се установи, че нямам нищо общо със случая. Убеден съм, че нито един от колегите ми не би участвал в подобна схема, заяви Урумов. Той допълни, че ако се установи, че никой служител няма вина, е редно да получат извинение. Намесването на името ми е пряко свързано с позицията ми срещу Истанбулската конвенция и срещу всякакви чужди на българското семейство модели, поясни Александър Урумов. ", "date": "2019.10.10", "title": "Учителите обикаляли домовете на спрени от училище деца в Пазарджик"}
{"url": "http://www.cross.bg/mariyan-politziyata-grada-1615092.html", "text": "/КРОСС/ Вече две седмици издирват безследно изчезнал млад мъж от с. Буковлък, обл. Плевен. Близки и познати на 36-годишния Мариян Пантелеев го търсят из околностите на града от 26 септември. Той е обявен и за общонационално издирване от полицията.На 26 септември в 06:00 ч. е казал на баща ми, че излиза. Живее с родителите ни. Дори да е искал да се махне от нас, едва ли щеше да си остави телефона, документите и колата. Той има депресия. Зимата пак се влоши и направи опит за самоубийство. Лекува се месец в лечебно заведение. Последно от полицията ни казаха, че най-вероятно се е качил на автобус за София. Никога досега обаче не е бягал така. Принципно Мариян обича да стои вкъщи и има силна връзка със семейството ни, разказа в ефира на „Здравей, България\", сестрата на изчезналия Мариян - Таня Асенова.Постоянно ми излизаха публикации за изчезналото момче. Затова реших да се заема с инициативата, за да намерим Мариян. Надявам се хората да ми помогнат и да търсим заедно момчето. Трябва да обходим целия Плевен, за да изключим възможността, че е в  града, заяви Николай Петков, инициатор на акцията по издирването на мъжа.От полицията умоляват гражданите, които имат информация за местонахождението на издирваното лице да се обадят на телефон 112 или да съобщя в най-близкото поделение на МВР като анонимността им е гарантирана. ", "date": "2019.10.10", "title": " 36-годишен мъж от Плевенско е в неизвестност от две седмици"}
{"url": "http://www.cross.bg/tona-kraya-kampanii-1615093.html", "text": "/КРОСС/ Кампанията \"Капачки за бъдеще\" се проведе в края на месец септември. За резултатите от кампанията говори треньорът Лазар Радков. За пореден път успяхме да съберем повече от предните кампании, каза той.От първите 4 кампании бяхме събрали и рециклирали 140 тона пластмаса. Сега на 28-ми и 29-ти успяхме да съберем само в София почти 70 тона, а в останалите градове 50 тона, като само в Пловдив бяха 20, 8 тона във Велико Търново, допълни Лазар Радков. Със събраните средства до момента са дарени 12 кувьоза, а до края на годината ще станат 20 на брой. ", "date": "2019.10.10", "title": "\"Капачки за бъдеще\" дарява 20 кувьоза до края на 2019 г."}
{"url": "http://www.cross.bg/sofiya-pargov-kaloyan-1615094.html", "text": "/КРОСС/ Нормално ли е новият кмет на София да започне мандата с плащане на 1,7 милиона лева глоба? Това попита лидерът на БСП - София и водач на листата на социалистите за общински съветници Калоян Паргов при гостуването си в сутрешния блок на телевизия Bulgaria ON AIR. Той визира загубеното от Столична община дело срещу наложена от Министерството на регионалното развитие и благоустройството (МРРБ) санкция в размер на над 1,7 милиона лева за допуснати напушения при провеждане на поръчка за ремонт на 26 училища и детски градини по ОП \"Региони в растеж\".\"Административният съд потвърждава глоба, наложена от МРРБ заради проблем в методиката за класиране на участниците и условията на обществените поръчки, обясни Калоян Паргов. - Очаква се същото да се случи и с проекта за Западен парк, чийто ремонт пак е с европейски средства. За промяна точно на този модел на управление на Столична община говорим ние, от БСП\".Калоян Паргов припомни думи, казани от премиера преди няколко седмици, че кампанията ще е \"кална\". Според лидера на БСП - София, с това може да бъде обяснено използването от страна на ГЕРБ на всякакъв арсенал от номера с цел да убедят гласоподавателите, че точно те са правилният избор на предстоящия местен вот.\"Повече от очевидно е, че цялото правителство използва всички актуални проблеми, за да извади дивидент за предстоящия вот, въпреки постоянните твърдения, че не участва в кампанията, коментира той. - А тя навлиза в решителна фаза и обиколките на някои хора ще се засилят, дебатите между кандидатите ще станат по-остри. Всички виждаме, че тези избори ще бъдат много оспорвани, затова и напрежението ескалира. Най-важното обаче е да запазим добрия тон. И да не си служат някои хора с фалшиви новини. Всички виждаме, че в арсенала на управляващите има богат набор от номера, които прилагат. Но е разбираемо - страхът да не загубят позиции е много голям. Очевидно е, че вървят точно в тази посока\".Според Калоян Паргов, гражданският кандидат за кмет на София Мая Манолова върви убедително към победа. Той беше категоричен, че успехът в надпреварата за столичен градоначалник е важен, но от не по-малко значение е и мнозинството в Столичния общински съвет, което ще стои зад него.\"Затова всеки, който подкрепя Мая Манолова, трябва да даде максимума от себе си. Така ще може да формираме онова мнозинство в СОС, за което към този момент някои се чудят какво ще бъде. На тях ще кажа да изчакат още малко и ще видят\", коментира лидерът на БСП - София.Водачът на листата на социалистите за общински съветници добави, че конструираната по този начин кампания на БСП в София е част от плана им за промяна на модела на управление в града. \"За пореден път ще кажа, че за БСП София е трудна територия вече 30 години, каза Калоян Паргов. - Конструкцията на кампанията, която наблюдавате в момента, е с цел БСП най-накрая да се справи в София. Ясно е, че имаме нужда от съюзници. 30 години това е стратегически въпрос за нашата партия, който все не намираше решение. Хората в града отчитат какво е свършено до момента, виждат и всички проблеми и очакват нещо по-различно. Това е ясно изразена тенденция, която се вижда. А БСП иска по-различен подход за справяне с проблемите от този на управляващите досега\". ", "date": "2019.10.10", "title": "Калоян Паргов: Нормално ли е новият кмет на София да започне мандата с плащане на 1,7 млн. лв. глоба?"}
{"url": "http://www.cross.bg/metroto-bynev-zaplashtane-1615095.html", "text": "/КРОСС/ 32-ма локомотивни машинисти са напуснали БДЖ от началото на годината. Това стана ясно след среща между тях и ръководството на държавните железници. Машинистите се оплакват от ниското заплащане, натрупания извънреден труд и недостига на локомотиви. Заради тях се стига и до промяна в разписанието на влаковете.Кризата не е от сега. Тя започна, особено с машинистите, откакто започна да се разширява метрото, коментира Петър Бунев - председател на синдикатите на железничарите към КНСБ. При откриването на всеки нов лъч от метрото винаги една част от 20-30 машиниста биват изтеглени към метрото, продължи Бунев. По думите му кадровата криза се е задълбочила и след като машинисти заминават да работят в чужбина. Имаме частни превозвачи, които също дават по-добри условия, каза председателят на синдикатите на железничарите към КНСБ. Бунев посочи като причини за напускането лошите условия на труд, ниското заплащане и отношението. ", "date": "2019.10.10", "title": "Задава ли се кадрова криза в БДЖ?"}
{"url": "http://www.cross.bg/detzata-hristov-kolev-1615085.html", "text": "/КРОСС/ Ситуацията в Сливен не е спокойна и тя най-вероятно ще продължи на други места. Това заяви в Сутрешния блок на БНТ Деян Колев, Изпълнителен директор на Център „Амалипе\". По думите на д-р Александър Христов, комуникационен специалист и преподавател в УНСС държавата е трябвало чрез активна комуникация да предотврати паниката в града. Деян Колев уточни, че от началото на годината много директори са го информирали, че идват родители, които носят декларация \"Не давам българските деца\" и настояват децата им да не участват в извънкласни дейности и допълнителни часове. Той смята, че ситуацията в Сливен не е спокойна и ще продължи, и в градовете с по-големи ромски общности. Дори в Северна България вече се обаждат директори, че идват разтревожени родители, каза Колев. Благодарение на това, че от център „Амалипе\" са посетили училище в Сотиря, са успели да спрат изтегляне на част от децата след разговорите с родителите. По думите му дори да не бъдат изтеглени децата от училище, ще има проблеми в две посоки.Първата посока е, че родители няма да искат да подписват каквато и да е декларация, а децата могат да участват в екскурзии и занимания само ако родителите подпишат декларация. Другото е, че социалните работници от тук нататък много трудно ще тръгнат в ромските квартали.Д-р Александър Христов заяви, че комуникацията от страна на държавата е трябвало да започне много по-отрано. Подценяването на чувствителността на темата означава, че е изпуснат момента, в който може да се ограничи разпространението на фалшиви новини.Държавата е трябвало чрез активна комуникация да предотврати тази ситуация. Държавните институции не са успели да комуникират достатъчно навременно. Другите гласове, които са против Стратегията на детето, които разпространяват информация, че ще дойдат хора да отнемат децата - те са били по-силни, шумни и с по- популистка теза. ", "date": "2019.10.10", "title": "Д-р Александър Христов: Комуникацията от страна на държавата трябваше да започне много по-рано"}
{"url": "http://www.cross.bg/makedoniya-severna-repyblika-1615109.html", "text": "/КРОСС/ „БСП подкрепя декларацията на НС за Северна Македония, но държим правителството да ангажира в по-голяма степен парламента и нашата добронамереност да не бъде еднопосочна\". Това заяви в пленарна зала зам.-председателят на НС Кристиан Вигенин.  Той подчерта че е обидно поредното неглижиране на парламента от страна на МС и липсата на представител на кабинета по тази важна тема. По думите му тази декларация е свързана с подкрепа от страна на българският парламент на решението на българското правителство да подкрепи началото на преговорите на Република Северна Македония и Република Албания за членство в ЕС и с подкрепа за условията за това членство в преговорния процес, които трябва да бъдат изпълнени.Вигенин заяви, че ПГ на „БСП за България\" и БСП, като партия, правят всичко възможно  да се търси съгласието и да се подхожда отговорно. „Въпреки че не сме безкритични към това, което се направи до момента, правим това усилие да вървим заедно напред и разчитаме на чуваемост от страна на управляващите\", каза социалистът. Той подчерта, че преговорният процес няма да приключи с това правителство в този мандат, нито дори със следващото и затова е важно да има стратегически подход от страна на България, който да бъде следван в този процес. Бившият външен министър заяви, че приветства инициативата на президента да събере партиите в този важен момент и че правителството се е съобразило с идеите, които са излезли от КСНС. Той наблегна, че за категоричността на рамковата позиция е допринесло това, че зад нея стоят президентът Радев и  основните политически партии. „Така трябва да бъде и занапред в преговорите, които предстоят. Те ще бъдат водени от правителството, но и ние, като политически формации, с нашите партньори трябва  да обясняваме какви са точно проблемите \", каза още той. По думите му въпреки усилията в последните години, нашите партньори не разбират тази чувствителност и защо това е важно за България и за българите. „С днешното решение ще дадем и сигнал към нашите партньори, че ние искаме Република Северна Македония  и съответно Република Албания да бъдат част от ЕС\", обясни социалистът. Вигенин коментира, че за пръв път имаме шанса да бъдем заедно с днешната Република Северна Македония в един съюз. Според него имаме уникална възможност да се доближим до националния идеал, който се е родил през 1878г. „Нека кажем на нашите партньори, че даваме зелена светлина, но заедно с  това няма да допуснем в ЕС  да влязат страни, които не са добронамерени към нас и „преиначават или присвояват нашата история\". Не очакваме от тях да правят компромиси с истината, а да я потвърдят такава, каквато е, без да поставяме под съмнение устоите на Република Северна Македония\", каза още той.Кристиан Вигенин заяви, че правителството е подкрепило договора за приятелство, добросъседство и сътрудничество, но това е било само началото. Как този договор се реализира е отговорност както на Република Северна Македония, така и на българското правителство. Той подчерта, че левицата е подкрепила този договор с уговорката, че за напредъка в изпълнението му ще бъде информирано  НС. Към този момент това не се е случвало. Вигенин призова приобщаването на Западните Балкани към ЕС да не остава само на думи и инициатива в рамките на нашето председателство, а да се опитаме да продължим това с наши национални инициативи и мерки. Той призова да бъде изработена цялостна национална стратегия за развитие на отношенията ни с Република Северна Македония, която да бъде и финансово обезпечена. По думите му в тази стратегия трябва да залегнат сфери като култура, медии, икономика, инфраструктура, което да допринесе за свързването на хората от двете страни на границата. ", "date": "2019.10.10", "title": "Кристиан Вигенин: БСП подкрепя декларацията на НС за Северна Македония"}
{"url": "http://www.cross.bg/kovacheva-svoboda-zatvora-1615080.html", "text": "/КРОСС/ Oмбудсманът Диана Ковачева и екип от експерти на институцията изслушаха проблемите на гражданите от Сливен и региона днес по време на изнесената приемна в Областната администрация на града. Оплакванията бяха срещу нарушени техни права като потребители - основно във ВиК сектора, с нарушено право на собственост, както и проблеми относно здравни и образователни въпроси.Към обществения защитник се обърнаха жители от с. Градец с оплакване от набези на крадци, които нападат домовете им, както и група граждани от селищно образувание „Изгрев\", които търсят съдействие във връзка с липса на изградена водоснабдителна инфраструктура.По-рано през деня доц. Ковачева и екип от Националния превантивен механизъм към омбудсмана /б.р. специализирана дирекция, която осъществява наблюдение в местата за задържане и лишаване от свобода/ извършиха планирана проверка в Сливенския затвор.„При последното посещение на омбудсмана в Сливенския затвор през 2016 г., имахме данни за лоши битови условия в затвора, които към днешна дата са отстранени\", каза доц. Ковачева пред журналисти. Към момента затворът в Сливен е един от най-добре ремонтираните и поддържаните в България. Въпреки това общежитието от открит тип там все още е в лошо състояние и се нуждае от основен ремонт. По време на проверката общественият защитник посети килиите, лавката към затвора, детската ясла, както и местата за полагане на труд, а експертите от НПМ - наскоро ремонтирания арест.Тя обяви, че с екипа й са се срещнали с над 50 от лишените от свобода по тяхно желание и те са подали своите оплаквания към институцията на омбудсмана. Част от тях се отнасят до проблеми, които са общи за системата за лишаване от свобода като цяло, за които омбудсманът многократно е отправял препоръки: проблеми в медицинското обслужване, включително консултации с външни специалисти, ниско заплащане на медицинските специалисти, високи цени на продуктите в лавката, липса на възможности за полагане на труд. „На първо място в затвора в Сливен получихме оплаквания срещу медицинското обслужване. В затвора има изграден ремонтиран и добре поддържан медицински център с отлична апаратура, но лишените от свобода се оплакаха от здравните грижи, включително от липсата на консултации с външни специалисти. В медицинския център няма директор от няколко месеца, както и гинеколог\", изтъкна Ковачева.На второ място тя посочи проблема с полагането на труд в затвора, макар това да е един от затворите, в които са осигурени възможности за това. По данни на ръководството около 50% от затворничките работят. По думите на лишените от свобода обаче не всички, които искат да работят, могат да го правят - първо, заради недостатъчно работни места и второ - нормите, които се поставят, са много високи и практически неизпълними. В резултат, на което получават и ниско възнаграждение.„Третият набор от оплаквания бе свързан с ресоциализацията на лишените от свобода. Полагат се усилия за образование на лишените от свобода (1/4 от затворничките учат) и има  курсове за професионална квалификация, които да им помогнат да се адаптират по-добре след напускане на затвора. Често обаче след като изтърпят на наказанието си, редица от тях се връщат обратно с ново извършено престъпление и нова присъда. За съжаление, има и много лишени от свобода, които са с психични заболявания и умствена изостаналост. След като напуснат, те няма къде да отидат, защото няма защитени жилища, в които да бъдат настанявани\", посочи омбудсманът.Доц. Ковачева се срещна и с областния управител Чавдар Божурски. Двамата обсъдиха тревожната ситуация със създалата се паника сред родителите в града, които започнаха да спират децата си от училище от страх „да не им бъдат отнети\". Той я увери, че учениците вече са обратно в клас, а обстановката се нормализира.„Оценявам реакцията на институциите в предишните няколко дни като адекватна. Според нас е важно да се направи анализ на причините, поради които се стигна до тук\", категорична е доц. Ковачева. Тя подчерта, че през годините институцията на омбудсмана е изпращала препоръки по отношение на начина, по който работи системата за закрила на децата, за това, че се губи елемента на превенцията.Според омбудсмана е необходима работа за връщане на доверието към специализираните органи за закрила на детето, работа за индивидуалната оценка на всяко дете в риск, повишаване капацитета на човешкия ресурс на социалните работници - обучение, квалификация, по-добри условия за работа, подобряване на координацията между институциите, но най-вече за подкрепа на семейството.", "date": "2019.10.10", "title": "Омбудсманът Диана Ковачева с приемна за граждани в Сливен, извърши проверка и в женския затвор"}
{"url": "http://www.cross.bg/grypa-tochki-severna-1615102.html", "text": "/КРОСС/ Днес се подновяват квалификациите за Евро 2020. Довечера предстоят 10 срещи в 4 от групите. Холандия ще преследва четвърта победа в група \"C\", в която в момента лидери са Германия и Северна Ирландия с по 12 точки. \"Лалетата\" приемат именно северноирландците и при успех ще ги изпреварят по голова разлика. В другата среща от групата един срещу друг се изправят аутсайдерите Беларус и Естония.В група \"Е\" дербито е между Хърватия и Унгария. Световните вицешампиони допуснаха две грешни стъпки в първите си 5 мача, но са лидери в класирането с 10 точки. Унгарците имат 9 точки и ще се надяват да поднесат изненада на \"Полюд\" в Сплит. Другите отбори с амбиции за едно от първите две места в групата са Словакия и Уелс. Гарет Бейл и компания спечелиха мача помежду им Кардиф, но сега ги чака тежко гостуване в Търнава.Програмата:Група \"С\":Беларус - Естония 19,00 ч (б.в)Холандия - Северна Ирландия 21,45Група \"Е\":Хърватия - Унгария 21,45Словакия - Уелс 21,45Група \"G\":Австрия - Израел 21,45Северна Македония - Словения 21,45Латвия - Полша 21,45Група \"I\":Казахстан - Кипър - 17,00 ч (б.в.)Белгия - Сан Марино 21,45Русия - Шотландия 21,45 ", "date": "2019.10.10", "title": "Квалификациите за Евро 2020 се подновяват днес"}
{"url": "http://www.cross.bg/magnityd-bulgariya-zemetresenieto-1615105.html", "text": "/КРОСС/ Земетресение с магнитуд 2,7 по скалата на Рихтер е регистрирано на територията на България в Софийска област, информира БГНЕСЗемният трус е усетен в 00:29 ч. тази нощ с епицентър на 12 км западно от Драгоман и на 52 км северозападно от София, с дълбочина 5 км, уточниха от Европейския сеизмологичен център.По данни на Геофизичния институт на БАН земетресението е с магнитуд 2,8 по Рихтер и е с епицентър на територията на Сърбия, близо до границата с България. Няма данни земетресението да е усетено от гражданите.  ", "date": "2019.10.10", "title": "Земетресение с магнитуд 2,7 край Драгоман"}
{"url": "http://www.cross.bg/vremeto-na-oktomvri-g-1615052.html", "text": "/КРОСС/ Днес времето ще е предимно ясно и слънчево. По-значителна висока облачност ще има привечер. Ше духа слаб до умерен западен вятър. Минимална температура - 0 градуса, максимална - 25.", "date": "2019.10.10", "title": "Времето на 10 октомври 2019 г."}
{"url": "http://www.cross.bg/macha-rasizum-otbor-1615047.html", "text": "/КРОСС/ Играчите от английския национален отбор обявиха, че имат готовност колективно да напуснат терена и да прекратят някоя от предстоящите евроквалификации с Чехия и България. Това би се случило при прояви на расизъм срещу някой от играчите на \"трите лъва\". Вчера футболистите и селекционерът Гарет Саутгейт са обсъдили вариантите за действие в подобни ситуации. Треньорът е разяснил на играчите, че УЕФА има протокол от три стъпки за действия при прояви на расизъм.Първата се състои в това, че всеки играч, станал обект на обиди на подобна основа, трябва да уведоми своя капитан, който трябва веднага да говори с главния рефер. След това главният съдия прекъсва мача и говорителят на стадиона предупреждава публиката.Ако това няма ефект, при втори инцидент главният рефер отново прекъсва мача и отборите могат да се приберат в съблекалнята за определено време. Публиката отново бива предупредена, че при нови расистки прояви мачът може да бъде спрян.Това е и третата мярка. При нея главният съдия може да реши да прекрати двубоя след консултация с официалните лица и представители на съответните тимове.Решението е изключително в правомощията на главния съдия, пише Спортал. Англичаните обаче са решили, че могат да не изчакат всички стъпки по протокола и сами да вземат колективно решение да прекратят мача. Това разкри младата звезда на Челси Тами Ейбрахам:\"Хари Кейн дори каза, че ако това се случи и ние не сме доволни от реакцията, ще говорим със засегнатия играч и можем заедно да напуснем терена. Това е отборно решение. Ако нещо такова се случи на един от нас, то се случва на всички ни. Говорихме за протокола. Хари Кейн повдигна въпроса, че вместо да минаваме през трите стъпки, ако искаме да спрем мача, без значение какъв е резултатът, ако не сме доволни, ще вземем това решение като отбор. Ако има проява на расизъм и се отправи предупреждение към публиката, а след това нищо не се промени, трябва да вземем решение като отбор. За мен този протокол само дава извинения на хората. Един път, втори път, трети път - извинения за глупавите хора\", коментира Ейбрахам вчерашните разговори в лагера на англичаните.В петък Англия гостува на Чехия, а в понеделник идва в София за двубой срещу нашия национален отбор. ", "date": "2019.10.10", "title": "Англия ще напусне терена с България при расизъм"}
{"url": "http://www.cross.bg/dolara-ekzemplyar-ford-1615064.html", "text": "/КРОСС/ По време на аукцион от Barrett-Jackson в Лас Вегас през изминалия уикенд, с нов собственик се сдоби доста специален екземпляр Ford. Става дума, разбира се, за суперколата GT и то във версия '66 Heritage Edition, произведена през 2017 година. Точната цена, при която завърши наддаването, е 1,54 милиона долара. Интересното е, че това не е най-скъпият GT от последното поколение на модела, който се продава на търг, тъй като през януари месец подобен екземпляр събра 2,5 милиона долара. Математиката показва, че продаденият през почивните дни GT набързо е осигурил печалба от близо един милион долара на собственика си. Уточняваме, че въпросният неизвестен човек е изчакал търпеливо двете години, които Ford налага като задължителни между доставката на колата от завода и потенциалната препродажба.Припомняме, че американската фирма увеличи тиража на GT от първоначалните 500 до 1350 бройки в рамките на шест години. Сглобката се извършва от Multimatic в Канада. Все още не сме виждали екземпляр в България. ", "date": "2019.10.10", "title": "Продадоха Ford за 1,54 милиона долара"}
{"url": "http://www.cross.bg/posoka-sofiya-karat-1615046.html", "text": "/КРОСС/ Днес между 10,00 ч. и 15,30 ч. се ограничава движението в активната лента в тунел „Траянови врата\" на АМ „Тракия\" в посока София поради ремонт на  пожаро-известителната система и светофарна уредба. Трафикът ще се осъществява в изпреварващата лента.Агенция „Пътна инфраструктура\" съветва шофьорите да карат внимателно, както и според правилата за безопасност и движение по пътищата.", "date": "2019.10.10", "title": "Шофьорите да карат внимателно в тунел „Траянови врата“ на АМ „Тракия“ в посока София"}
{"url": "http://www.cross.bg/kosmosa-fyodor-beshe-1615101.html", "text": "/КРОСС/ Роскосмос\" е подал две заявления до „Роспатент\" за регистриране на робота Фьодор като запазена търговска марка, съобщиха за РИА Новости от пресслужбата на „Роспатент\", съобщава БГНЕСНа 30 август държавната корпорация е подала заявление за словесна търговска марка (регистрационен номер на заявката: 2019743437) - с надпис на латиница FEDOR, а на 23 септември - за визуална търговска марка (регистрационен номер на заявката: 2019747511) - изображение на стоящ робот.Роботът Фьодор бе изпратен в околоземна орбита на 22 август на космическия кораб \"Союз МС-14\". Пет дни по-късно корабът се прикачи от втори с МКС. Роботът се завърна на Земята на 7 септември. По време на полета той изпълни редица задачи под контрола на астронавт. Беше съобщено, че няма да има повече извънземни полети, а вместо него ще направят друг робот за работа в космоса. Както по-рано каза изпълнителният директор на неправителствената организация \"Android Technology\" (компанията-робот) Евгений Дудоров, разработването на робота струва повече от 30 милиона рубли.Разработката на Фьодор започва през 2014 г. със заповед на Министерството на извънредните ситуации като част от спасителния проект на Фонда за перспективни изследвания. Първоначално роботи нямаше да бъдат изпращани в космоса, въпреки че бяха в основата на разработките по проектите SAR-400 и SAR-401, които по-рано бяха предложени на „Роскосмос\". Разработеният Андроид-спасител под контрола на намиращ се на безопасно място оператор трябваше да преминава през развалини и да изважда жертви изпод сградите, да помага на хора при пожари и да работи в райони с химическо и радиационно замърсяване. За целта той бе научен да се изкачва по стълби, да кара кола и да използва спасителни електроинструменти.Паралелно с това роботът получи и други умения: да седи на шпагат, да стреля с две ръце и да прави инжекции със спринцовка. До 2016 г., когато проектът беше окончателно разработен, не намериха място за него в спасителната служба и тогава решиха да го изпратят в космоса - но не просто така, а да тестват новия руски кораб „Федерация\" (наскоро преименуван на „Орел\"). Новият проект беше наречен \"Тест\", а полетът беше планиран за 2021 г., но поради забавяне на производството на кораба, крайният срок беше 2022 г., а наскоро и 2023 година. В бъдеще „Фьодор\" трябва да се превърне не само в тест за „Орел\", но и да продължи да лети около Луната, а в дългосрочен план потомците на „Фьодор\" трябва да кацнат на повърхността й.През 2018 г. се появи идеята да се изпрати робота в космоса няколко години по-рано - през 2019 година. Възможността се появи поради необходимостта от изпитателно изстрелване на „Союз\" без екипаж на борда. Както каза по-рано източникът на РИА Новости от ракетно-космическата индустрия, първоначално е било планирано да се изпратят два андроида в космоса наведнъж. Проектът е получил временното име \"кибер екипаж\". В крайна сметка обаче е било решено да се изпрати само един робот в космоса. ", "date": "2019.10.10", "title": "Роботът Фьодор – търговска марка"}
{"url": "http://www.cross.bg/georgiev-plamen-subaryaneto-1615081.html", "text": "/КРОСС/ Бившият шеф на антикорупционната комисия Пламен Георгиев започна сам да събаря навесите на терасата си. Това става два месеца след окончателното произнасяне на Община Слатина, че постройките са незаконни. От тяхната проверка стана ясно, че почти 60 кв. м от навесите са без необходимите строителни книжа. На Георгиев беше връчена заповед за събарянето им още в средата на август. Това се случва след изричното настояване на премиера Борисов в ефира на bTV.Информация за събарянето получихме от медиите. Очакваме, когато Пламен Георгиев приключи с премахването на незаконния строеж, да ни информира, за да дойдем да констатираме и да приключим случая, коментира в БТВ „Тази сутрин\" Михаил Джурджин, началник на отдел \"Контрол по строителството\" в район „Средец\". Той уточни, че има и други подобни случаи в район „Слатина\". Пламен Георгиев обмисляше да обжалва решението за събарянето на терасата му. Той обаче оттегли жалбата след настояването на премиера Бойко Борисов. в момента се готви да замине за Валенсия, където ще бъде назначен като консул.", "date": "2019.10.10", "title": "Как приключи сагата с терасата на Пламен Георгиев?"}
{"url": "http://www.cross.bg/naistina-eleonora-sotzialnite-1615087.html", "text": "/КРОСС/  В Държавната агенция за закрила на детето от няколко месеца получаваме разнопосочни сигнали, че наистина на места се злоупотребява с името както на агенцията, така и на социалните служби.  Това каза в сутрешния блок на БТВ „Тази сутрин\" д-р Елеонора Лилова, председател на ДАЗД.Специално за сигналите, които са от последните дни, наистина от различни източници разбирахме - например мои служители от Бургас разбраха за Сунгурларе и Карнобат от областния управител на Бургас. Разбира се и от директори на училища, както например в 75-то ОУ в кв. „Филиповци\", от началници на регионални управления по случаите, например Асеновград. Тоест наистина на много места в страната, допълни председателят на ДАЗД.Някои хора, както твърдят в сигналите, разказват на други хора, че наистина социалните нарочно ще вземат деца от домове и от семейства, каза още тя. Кои точно са хората разпространявали тези неща, в момента службите разследват това и това не е само от момента, а се разследват подобни сигнали от няколко месеца. На много нива се е работело, така че да се подкопае една работеща система, системата на социалните служби и това се прехвърля към системата на образованието, смята още Елеонора Лилова.", "date": "2019.10.10", "title": "Елеонора Лилова: Работили са на много нива, за да се подкопае една работеща система"}
{"url": "http://www.cross.bg/tyrtziya-folksvagen-bulgariya-1615097.html", "text": "/КРОСС/ Множат се критиките срещу решението на \"Фолксваген\" да строи новия си завод в Турция. Макар окончателната позиция на Надзорния съвет на концерна да не е официално обявена, вече е ясно, че германският автомобилен гигант очевидно е предпочел Турция пред България. \"В продължилите месеци пазарлъци \"Фолксваген\" остави България и Турция да наддават една срещу друга\", пише в тази връзка германският \"Тагесцайтунг\". Изданието отбелязва и причината, поради която везните са натежали в полза на Турция: според неназовани източници от Еврокомисията, Ердоган е обещал на \"Фолксваген\" преки държавни субсидии в размер на 400 милиона евро, както и покупката на 40 000 автомобила за турското правителство.Евродепутатът от партията на Зелените Райнхард Бютикофер е силно притеснен от решението на най-големия в света автомобилен концерн. Бютикофер е особено възмутен от факта, че страна като Турция, която погазва човешките права, свободата на печата и принципите на правовата държава, излиза победителка от съревнованието с държавата-членка на ЕС България - и то само защото турското правителство обещава субсидии, които в този размер не са позволени в ЕС. \"При това Турция е в Митническия съюз на ЕС и всъщност би трябвало да спазва правилата за горните граници на държавните субсидии\", казва Бютикофер. А тази горна граница възлиза на 250 милиона евро, което е значително по-малко от 400-те милиона, обещани от Турция. И докато Ердоган просто е игнорирал това ограничение, България е била длъжна да се съобрази с него, заключава изданието.Преди няколко дни по същия повод критика отправи и председателят на фракцията на ЕНП в Европарламента Манфред Вебер. Политикът от германския ХСС дори призова еврокомисарката за защита на конкуренцията Маргрете Вестагер да провери дали обещаните от Турция субсидии не нарушават европейското право. \"Не е логично нашите страни-членки да са длъжни да се придържат към строгите правила за конкуренцията и субсидиите, а Турция да отпуска субсидии за едно производство, които ще се изнася на европейския пазар\", посочва Вебер.За \"неравностойна битка\" говори и бившият български президент Росен Плевнелиев. В разговор с германския \"Ханделсблат\", който е озаглавил статията си \"България не се предава в битката за \"Фолксваген\", Плевнелиев разказва, че правителството в София е направило всичко възможно, за да засили натиска над \"Фолксваген\". Българска делегация дори е била в Берлин, но от канцлерството се чули само общи фрази - и уверението, че ставало дума за \"решение на бизнеса\".\"Решението на \"Фолксваген\" в полза на Турция отслабва Европейския съюз\", казва Плевнелиев пред \"Ханделсблат\" и добавя: \"Ердоган не се придържа към европейските правила, хиляди са в затворите, а сега ще бъде подкрепен с една милиардна инвестиция от Германия\". В тази връзка \"Ханделсблат\" пише, че автомобилната индустрия е сред малкото бурно развиващи се сектори в България. Сред най-известните инвеститори са фирми като Магна, Фесто, Грамер и Костал, в страната се произвеждат и спирачки за Порше, както и софтуер за Мерцедес-Бенц.Инвестицията на \"Фолксваген\" отива в Турция не само заради огромната държавна субсидия, твърди на свой ред \"Тагесцайтунг\" и обяснява, че едно от големите предимства на Турция е всъщност сериозен недостатък. В тази страна стачките на практика са забранени, а чуждестранни концерни, в това число и от Германия, безскрупулно се възползват от предимствата, които произтичат от репресиите срещу синдикатите, пише германското издание. \"Резултатът от тези репресии: ниски надници и заплати. Дори и за високо квалифицирани кадри. По данни на турския синдикат на работниците в металопреработващата промишленост, в турски заводи, сравними с бъдещия на \"Фолксваген\", се плаща средна надница от 2,40 евро на час, а новоназначените получават дори само 1,40 евро. И макар разходите за труд да не са най-важният фактор, Турция определено предлага райски условия за предприемачите\", пише не без ирония \"Тагесцайтунг\".  ", "date": "2019.10.10", "title": "Неравностойна битка: защо Турция се наложи над България"}
{"url": "http://www.cross.bg/kurdzhali-bagdasarov-promyana-1615082.html", "text": "/КРОСС/ \"Недоволството на нашите съграждани е факт, поне 56 процента от тях искат промяна. Ние от БСП сме екипът, който може да я направим. Нужни са опитни хора, които да донесат тази промяна, за да не правим повече експерименти\".  Това заяви кандидатът за кмет на община Кърджали Милко Багдасаров пред БТВ. По думите му основните проблеми на града не са решени нито от общинската, нито от държавната администрация - само се обещава, а на този етап единствено от \"БСП за България\" излизат с конкретна програма.  Багдасаров коментира и водното огледало в Кърджали, което по неговото мнение е отражение на това, което се е случило в града: \"Израснаха много като политици, но като управници - бих казал, че имам огромни резерви да им дам оценка\". Багдасаров обърна внимание на екологичната тема на местно равнище, като коментира, че централният парк е най-замърсеното ни място в града.\"Младите хора ще се върнат в Кърджали, когато могат да намерят реализацията си тук. Реализация, която да им осигури добри доходи. Нашата цел е Кърджали да бъде Силициевата долина на България\", заяви кандидатът на кмет от левицата.\"Приятели, изберете кмет, който може да обедини усилията на всички, за да се работи за нашия град в интерес на всички, защото кърджалийци заслужават добро управление, защото всички искаме промяна. Тази промяна може да се случи с екипа на \"БСП за България\", заключи Багдасаров. ", "date": "2019.10.10", "title": "Милко Багдасаров: Младите хора ще се върнат в Кърджали, ако намерят реализацията си "}
{"url": "http://www.cross.bg/kalin-terziiiski-razkazi-1615083.html", "text": "/КРОСС/ Новият сезон на поредицата „Разказвач на месеца\" започва с един от най-четените съвременни български автори, чийто житейски път е будил не по-малък интерес от творбите му, за които е получил не една награда. На 15 октомври 2019 г. (вторник) от 19:00 ч. в Литературния клуб на Столична библиотека (пл. „Славейков\" № 4) Калин Терзийски ще бъде представен от друга култова фигура от последните десетилетия - Ивайло „Нойзи\" Цветков, за когото е достатъчно да споменем, че е един от създателите на сп. „Егоист\" и първи главен редактор на българското издание на „Плейбой\". Самият Калин пък ще чете откъси от свои произведения, ще разговаря с читателите и със себе си, ще раздава автографи. Входът е свободен. Заповядайте!***Калин Николов Терзийски е роден е през 1970 г. в София - Подуяне. В семейството на инженер-металург и сътрудничка в профсъюзния институт. Има по-голям брат - Светослав Терзийски - също писател.Като дете е силно отдаден на рисуването, с което се занимава и сега - има три самостоятелни изложби.През 1984 г. е приет в Националната природо-математическа гимназия (НПМГ) в София. По това време пише първите си стихотворения в сюрреалистичен стил „Стихове на тъмно\" в компанията на петима приятели, с които създават неформален литературен клуб. Стихотворенията им представляват суров и свободолюбив сарказъм срещу социалистическата литература. От 1988 до 1990 г. изкарва двугодишна военна служба на българо-югославската граница. За около пет месеца е художник на Видинския граничен отряд и обикаля цялата северозападна гранична зона - сам и предимно пешком. През 1990 г. е приет да следва в Медицинския университет в София. През 1996 г. завършва медицина с отличие. Още в началото на следването у него се заражда силен интерес към психиатрията. Посещава университетския кръжок по психиатрия до края на следването си. Докато учи работи като санитар в хирургична клиника, после - като дърводелец в мебелната фабрика на брат си. В последната година от учението си работи като медицинска сестра на две места - в Ракова болница и в психиатричната клиника „Свети Наум\" на 4-и километър. На 25 годишна възраст се жени и скоро след това се ражда дъщеря му Калина Терзийска - понастоящем студент по медицина в Хумболтовия университет - Берлин.От 1997 до 2000 г. специализира психиатрия. В същото време работи като лекар в психиатричната болница в Курило - „Свети Иван Рилски\".Успоредно с това започва да пише за вестници и списания. През 2000 г. напуска работата си на лекар и се отдава изцяло на писането. Този период от живота му е свързан с много трудности. Калин Терзийски развива зависимост към алкохола, страда от тежка депресия, загубва всичките си контакти и в продължение на пет години няма постоянна работа и почти никакви доходи. Преживява от спорадични хонорари от вестници и списания. Пише въпроси за телевизионни игри и сценарии за реклами.През 2008 г. драстично променя начина си на живот. Сам и без медицинска помощ спира алкохола и наркотиците, започва да се занимава със спорт и самоусъвършенстване. Започва да издава написаните през годините на самота разкази и стихове, като в същото време активно пише нови.Успоредно с медицината и писането, още от 1997 г. (с прекъсвания) работи като сценарист в телевизии и радиа. Участвал е в създаването на много от българските телевизионни забавни предавания в годините 1997 - 2010.През март 2010 г. учредява, заедно с група водещи сценаристи, Сдружение на българските телевизионни сценаристи (СБТС). От 2011 г. е и председател на Сдружението на българските телевизионни сценаристи.В периода 2007 - 2017 г. е издал двадесет книги - тринадесет сборника с разкази, три стихосбирки и четири романа.През 2009 г. е награден с първа награда на националния конкурс за хумор „Златен каунь\", гр. Хасково.Романът му „Алкохол\" е награден през 2010 г. с наградата „Цветето на Хеликон\" - като най-продаваната книга на годината. През 2011 г. е награден в Брюксел с първата за България Европейска награда за литература - за сборника „Има ли кой да ви обича\". През 2013 г. получава „Златно перо\" - награда за принос към българската култура.През 2014 г. получава грамотата на Столична библиотека за най-четен автор на годината.През 2016 г. романът „Лудост\" е с наградата на гр. Цюрих за издание на чуждестранен автор.Книги на Калин Терзийски са издавани на английски, немски, руски, македонски, чешки, полски. Сборникът му с разкази „Има ли кой да ви обича\" предстои да излезе на хърватски и италиански.Негови разкази са включени също в сборници на турски, испански, сръбски, румънски.", "date": "2019.10.10", "title": "Калин Терзийски – разказвач на октомври в Столична библиотека"}
{"url": "http://www.cross.bg/bivsh-depytat-aktyor-1614887.html", "text": "/КРОСС/ Александър Сабанов, депутат от „Обединени патриоти\" в 44-ото НСАнастас Анастасов, член на Конституционния съдАнтон Генов, бивш футболен съдияАнтонио Кръстев, световен и европейски шампион по вдигане на тежестиДанка Василева, журналисткаВалери Цветанов - бивш министър на земеделиетоНегово Високо Преосвещенство Григорий, Великотърновски митрополитИван Динев -  Устата - рап певецЙосиф Герон - адвокат, зам.-председател на Съюза на юристите в БългарияЛъчезар Тошев - политикМаргрет Николова - певицаМохамед Халаф - журналистНиколай Илиев - актьорПетьо Петков-Шайбата - актьорПетър Жеков - треньор по  футболПроф. Пламен Марков - режисьорТеодора Георгиева - депутатТодор Бояджиев - бивш главен секретар на МВРЦачо Андрейковски - легендарен боксьорДаниел Смилов, политолог  ", "date": "2019.10.10", "title": "Родени на 10 октомври"}
{"url": "http://www.cross.bg/haresvam-mechtite-za-1614888.html", "text": "/КРОСС/ „Харесвам мечтите за бъдещето повече от историите за миналото.\"Томас Джеферсън ", "date": "2019.10.10", "title": "Харесвам мечтите за.."}
{"url": "http://www.cross.bg/tema-bulgariya-zhivo-1615074.html", "text": "/КРОСС/Тема: По какви схеми действат ало-измамниците и защо продължават да им вярват?Тема: 32 машинисти напуснаха БДЖ от началото на годината. Задава ли се кадрова криза?Тема: Местни избори 2019-та: Ивайло Калфин в битката за Столичния общински съветТема: Поглед към Токио: как Дейвид Хъдълстоун спечели квота за България в спортната гимнастика Тема: Дебатът за Кърджали! Очаквайте Антон Хекимян и специалното ни студио на Централния площад с основните претенденти за кметския столТема: След провокацията в няколко училища - кой е отговорен за паниката сред родителите и как институциите си свършиха работата - в студиото, председателят на Агенцията за закрила на детето Елеонора ЛиловаТема: Как приключи сагата с незаконната тераса на бившия шеф на Антикорупционната комисия Пламен Георгиев?Тема: Как семейство ветеринари от Бургас лекува пострадали дови животни?Тема: На живо: Ученици помагат на хора, изпаднали в нужда Тема: След разследването на NOVA за „ало\" мафията: Белезници за телефонните измамници от Ветово! Кои са арестуваните и какви са били схемите им?Тема: 2-годишно дете падна от двуетажно легло в частна занималня. Инцидент или липса на контрол?Тема: Напрежение и сред родители в Пазарджик. На живо - кой всява паниката?Тема: Удар върху туризма. Ще има ли още фалити и как държавата ще спасява следващия сезон? Гост - министър Николина Ангелкова.Тема: Скрита камера на NOVA. Защо продължава да се нарушава забраната за пушене на обществени места и защо контролните органи не реагират на сигналите?Тема: Недоволство заради нова наредба за храненето в яслите и детските градини. Готви ли се промяна, при която да отпадне задължителният държавен стандарт?Тема: Война опасно близо до България? Какво ще се случи след като Турция започна операция в Сирия?Тема: Истории в картини по фасади на сгради. На живо - кой разкрасява с графити жилищни блокове в София? ", "date": "2019.10.10", "title": "Теми и гости в сутрешните блокове на телевизиите на 10 октомври 2019 г"}
{"url": "http://www.cross.bg/stipendii-georgi-sveti-1615084.html", "text": "/КРОСС/ Липсата на медицински сестри е проблем навсякъде, но най-остър е недостигът им в детските отделения. За това алармират от университетската болница \"Свети Георги\" в Пловдив, където, за да привлекат кадри, предлагат стипендии за студентите от специалността по здравни грижи.Болница \"Свети Георги\" е първото лечебно заведение у нас, което предлага стипендии за студенти, обучаващи се за медицински сестри. Стипендиите са по 200 лв месечно, включват се и семестриалните такси. Ангажиментът на завършилите е да сключат трудов договор с болницата за пет години, ако стипендията е била за половината от следването - три години. Идеята е да се привлекат най-ценните кадри. ", "date": "2019.10.10", "title": "Болница в Пловдив предлага стипендии за студенти по здравни грижи"}
{"url": "http://www.cross.bg/chasa-sofiyaot-zala-1615075.html", "text": "/КРОСС/ ***Атина.Президентът Румен Радев ще участва в срещата на върха на държавните глави от групата „Арайолуш\".***София.От 09.00 часа ще се проведе заседание на Народното събрание.***Радомир.От 09.00 часа в АК „Електрик\" министърът на образованието Красимир Вълчев ще присъства надемонстрация на обучение на ученици от професионалната гимназия „Н.Й.Вапцаров\" и ПГ по транспорт „Ю. Гагарин\". По-късно министърът ще посети Брезник и Трън.***София.От 9.00 в зала „Музейна\" на БЧК на бул. „Джеймс Баучер\"-76 Столичната организация на Български червен кръст организира дискусионен форум на тема: „Форми за превенция на агресията в училищата\".***София.От 9.30 часа в заседателната зала в сградата на Висшия съдебен съвет, ще се проведе заседание на ВСС.***София.От 10:00 часа в НДК, ет. 5, ще се състои откриване на десетото юбилейно издание на единствения браншови кариерен форум в България за специалисти в аутсорсинг сектора - „Дни на кариерата - ИТ, Комуникации и Аутсорсинг\" 2019 г.***София.От 10:30 часа на бул. „Цариградско шосе\" № 72, Научен комплекс 2 - БАН, ще се състои откриването на първия в България Демонстрационен павилион с почти нулево енергийно потребление.***София.От 10.45 часа в сградата на Министерството на енергетиката - София, ул. „Триадица\" №8, министърът на енергетиката Теменужка Петкова и гръцкият й колега - министърът на енергетиката и околната среда Константинос Хадзидакис ще подпишат в София Междуправителствено споразумение за установяване на данъчен режим по отношение на проекта за изграждане на междусистемна газова връзка ГърцияБългария.***София.От 11:00 часа в зала „Конферанс 1/5\" на Парк хотел „Москва\", министърът на труда и социалната политика Бисер Петков ще открие Конференция за представяне на резултатите от прогнозите за развитието на пазара на труда за периода 2020-2034 година.***София.От 12:00 часа в сградата на Министерството на транспорта, информационните технологии исъобщенията, министърът на транспорта, информационните технологии и съобщенията Росен Желязков ще участва в представяне на резултатите от направеното проучване на тема „Българският тежкотоварен сектор\".***София.От 14.00 часа ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г.***София.От 14.30 ч. в зала 238 на Народното събрание Временната анкетна комисия за БНР ще изслуша главния прокурор Сотир Цацаров.***Варна.От 10.00 часа в заседателната зала в административната сграда на „Водоснабдяване и канализация - Варна\" ООД ръководството на \"Водоснабдяване и канализация - Варна\" ООД има удоволствието да Ви покани на официалното представяне на проект за предоставяне на безвъзмездна финансова помощ по оперативна програма „Околна среда 2014-2020г.\", съфинансирана от Европейския фонд за регионално развитие и Кохезионния фонд на Европейския съюз по процедура чрез директно предоставяне BG16M1OP002-1.016 „Изграждане на ВиК инфраструктура\", на конкретен бенефициент „Водоснабдяване и канализация- Варна\" ООД.В рамките на проекта на обща стойност 138,4 млн. лева ще бъдат реконструирани 22,5 км магистрални и довеждащи водопроводи, изградена канално-помпенастанция и 81 км канализационни мрежи.***Враца.От 10.00 часа в Градската концертна зала на общината, Министерство на регионалното развитие и благоустройството, съвместно с Областна администрация - Враца и Община Враца, организира Форум на тема: „Проектите за качествено и достъпно водоснабдяване - ефективни политики за развитие на община Враца\".***Разград.От 11.00 часа ще се проведе месечният брифинг на директора на ОДМВР.***Смолян.От 09.00 часа в Сесийна зала на Общината, ще се проведе заседание на Общинския съвет.***Смолян.От 10.00 във фоайето на РДТ „Николай Хайтов\", ще се проведе изложение на фермерски продукти.***Търговище.От 10.00 часа в двора на Комплекса за психично-здравни грижи в общността кв. Бряг ще се проведеЕсенен празник на приятелството.***Шумен.От 10:00 часа с Ден на отворените врати и изложба Държавен архив Шумен ще отбележи Деня на архивите в България.***Асеновград.От 10.00 часа в центъра на града ще бъде открита предизборна шатра на Коалиция „БСП за България\" и д-р Емил Караиванов.***Велико Търново.От 13.00 часа в пресклуба на БТА ще се състои пресконференция на представителите на Коалиция \"БСП за България\", АБВ, \"Движение 21\", с участието на Весела Лечева, кандидат за кмет на Велико Търново и председателят на партия АБВ Румен Петков.***Кюстендил.От 10.15 часа читалище „Братство\" ще се проведе пресконференция на Местна коалиция \"ГЕРБ, СДС, ВМРО, ДБГ, ЗНС, Обединени земеделци\". ", "date": "2019.10.10", "title": "Предстоящи събития в страната за 10 октомври 2019 г."}
{"url": "http://www.cross.bg/sega-tryd-monitor-1615076.html", "text": "/КРОСС/ в. Сега - Австралия официално се разгневи на България заради Полфрийманв. Сега - Кабинетът откри 6 собствените си редици провокатори на психозатав. 24 часа - Шефът на „Пирогов\": Договорихме със здравната каса пациентите да плащат по-малко за изкуствени ставив. Труд - Градската десница руменеелав. Телеграф - Пълним с лютеница колетите за чужбинав. Монитор - НОИ броил над 4 млн. лв. за трудови злополуки в. Сега - Правителството призна, че Скопие нехае за добросъседствотов. Сега - СЕМ ще махне шефа на БНР, но не заради цензуратав. 24 часа - Вицепремиерът Томислав Дончев обяви кой плаши ромите: Чиновник от военното министерство, политици и пастори организирали истерията с децатав. 24 часа -Окончателно: без бърз съд при умишлено убийствов. Труд - ДДС и за коли, взети с генерално пълномощнов. Труд - Министър-председателят Бойко Борисов: Чудовищна лъжа са слуховете, че държавата ще отнема децав. Телеграф - Каракачанов след решението на правителството: Северна Македония в ЕС, но държим червения картонв. Телеграф - Разбиха Меката на ало-мафията във Ветовов. Монитор - България с 23 условиш към Скопие за ЕСв. Монитор - Машинисти масово напускат железниците в. Сега - След случая „Полфрийман\" има опасност от съдийски популизъмв. 24 часа - Проф. Асен Балтов директор на „Пирогов\", втори мандат президент на Българската ортопедична и травматологична асоциация: \"Постигнахме по-малко доплащане от джоба на пациентите за импланти\"в. Труд - Проф. Христо Бозов, управител на Комплексен онкологичен център - Бургас, пред „Труд\": Екипът ни от лекари се нарича „Бялата лястовица\", за да дава надежда на хоратав. Телеграф - Доц. Румен Драганов, изпълнителен директор на Института за анализи и оценки в туризма: 1 млн. лева са дълговете на Астрал Холидейзв. Монитор - ВЛАДИМИР ТОДОРОВ, председател на Асоциацията на пострадалите при катастрофи: Загиналите при катастрофи у нас намаляха с 10 % в. Сега - Да разлаем гетатав. 24 часа - Продаваме деца на гейове канибали? Човешката тъпота е наистина безграничнав. Труд - В промити мозъци влизат всякакви щуротиив. Телеграф - За Скопие 12-ят час вече биев. Монитор - Хвани го, ако можеш ", "date": "2019.10.10", "title": "Преглед на печата 10 октомври 2019 г."}
{"url": "http://www.cross.bg/iiordanka-chankova-yuzhen-1615077.html", "text": "/КРОСС/ 75-та годишнина от разстрела на Йорданка Чанкова, една от петимата от РМС, с партизанското име Катя, събра на възпоменателна среща социалисти и антифашисти от Пловдивския район Южен. Те бяха посрещнати с пита, както по стар български обичай се прави на помен. Ангелина Змеева - председател на БАС в район Южен, организатор на събитието, представи племенниците на Йорданка Чанкова - Петьо Дафанкичев, Румен Сербезов, Зарко Величков и Петър Базарски.За изцяло отдадения на борческото работническо и антифашистко движение живот на Йорданка, по баща Николова, говори депутатът от „БСП за България\" Теодора Халачева. Тя припомни най-силните моменти от светлата биография на Йорданка Чанкова: от раждането й в ксантийското село Кръстополе през тютюневите складове в Пловдив, в ЦК на Комсомола и Москва, в затвора и концлагера „Гонда вода\" до партизанския отряд и разстрела й от жандармеристи над село Елешница на 30 май 1944 г. „Йорданка и зверски избитите като нея антифашисти ще са живи, докато ги помним. Народ, който няма минало, няма и бъдеще\" - каза на възпоменателната среща кандидатът за кмет на левицата за район Южен Ангел Иванов. И подчерта отстоявания от БСП ангажимент за по-добро бъдеще на род и Родина. И в частност на пловдивските социалисти с предизборната им платформа „Пловдив на хората\" с номер 56.", "date": "2019.10.10", "title": "Социалисти и антифашисти почетоха Йорданка Чанкова"}
{"url": "http://www.cross.bg/kurdzhali-okolovrusten-chast-1615078.html", "text": "/КРОСС/  Кърджали, който е част от трасето за ГКПП „Маказа\", няма околовръстен път. Сега целият трафик за Гърция минава  през града. През летните месеци това превръща в ад живота на хората от родопския град. По бул. „Беломорски\" в Кърджали на всяка минута преминава кола. А през лятото трафикът е денонощен. Да преминеш по пешеходна пътека в Кърджали е трудно. С откриването на ГКПП „Маказа\" преди  8 години Кърджали се превърна в част от трасето за Гърция.По данни на МВР само това лято през „Маказа\" са преминали приблизително 805 хил. автомобила.  Всички те, преди да достигнат до границата, са минали през Кърджали. При всички избори идват обещания, че ще има околовръстен път в града. От Пътната агенция  казват, че процедурата вече е задействана.Проектът за околовръстен път на Кърджали е на етап изготвяне на устройствен план. После следват отчуждителни процедури, предвидено е те да приключат до края на следващата година. Така, ако всичко върви по план, строителството може да започне най-рано след две години. ", "date": "2019.10.10", "title": " Кърджали е част от трасето за ГКПП „Маказа”,но няма околовръстен път"}
{"url": "http://www.cross.bg/vuzmozhnost-general-nikolaii-1615079.html", "text": "/КРОСС/ Армията е институция, което дава възможност за личностно развитие, възпитава в чувство за отговорност, дисциплина, екипна работа, психическа устойчивост, изгражда добри физически качества, учи на точност и коректност. Това каза пред журналисти в Силистра по време на кампанията „Бъди войник\" началникът на щаба на Сухопътните войски бригаден генерал Николай Караиванов днес, 9 октомври. Той отбеляза, че чрез подобни събития гражданите имат възможност да видят отблизо Българската армия, да се докоснат до живота на военнослужещите, които поддържат бойна готовност и се стремят към повишаване на бойните си способности.  Стотици ученици, граждани и гости на Силистра посетиха информационната борса и с интерес разгледаха показа на техника и въоръжение в рамките на кампанията.Преди традиционния концерт бригаден генерал Николай Караиванов връчи на 15 заслужили общественици, ветерани и жители на Силистра и региона, отличени със заповед на министъра на отбраната,  юбилейни медали „100 години Първа световна война\". ", "date": "2019.10.10", "title": "Бригаден генерал Николай Караиванов: Армията дава възможност за личностно развитие"}
{"url": "http://www.cross.bg/evlampiii-vsichki-hrista-1614885.html", "text": "/КРОСС/ През време на жестокото Максимианово гонение на християните живял в град Никодимия знатен момък на име Евлампий. Бил пламенен християнин.Заедно с други християни той се скрил в една пещера край града. Групата го изпратила един ден в града за хляб. Като влизал в града, той видял залепен на градските порти царски указ. Заповядвало се да бъдат предавани християните на смърт. Евлампий гласно изразил учудването си, че сам императорът опустошава държавата си, като избива най-верните си поданици. Християните смятали за свой дълг да се молят за царя, безпрекословно да изпълняват всички негови повели, когато те не са противни на Христовия закон. Изобщо за своята кротост и честност те заслужавали напълно названието добри и почтени граждани.Някои езичници фанатици чули тия думи на Евлампий, хванали го и веднага го завели при съдията.Отначало съдията се опитал ласкаво да увещае Евлампий да се поклони на боговете.- Не погубвай младостта си - казал му той. - Не нанасяй безчестие на целия свой славен род. Ако послушаш царската повеля и се поклониш на боговете, ще получиш богати дарове и почетен сан. Ще бъдеш уважаван от всички в града. Храмовете са отворени. Да отидем заедно и да се поклоним на боговете!- С лъжливи думи и коварни обещания ти няма да ме отвърнеш от моя Христос - заявил момъкът.Съдията много се разгневил, Евлампий продължил:- По-добре е да послушаш моите думи: последвай добрия съвет и познай истинския Бог! Той ще ти даде не временна и суетна слава, а слава вечна и истинска. Неговите дарове превишават всички богатства. На Тоя Бог аз се покланям. Към Него отправям молитвите си.Гневът на съдията се уталожил. И пак започнал да прави опити да убеди Евлампий да принесе жертва на боговете. След това го заплашил с мъчения и най-после, наново разгневен, заповядал на своите хора да го бият жестоко.Евлампий спокойно понесъл ударите. Твърдостта му усилила яростта на съдията. Той замислял все по-страшни изтезания. Заповядал да го сложат на нагорещена до зачервяване решетка.Мъченикът вече очаквал смъртта, когато изведнъж почувствал нови сили в себе си. Той се изправил здрав и невредим. Всички присъстващи изпаднали в изумление. Чувствайки в себе си благодатна, свръхестествена мощ, Евлампий изказал желание да отиде в езическия храм. Съдията се зарадвал. Той помислил, че мъченикът се е съгласил най-после да извърши жертвоприношение.Придружен от голямо множество народ, Евлампий бил заведен в езическото капище. Там имало голям идол. Евлампий се обърнал към него с думите:- В името на Господа Иисуса Христа, идоле неми и глухи, падни на земята и се обърни на прах!Веднага идолът паднал и се разсипал.Присъстващите извикали:- Велик и силен е християнския Бог!Озлобен, съдията не искал да повярва. Заповядал да предадат Евлампий на нови мъчения.  Мъченикът имал сестра, девойка, която се наричала Евлампия.Като чула, че брат й търпи мъчения за Христа и Неговото спасително дело, бързо се затекла към съдилището. Промъкнала се през тълпата. Приближила се до брат си и извикала:- Нали една майка ни е раждала? Нали в Единия Бог тя ни е научила да вярваме? Защо ти да страдаш за Христа, пък аз да съм лишена от тая чест? Защо не си ми обадил за това по-рано, та заедно да приемем страданията за нашия Бог? И аз искам да умра за Бога, и аз съм християнка!След това Евлампия се обърнала към съдията и му казала:- И аз съм служителка Христова! Христос е мой живот, радост на душата ми. И аз за Него съм готова да изтърпя същите страдания, които понася моят брат Евлампий!Съдията заповядал да бият девойката по лицето. После по негова заповед братът и сестрата трябвало да бъдат хвърлени в котел с кипящо масло. Евлампий пръв влязъл в котела. И оттам увещавал сестра си да не се бои, защото Божията помощ няма да ги остави. Като се прекръстила, Евлампия влязла също в котела. Господ изстудил врялото масло. Мъчениците радостно пеели хвалебни песни на Бога.Разгневеният съдия измислил нови мъчения. Избодени били очите на Евлампий. Братът и сестрата били хвърлени в огнена пещ. Но Господ не оставил верните си служители: смекчавал жестокостта на мъченията.След като се убедил, че не може да постигне целта си, съдията осъдил мъчениците на смърт.Главата на Евлампий била отсечена с меч.Евлампия предала душата си на Бога, преди още палачът да е дигнал меча си и над нея.Жития на светиите. Синодално издателство, София, 1991 г., под редакцията на Партений, епископ Левкийски и архимандрит д-р Атанасий Бончев  Страдание на светите мъченици Евлампия и ЕвлампийПрез царуването на Максимиан започнало страшно гонение срещу християните. Мнозина от вярващите, боейки се от преследванията на мъчителите, оставяли домовете си и се криели в планините, по пещери и пустини. В това време живеел един юноша на име Евлампий, който произхождал от благороден род от Никомидия. Той бил християнин - по вяра и по дела. Евлампий се криел заедно с други християни. Веднъж те го изпратили в града, за да купи хляб, и незабелязано от никого, да го донесе в пустинята. Когато пристигнал в Никомидия, той видял закован върху градските врати царски указ, написан върху пергамент, който повелявал да се избиват християните. Юношата прочел указа и се надсмял над това безумно разпореждане на царя, който, вместо да воюва с враговете на държавата, се надигнал срещу невинни хора и сам опустошавал страната си, като убивал безбройно множество християни. Но веднага бил заловен, вързан и заведен пред неправедния съд. Беззаконният съдия, като видял младия и красив юноша, отначало с лукави думи започнал да го съблазнява да се поклони на идолите. Той му казал:Лицето ти показва, че ти не си от прост, а от благороден и честен род. Не погубвай напразно, прекрасни младежо, своята красота и благородството си не заменяй с безчестие. Напротив - постарай се да придобиеш още повече слава за себе си и за целия си род. Ако се подчиниш на заповедта на царя и се поклониш с нас на боговете, тогава от всички нас ще получиш почести и слава, а от царя - награда и голям сан, и така ще прекараш дните си в благополучие. Послушай добрия ми съвет и стани наш единомишленик. Ето, всички храмове са отворени за тебе, в тях стоят различни богове, жертвениците са препълнени с жертви и всички се веселят за своите богове и им се кланят. Влез и ти, поклони се! И тогава и за себе си ще придобиеш големи блага, и на нас ще доставиш радост, а и боговете винаги ще бъдат милостиви към тебе.Свети Евлампий, изпълнен с благодатта на Светия Дух, отговорил на съдията:- Твоето сърце е изпълнено с коварство и думите в устата ти са лукави, напразни и лъжливи са всички твои обещания. С нищо не ще ме прелъстиш и не ще ме отвърнеш от моя Христос. О, ако би желал да чуеш моите истинни слова и моя искрен съвет; и ако би познал Истинския Бог, Когото аз почитам и Комуто се кланям! Аз бих ти обещал от Него не временна и суетна, а вечна и истинска чест и слава, и такива награди и богатства, каквито нито ти, нито твоят цар притежавате, и нито някъде в света има. Но тъй като ти си глух като аспида и няма да чуеш мен, който ти говоря само полезното, затова ще споделиш участта на твоите богове в огнената геена, а заради принасянето на скверните жертви на боговете сам ще бъдеш жертва на незаспиващия червей. А аз не на бесовете, а на Бога ще принеса в жертва хвала и ще отдам на Всевишния своите молитви.Щом чул думите му, съдията започнал да заплашва светият с различни мъчения. Но той без всякакъв страх се показал готов да се предаде на всякакви мъчения заради Христа, своя Господ. Тогава съдията заповядал да го съблекат, да го проснат на земята и да го бият с жили. Били светия дълго и безпощадно, но той мъжествено понасял мъченията. Усещайки силна болка от нанасяните му рани, той не показал с нищо страданието си - такова величие на духа проявил! А мъчителят, като видял неговото дълготърпение, се изпълнил с още по-голяма ярост и наредил да го повесят на дърво, а после да стържат тялото му с железни остриета. От тях мъченикът бил така жестоко наранен, че през раните се виждали дори костите му. След като продължително го измъчвали така, го оставили да лежи проснат на земята - целия окървавен и разпокъсан. Цялото му тяло представлявало една рана. Но с това не свършили страданията му. Съдията измислил ново мъчение. Той заповядал да свържат с тънки ремъци пръстите на ръцете и краката му и здраво да ги стегнат, което причинявало на страдалеца страшна болка, тъй като членовете му били насила отделяни от ставите. Но и с това не се наситила яростта на мъчителя. Към предишните страдания той прибавил ново мъчение: заповядал да нагорещят един железен одър и да сложат върху него светия мъченик, за да изгори тялото му върху одъра и да се стопи като восък от силния пламък. Когато одърът бил силно нагорещен, свети Евлампий изобразил върху себе си кръстния знак, качил се върху него и легнал отгоре му като на мека постеля. Тялото на светия мъченик, опалвано от огъня, започнало да се топи и да се разрушава. По всичко изглеждало, че търпейки такива страшни мъчения, той би трябвало да умре. Но Всемогъщият Бог поддържал живота на Своя раб и по надвишаващ естеството начин задържал душата му в неговото тяло, та чрез това да се яви пред всички и силата Божия, която се проявява в немощ, а и търпението на мъченика. Когато всички вече предполагали, че той ще умре върху нагорещения одър, светият почувствал в себе си нова сила и се изправил напълно здрав, сякаш не бил претърпял никакви мъчения. Твърдо вярвайки в сърцето си в Господа, своя Бог, той си дал вид, че се отказва от своето изповедание и че се съгласява с безбожието на нечестивите езичници. Затова го завели тържествено в идолския храм и всички заедно със съдията се радвали, като мислели, че светият се е отрекъл от Христа и иска да се поклони на техните богове. След него към храма вървяло множество народ. А светият по пътя към капището горещо се молил на Господ Иисус Христос, умолявайки Го да яви силата Си, да просвети ослепелите човеци и да прослави Своето свято Име. Когато влязъл в храма, той видял идола на Марс, който бил най-големият и най-разкошният от идолите в тоя храм. Като се приближил до него, той казал:- В името на моя Господ Иисус Христос, ти заповядвам, идоле ням и бездушен, да паднеш на земята и да се превърнеш на прах!Щом само светият изрекъл това, начаса паднал идолът и се разбил на съвсем дребни частици. Като видял това, народът започнал да вика:- Само християнският Бог е велик и силен!И мнозина повярвали в Христа. А съдията изпаднал в още по-голяма ярост и заповядал отново да заловят светия, за да го предаде на нови мъчения.Неговата сестра - девойка на име Евлампия - щом чула, че брат й страда за Христа, побързала да дойде на мястото на мъчението и като застанала по средата, силно извикала към брат си:- Не ни ли е родила една майка, не сме ли сукали от едни гърди и не в един Бог ли сме научени да вярваме? А защо ти, като страдаш за Христа, ме лишаваш от същата участ? Защо не ме извести за това, та и аз заедно с теб от самото начало да понеса всички мъки? Аз също като тебе искам да умра за моя Господ! Нека знаят всички мъчители, че аз съм християнка и че съм готова да умра за Христа!А на съдията тя казала:- Чуй, съдия, и познай коя съм аз! Аз съм Христова рабиня. Христос е моят живот и радостта на моята душа! Него съм възлюбила и на Него искам да се принеса в жертва! Приготви огън, доведи зверове, постави колела за мъчения, наостри мечовете си, изобрети различни мъчения и както искаш ме измъчвай заради моя Христос. Аз съм готова да претърпя всичко, както и моят възлюбен брат Евлампий!Мъчителят, като чул думите й, се удивил на нейната смелост и заповядал да я бият по лицето. Дълго били светата, докато лицето й не било съвсем обезобразено, а от носа и устата й се леела кръв. А свети Евлампий укрепявал сестра си, говорейки:- Не се бой, сестро, „от ония, които убиват тялото, а душата не могат да убият\".След това по заповед на мъчителя бил приготвен котел с кипящо масло, за да хвърлят в него и двамата. Свети Евлампий побързал сам да влезе в котела, а Евлампия, бидейки млада девица, се побояла и започнала да се колебае. Брат и, като видял, че тя се колебае, започнал да я вика при себе си в кипящия котел като в някое прохладно място:- Не бой се, сестро, бъди смела и ела тук. Ето, виж - аз съм невредим и никаква болка не усещам. И ти, щом се докоснеш до врящия котел, веднага ще почувстваш Божията помощ и ще останеш невредима.Като чула думите на брат си, светата побързала да влезе в котела. Силата на огъня веднага отслабнала, котелът изстинал, а светиите останали цели и невредими, възпявали и славели Бога. Хората се изумили, като видели това чудо, и тогава повярвали двеста мъже. Те изповядали Христа и затова били посечени с меч от нечестивите идолопоклонници. Беззаконният съдия заповядал да извадят очите на Евлампий, а неговата сестра заповядал да повесят за косите й и да я бият безпощадно. А тя сред мъченията зовяла към Господа:- Благодаря Ти, Боже и Създателю мой, че си ме удостоил мен, Твоята рабиня, да пострадам за Твоето свято Име!След това мъчителят наредил да разпалят силно пещта, за да хвърли в нея мъчениците. Когато тя била нагорещена, повели за ръка вече слепия свети Евлампий и го хвърлили в нея. А света Евлампия, без да чака, сама тръгнала с радост и сякаш отивала в прекрасен палат, побързала да влезе в огнената пещ. Но и тук светиите останали цели и невредими: Огънят се превърнал в прохлада. Светите мъченици пеели в пещта песента на тримата отроци и благославяли Бога. Мъчителят, не знаейки вече какво да прави с тях, ги осъдил на посичане с меч. Войниците им свързали ръцете отзад и ги повели към мястото на наказанието. Когато пристигнали там, свети Евлампий сам положил под меча своята честна глава и бил посечен. А света Евлампия предала душата си в Божиите ръце, още преди присъдата да бъде изпълнена. Като видели, че тя е вече мъртва, войниците не отсекли главата й. Така свети Евлампий заедно със своята сестра - света Евлампия, като завършили подвига на мъченичеството, заедно отишли при Съдията на мъченическите подвизи - Христа, за да приемат от Него венци на правдата.По техните молитви да удостои и нас със Своето царство Христос Бог, Комуто, заедно с Отца и Светия Дух, е честта и славата во веки. Амин.Жития на светиите, преведени на български език от църковно-славянския текст на Чети-минеите на св. Димитрий Ростовски Преподобният Теофан се родил в Палестина от благочестиви родители. Те били хора богобоязливи и особено усърдни в страннолюбието. Свети Теофан имал брат, впоследствие заради понесените от иконоборците страдания наречен Начертани.Родителите се погрижили Теофан и Теодор да бъдат обучени на книжната мъдрост и братята станали изкусни философи. (Философ - на гръцки \"любител на мъдростта\", т.е. учен, посветил себе си на изследването на висшите въпроси на битието: на Бога, на началата и законите на света и човека, на предназначението на човека, и крайната цел на съществуването на света и подобни).Разбрали суетата и непостоянството на света, \"защото е преходен образът на този свят\" (1Кор.7:31),, те оставили всичко, отишли в Лаврата на свети Сава (има се предвид Лаврата на св. Сава Освещени) и се посветили на монашеския живот, в който се подвизавали ревностно, преуспявайки в молитвите и всички добродетели. За своя добродетелен живот Теофан бил удостоен с презвитерски сан.По това време започнало безбожното гонение на светите икони*, което развълнувало цялата Божия Църква. Заради почитането на светите икони много християни били подложени на мъчения и гонения. Тогава Иерусалимският патриарх** изпратил тези премъдри учители и защитници на православието като агнета сред вълци при император Лъв Арменец (византийски император - иконоборец, царувал от 813 до 820 година), за да изобличат нечестието му. Когато пристигнали в Константинопол и застанали пред богопротивника, те дръзновено го изобличили в злочестие.* Иконоборческата ерес и гоненията на иконопочитателите възникнала във Византия в първата половина на VIII век и продължила почти до средата на IX век, от царуването на Лъв Исаврянин (714-741) до Михаил III и неговата майка Теодора.** Патриарх бил св. Никифор, изпратен по-късно на заточение заради това, че защитил православното иконопочитание. Паметта му се чества на 13 март.(Св. Димитрий Ростовски има несъмнено предвид Константинополския патриарх Никифор)Братята философи много пострадали заради това и не само от императора Лъв Арменец, но и от приемниците му - императорите Михаил Валвос (Михаил II Балба, или Косноязычный, царувал 820-829) и Теофил (царувал 829 - 842 г). Те понесли много различни мъчения, рани и окови, глад и жажда, заточение, жигосване на лицата и други безчислени страдания. Повече от две десетилетия, от 817 до 842 година, те били мъчени и преследвани от иконоборците. Сред тези бедствия свети Теодор се представил на Господа (около 840 г.), а Теофан дочакал настъпването на мира в Църквата.Михаил*, синът на византийския император Теофил, който приел заедно с майка си Теодора скиптъра на византийските императори, възстановил почитането на светите икони, внесъл ги в Божиите църкви и с големи почести върнал от заточение всички свети мъже, пострадали за иконопочитанието. Тогава се завърнал и свети Теофан и след като бил ръкоположен от патриарх Методий (Константинополски патриарх от 842 до 846 година), който унищожил иконоборческата ерес, бил назначен на митрополитската катедра на Никейската църква*.* В първите години след възкачването на Михаил III на царския престол (през 842 г.), до 855 г. управлявала неговата майка св. Теодора. След нея Михаил царувал до 867 година. Възстановяването на иконопочитанието се състояло на Константинополския събор в 842 г., и в негова памет в Църквата бил установен особен \"Чин на Православието\", извършван и днес в първия неделен ден на светата Четиридесетница.** Никея (днес Изник) - древен град в Мала Азия, в средните векове богат и цветущ, а днес беден и малконаселен. Никея се ползвала с особено внимание от римските, а по-късно и от византийските императори. Никейската митрополитска катедра била считана за една от най-видните. В Никея били проведени Първия и Седмия вселенски събор.Свети Теофан съставил тържествен канон за почитането на светите икони и оставил на Христовата църква много други полезни писания. От този земен живот той се преселил при Господа (около 850 г.) и след много страдалчески подвизи сега блаженства в небесните обители.Теофан оставил много съчинения в защита на православието и бил особено известен като писател на канони, до 148 на брой. Сред най-добрите му канони са канонът в неделя на православието, всички канони на апостолите и за починалите. Освен това, св. Теофан написал и стихири на някои дни.След освобождаването на Византийската империя от властта на латинците, на византийския престол застанал Михаил VIII Палеолог (1260-1282).През април 1204 г. рицарите от четвъртия \"кръстоносен\" поход превзели Константинопол и създали Латинска империя. Византия била под властта на латинците до 1261 г. През лятото на 1261 г. на Михаил VIII Палеолог се удало да отвоюва Константинопол и да възстанови Византийската империя.По това време империята била заплашвана от арабите откъм Мала Азия, а също и от завоевателните намерения на папския Запад. Тогава Михаил, вместо да възложи на Господа своето упование, намислил да прибегне към съмнителното \"застъпничество\" на папата, с цената на отстъпление от Бога и от светото Православие. Той решил да угодничи на римския първосвещеник и да приеме неговата ерес. С ласкателства и заплахи склонил част от константинополското духовенство да поддържа неговата линия и в края на юни 1274 г. в Лион пристигнала византийска делегация. На 6 юли тя подписала позорната Лионска уния, с която императорът и неговите съмишленици сред клира признавали върховенство на папата и се съгласявали с ереста му.Но православният народ не приел унията и осъдил императора. Тогава той се опитал да я въведе насилствено и подлагал на смърт всички в столицата, които я осъждали. През 1278 г. издал и указ унията да се въвежда чрез всякакви насилствени мерки. Въпреки това нито заплахите му, нито насилията му имали успех. Православният народ твърдо държал за светата Вяра, а още повече се възпротивили на императора светогорските монаси. Те изпратили послание до него, в което доказвали, че нито претенциите на папата за \"главенство\", нито поменаването му в църквите, нито извършването на светата Евхаристия с пресен хляб, нито прибавката към Символа на вярата \"и от Сина\" могат да бъдат допуснати. Молели го да пребъдва в онова учение, което е приел от светите Отци на Църквата.Във връзка с тези събития във Византия дошли папски пратеници, за да проверят дали унията се прилага, а междувременно отишли и на Атон. Ето какво се разказва за това.\"Причината за станалите злодейски убийства на Атон беше законопрестъпният и нечестив Палеолог, този нов Навуходоносор\".По волята на императора скитници кръстоносци, изгонени от Палестина и наели се да служат като придворни войници във Византия, се нахвърлили с всичката си злоба върху зографските монаси.На път за Цариград папските пратеници се нахвърлиха върху светата Атонска Гора и започнаха да преследват всички, които обитаваха там. Най-напред нападнаха Лаврата на св. Атанасий и предложиха на монасите да се съединят с тяхната латинска вяра и да влязат в общение с тях. Монасите се изплашиха. Те криво разбираха апостолските думи: \"Дайте място на гнева\" и чрез един свой отлъчен свещеноинок се съгласиха, съединиха се с тях и по такъв начин спасиха временния си живот, но погубиха душите си. По-късно тези монаси бяха изобличени и наказани от Бога.След това латинците отидоха в Иверската (Грузинската) лавра и поискаха от тамошните иноци и те да се съединят с тях. Иноците от този монастир не само не склониха на това, но изобличиха нечестивците и според думите на апостола (Гал.1:8) ги проклеха за тяхното нововъведение. Беззаконниците, щом чуха това, силно се разяриха: извлякоха всички братя навън от монастира, натовариха старейшините на кораб и заедно с него ги потопиха в морето.Така блажените иноци приеха от Спасителя Христа венеца на мъченичеството и изповедничеството. А по-младите от тях, родом от Иверия (Грузия), бяха откарани в плен в Италия - там след като им съблекли иноческите дрехи, ги продали на евреите.  От Иверската лавра латинците отидоха във Ватопедския монастир. Тук те намериха само болни и престарели иноци и ги попитаха къде са останалите. Отговориха им:- Крият се в долините, из гъсталака, за да запазят вярата си и да не се осквернят с нечестивците.Тогава латинците избиха тези свети изповедници и веднага се спуснаха в околността на монастира. Там намериха настоятеля и други монаси. Отначало започнаха \"любезно\" да ги увещават да станат техни единомисленици, но един от монасите им каза:- Трябва на Христа да угодим, а не на антихриста!- Нима - отговориха им те - ние не сме на Христа, а сме на антихриста?- Да - каза им преподобният отец, - защото всеки, който се противи на Христовото Евангелие, е антихрист и той именно сега ви помага. Какво общение може да има светлината с тъмнината? Ние никога няма да се присъединим към вас!Щом чуха това, папистите запушиха ушите си. Ослепени от своята злоба, те отдавна бяха затворили сърцата си за истината. След това простряха беззаконните си ръце върху преподобните иноци и ги избесиха всички на мястото, където ги намериха. Оттогава и досега това място се нарича Фурковуни, т.е. \"гората на бесилките\".  После латинците преминаха на другата страна на света Гора и се доближиха до монастира \"Св. великомъченик Георги\", наричан Зограф. Още отпреди няколко дни игуменът на този монастир, преподобни Тома, знаеше, че нечестивите еретици са нападнали св. Гора, и бе известен за бедствията, които ще понесат неговите братя и сподвижници.Междувременно се бе явило дивно Божие откровение. Един добродетелен старец - монах живееше на монастирското лозе, което се намира на половин час път югозападно от монастира. Този старец имаше в килията си икона на Пресвета Богородица, пред която всеки ден кадеше тамян и четеше акатист. Когато богомерзките римляни нападнаха света Гора със злодейски намерения и бяха вече излезли от корабите си, този богоугоден старец стоял пред иконата на Божията Майка и четял, според обичая си, акатист. Но когато произнесъл славословието: \"Радвай се\", чул от светата икона следните думи:- Радвай се и ти, старче, но бягай по-скоро оттук, за да не те сполети нещастие! Иди и кажи на братята в монастира да се затворят, защото богопротивните римляни нападнаха това благословено от Мен място и вече са наблизо.Той паднал пред иконата и казал:- Как мога, Владичице, да оставя Теб, моята Застъпница?А гласът от иконата му отговорил:- Не се грижи за Мен, но иди по-скоро!Когато старецът тръгнал към монастира за да каже какво му е заповядала Покровителката на Атон, иконата по неизповедима Божия сила го изпреварила, дошла в монастира и застанала над монастирските порти. Дошъл до тях, той погледна нагоре и с удивление гледаше светата икона. След това разказа на всички за необикновеното Божие откровение. А иноците, щом видяха иконата на св. Богородица и чуха за това дивно чудо, прославиха Бога и пречистата Му Майка. Игуменът разбра, че в скоро време монастирските братя ще бъдат поставени на сериозно изпитание - съветваше ги да бъдат бодри и да не се страхуват.- Отци и братя! - казваше им. - \"Всички, водени от Духа Божий, са синове Божии, защото вие не приехте духа на робство, та да бъдете в страх, а приехте Духа на осиновение\" (Рим.8:14-15). Ние се наричаме и сме чеда Божии. Ако пък сме чеда, то сме сънаследници на Христа; и ако с Него страдаме, с Него ще се прославим (ст.16-17). \"Защото мисля, че страданията на сегашното време не са нищо в сравнение с онази слава, която ще се яви в нас\" (ст.18). Затова, казвам ви заедно с апостола: които сте готови духом и не се боите от мъченията, останете заедно с мен в светата обител, а които се страхувате - скрийте се с църковните съсъди за малко време, докато премине яростта на еретиците, за да не би от малодушие да изпаднете в богоотстъпничество.Тогава онези, които се страхуваха от мъчения, се скриха в долините, пещерите и храсталаците, а светият игумен с останалите иноци се затвори в кулата. Те постъпиха така не от страх, а за да използват останалото им макар и малко време за да изобличат беззаконната ерес.Мъчителите заобиколиха монастира от всички страни и започнаха да викат към монасите, които бяха в кулата:- Отворете ни, господа, отворете!Преподобният игумен им отвърна:- Не ви знаем откъде сте!- Ние сме Христови раби - продължиха мъчителите - и идваме да обърнем и вас, заблудените, в правия път.Тогава светецът им отвърна:- Отдалечете се от нас вие, които вършите беззаконие, защото апостолът говори: \"Ако дори и Ангел от небето започне да ви благовести не това, което сме ви благовестили, да бъде проклет!\" (Гал.1:8) Какъв друг учител търсите вие? Друг учител търсят само онези, които явно безумстват. Кажете ни вашето учение, и ако то е от Бога, ние ще се присъединим към вас и ще ви приемем като братя; ако ли пък не е от Бога, тогава махнете се от нас!На това еретиците отговориха:- Ние сме от Бога, вярваме в Господа Иисуса Христа и проповядваме светото Евангелие. Изпратени сме от блаженейшия римски папа, който е глава на Църквата, да кажем и на вас, безумните, това, което вие не разбирате, за да се вразумите, да разберете църковните устави и правилно да четете в светия Символ на вярата: \"Вярвам в Единия Бог Отец Вседържител...\", че Пресветият Дух изхожда от Отца и Сина, а на Проскомидията да принасяте пресен, а не квасен хляб. Също вашите свещеници да си бръснат брадите и с това да не съгрешават в Божията служба, понеже те са жениси на Църквата. Ако изпълните всичко това, ще получите очищение от Вседържителя, и ние от радост за вашето покаяние ще се умилостивим. Ако ли пък не, то ще ви погубим безмилостно, за да не заемате място на земята напразно!Щом изрекоха тези и други подобни хули, еретиците очакваха отговор от преподобните отци. Те им възразиха:- Ние искаме да намерим истината и не обръщаме внимание на вашите съблазни и безумия, защото не се страхуваме от заплахите ви. Писано е, че трябва да се боим само от Бога, а от хората няма защо да се плашим. Затова твърдо ви казваме: никой не може да въстане срещу нас, ако с нас е Бог, Който \"е праведен и е възлюбил правдата\" (Пс.10:7). Сам нашият Господ Иисус Христос в светото Евангелие казва: \"Когато дойде Утешителят, Когото ще ви пратя от Отца, Духът на истината, Който изхожда от Отца, Той ще свидетелства за Мене\" (Иоан.15:26). И пак: \"Аз ще помоля Отца, и ще ви даде друг Утешител, за да пребъдва с вас во веки - Духът на истината\" (14:16-17). И още: \"Това ви казах, бидейки с вас. А Утешителят, Дух Светий, Когото Отец ще изпрати в Мое име, Той ще ви научи на всичко и ще ви напомни всичко, що съм ви говорил\" (ст.25-26).Преподобните отци няколко пъти повториха тези думи - за доказателство на истината и за да затворят устата на онези, които казват, че Дух Светий изхожда и от Сина. После добавиха:- Ако и това не вярвате, духоборци, научете се от Господния Предтеча и Кръстител Иоан, който видя Светия Дух да слиза като гълъб от небето и да пребъдва върху Сина. От това вижте, че Светият Дух изхожда само от Отца. Това учение поддържа нашата Майка, светата Вселенска и Апостолска Църква, и напоява всички свои чеда с благодатта, която изтича от Божествените думи на Христа. А Той казва: \"Проповядвайте Евангелието на всяка твар. Който повярва и се кръсти, ще бъде спасен, а който не повярва, ще бъде осъден\" (Марк.16:15-16) . И още: \"Затова казвам ви: всеки грях и хула ще се прости на човеците; но хулата против Духа Светий няма да се прости на човеците; и ако някой каже дума против Сина Човечески, ще му се прости; но ако някой каже против Светия Дух, няма да му се прости нито на този, нито на онзи свят\" (Мат.12:31-32) . Защото всички пророци, апостоли и учители, научени от Светия Дух, са кръщавали, преподавали и учили хората от разните краища на света да признават четиримата евангелисти: Матей, Марко, Лука и Иоан; а който прибавя пети евангелист, той да бъде проклет! \"Който съблазни едного от малките\" Мои братя - казва Спасителят, - е достоен за мъка, а вие, които съблазнявате целия свят, как ще се оправдаете и как ще избегнете заслуженото наказание? Кой от седемте богоизбрани събори казва, че Светият Дух изхожда от Отца и Сина, или кой от тях е постановил, че трябва да принасяме пресен хляб и да стрижем косите и брадите си, както вие искате? Ти, духоборецо, изпълнен с други седем лукави духове, в кой Христос ни учиш да вярваме? Не Евангелие проповядваш ти, а антихристово учение! И тъй, пети евангелист ние не намираме.  - А що се отнася до вашите преснохлебни мъртви жертви, това е юдейски обичай. Но вие ще кажете: \"Нима Христос, препасан и с тояга в ръка, според Писанието, не яде пасха?\" Да - ще ви отговорим, - Той яде пасха, но я отмени, както направи с обрязването и с други неща. След нея Той седна с дванадесетте Си ученици в Сионската горница и установи Своята Пасха. През време на вечерята Той взе хляб, благослови го, раздаде го на учениците Си и каза: \"Вземете, яжте: това е Моето тяло\" (Мат.26:26) - ето истинското Тайнство. Казано е: взе хляб, т.е. квасен, а не пресен, както вие противоканонично правите и служите, и така поддържате Аполинариевата ерес.В евангелските текстове (Мат.26:26, Марк.14:22, Лук.22:19, както и в посланието на св. апостол Павел (1Кор.11:23), при установяването от Спасителя на Тайнството Евхаристия изрично е употребена думата \"артос\", която на гръцки означава квасен хляб. За безквасен хляб (опреснок) в Св. Писание се употребява думата \"азимон\" (Лук.22:1). \"Тъй като Тайната вечеря била извършена през нощта срещу 14 нисан, в който ден до залез слънце, според равинската литература, не било позволено да се употребява пресен хляб, на нея е бил употребен квасен хляб. И в сегашно време, както и в миналото, Тайнството Евхаристия (в Православната Църква) се извършва с квасен хляб\".\"Първоначално евхаристийният хляб, с който си служили на Запад бил, както на Изток, обикновен хляб, в който имало квас. О. Сирмон, йезуит, признава, че на Запад, както и на Изток, квасният хляб е бил употребяван в продължение на първите девет века и че римската църква е променила древния обичай в периода от края на IX в. до първата половина на XI в.\" (О. Владимир Гете, \"Папството като ерес\", Париж, с. 168.). Употребата на безквасен хляб у католиците е резултат от по-късно юдейско влияние. Виж също Лъжеученията на папството - о. Владимир Гете.   Тези думи на преподобните отци бяха крайно неприятни за римокатолиците - както са неприятни за вълка камъните, с които пастирът го прогонва от стадото. Те се спуснаха и запалиха от всички страни светата обител.Тогава Христовите мъченици, заобиколени от пламъци в кулата подобно на тримата свети отроци, отправиха последната си молитва към Христа Бога.- Владико Господи Иисусе Христе, Боже наш - казваха, - Единородни Сине и Слово Божие, Ти доброволно си предал Себе Си на заколение и смърт като непорочно агне, за спасението на човешкия род! Ти, Господи, си пролял пречистата Си Кръв за Своята Църква и си казал, че силите на ада няма да я победят. И тъй, запази я от вълците, които я унищожават! Умножи, Господи, верните Си раби по целия свят - от единия край на земята до другия! Запази навеки непреклонен и непреодолим жребия на Твоята Пречиста Майка; освети го, прослави го заедно със Себе Си и го помилвай! Въздигни жилищата на Твоите светии - за Твоя слава и за наш спомен. Приеми тази молитва от нашите уста като благовонно кадило и погледни на нас милостиво, както милостиво си погледнал на Авраамовата жертва и Иефтаевото всесъжение, защото си благ и човеколюбив.След като свършиха молитвата, от небето се чу глас:- \"Радвайте се и се веселете, защото голяма е наградата ви на Небесата\" (Мат.5:12).От този неочакван глас мъчителите страшно се изплашиха, но мракът, който покриваше духовните им очи, не им позволи да проумеят станалото - лишени от Божествената светлина на Светия Дух, Когото хулеха, те пребъдваха в своето ожесточение и упорито противене на благодатта. Така блажените отци предадоха душите си в Божиите ръце.Те завършиха мъченическия си подвиг в огъня през 1276 г., а според един гръцки ръкопис, който се намира в Протата, в Иверския и Ватопедския монастири - на 10 октомври 1280 година.Светите Зографски мъченици са 26: от тях 22-ма монаси и 4 миряни, чиито имена са неизвестни. А имената на монасите са следните: Тома, Варсануфий, Кирил, Михей, Симон, Иларион, Яков, Иов, Киприан, Сава, Яков, Мартиниан, Козма, Сергий, Мина, Иоасаф, Иоаникий, Павел, Антоний, Евтимий, Дометиан и Партенийклисар. Първият от тях - Тома - беше, както се спомена по-горе, игумен и той водеше разговорите с папистите; а последният - клисарят Партений, беше останал в горящата кула и беше свален на земята жив. Той разказа на завърналите се братя всичко, което бе станало в кулата. След това живя още 30 дни, а на 10 ноември предаде душата си на Бога и получи заедно с починалите си събратя мъченически венец.  След като извършиха своето злодеяние, беззаконните латинци с голяма ярост се пръснаха по цялата света Гора и нито една обител, нито една кула, нито един скит, нито една монашеска килия не можа да се укрие от тях. Те всичко разориха и изгориха, а монастирските имущества разграбиха.Още много мъченици положиха на Атон живота си за Христа и за Православната вяра. А онези, които предпочетоха да спасят временния си живот и да изгубят вечния, се съединиха и съслужиха с богоненавистните латинци, но Бог ги наказа със страшни знамения и бедствия.Беззаконният цар Михаил Палеолог, който имаше намерение да дойде на св. Гора и да унищожи тук Православието, не успя да осъществи намерението си, защото скоро се лиши от царството и живота си. По време на един поход срещу сръбския княз Иван Душан той се разболя и през декември 1282 г. умря в лагера си близо до град Бер, неприсъединен към римокатолическата общност и отлъчен от Православната Църква\".Кулата, където пострадали светите Зографски преподобномъченици и където останала цяла и невредима чудотворната икона на Божията Майка \"Предвъзвестителка\", се запазила отчасти до 1873 г. Тя, обаче, закривала северното здание на монастира, а освен това поради старост имало опасност да се срути - тогава се наложило да бъде разрушена. Но за да се запази завинаги споменът за мъченическия подвиг на пострадалите, всички братя от Зографската обител единодушно решили да издигнат на нейното място паметник. Това и станало още през същата 1873 г. Паметникът трябвало да бъде осветен в деня, когато се празнува паметта на мъчениците. В навечерието, след залез слънце, започнало всенощно бдение. Нощта била безлунна и на небето едва блещукали звезди. Наоколо царяла тишина. По време на службата, точно в полунощ, когато след първата катизма започнали да четат \"Житието и страданието на св. Зографски мъченици\", над църквата неочаквано се появил огнен стълб. Той осветил обителта и цялата околност с такава ярка светлина, че можели да се разпознават и най - дребните предмети. Този дивен стълб, след като постоял над храма около 3-4 минути, се преместил над паметника, отново спрял за няколко минути, а след това започнал да се издига нагоре и се превърнал в кръг, подобен на венец, който увенчавал отвисоко паметника и мястото, където пострадали светите мъченици.Това необикновено явление продължило около 15 минути. Очевидци на чудото били монастирските братя и много от монастирските гости - пустинници и жители на околните скитове, дошли в Зограф на празника.Така всемогъщият Бог с дивното небесно знамение над самия паметник на мястото на страдалческата кончина на монасите - изповедници, в самия ден на тяхната памет показал явно пред всички колко е благоугоден пред Него подвигът на тези страдалци за истинската вяра и за предаността към светата Православна Църква.Жития на българските светии (в новобългарски превод) от †Левкийски епископ Партений, том втoри. Синодално издателство, София, 1974 г.  ", "date": "2019.10.10", "title": "Св. мчци Евлампий и Евлампия. Преп. Теофил Изповедник. Св. 26 прпмчци Зографски"}
{"url": "http://www.cross.bg/zagivat-voiina-obyavyava-1614886.html", "text": "/КРОСС/ 732 г. - Битката при Поатие: Близо до Поатие, Франция, майордомът на Меровингите - крале на франките, Карл Мартел разбива голяма армия на маврите и по този начин спира нашествието на мюсюлманите в Западна Европа.1582 г. - Поради въвеждането на Григорианския календар този ден от тази година не съществува в Италия, Полша, Португалия и Испания.1780 г. - При най-опустошителния ураган, връхлетял Карибските острови, загиват над 22 000 души.1846 г. - 17 дни след откриването на планетата Нептун английският астроном Уилям Ласел открива нейния най-голям естествен спътник - Тритон.1868 г. - В Куба избухва въстание против испанските колонизатори, което е начало на 10-годишната война за независимост.1911 г. - В Китай избухва Учангското въстание, което довежда до абдикация на последната китайска династия Цин и обявяване на Република Китай.1935 г. - Гърция е обявена за монархия.1944 г. - Втората световна война: 800 цигански деца са убити в концлагера Аушвиц.1944 г. - Правителството на България приема наредба-закон за разтуряне на младежката организация Бранник.1963 г. - Влиза в сила международния Договор за забрана на ядрените опити в атмосферата, космоса и под водата; договорът е безсрочен и открит за присъединяване, първоначално подписан от СССР, САЩ и Великобритания на 5 август.1964 г. - Открити са летните олимпийски игри в Токио, Япония.1970 г. - Фиджи обявява независимост от Великобритания.1977 г. - В София се открива Национална гимназия за древни езици и култури (Класическата гимназия).1977 г. - Състои се премиерата на българския игрален драматичен филм \"Авантаж\".1983 г. - Съветският космически апарат Венера 15 влиза в орбита около Венера и започва да картографира нейната повърхност.1986 г. - При земетресение в Салвадор загиват 1 500 души.1987 г. - Държавата Фиджи е обявена за република.1994 г. - В 10:51 часа в ТЕЦ Марица изток 3 се случва най-голямата промишлена авария в България - спуква се цистерна с вряла вода, при което се образува вълна висока над два метра, загиват 21 души, 6-ма на място и 15 по-късно в болница.2001 г. - Президентът на САЩ Джордж Буш обявява списък на 22 най-опасни терористи в света.", "date": "2019.10.10", "title": "10 октомври в историята"}
