{"url": "http://www.cross.bg/bulgariya-evropa-iioncheva-1602642.html", "text": "/КРОСС/ Днес сме се събрали, за да пожелаем успех на нашите кандидати на 26 май с бюлетина номер 18. Как да разгадаем този номер: първи с осем депутати ,съгласни ли сте?, това каза Председателят на градския съвет на БСП - София Калоян Паргов  по време на представянето на листата на „БСП за България\" в София.„Това е срещата на кандидатдепутатската листа за ЕП с нас софиянци.Тук сме, за да дадем нашата енергия и нашата надежда за успех на кандидатите ни\", изтъкна Паргов.„Ще цитирам един голям българин, акад. Антон Дончев: . Дошло е време всеки да определи днес дали е за справедливост сега или е за запазване на статуквото. Борбата няма да е нито лесна, няма да е нито лека и трябва да си го знаем отсега. Тук сме, за да изпратим кандидатите ни за ЕП в битка за доверието на българските граждани\", каза още Калоян Паргов.Той се обърна към кандидатите, когато отидат в Европарламента да не забравят, че „политиката която ще водят, трябва да е свързана с проблемите на българските граждани, с неговите тревоги и цели.  България е сред страните с най-остро изразено социално неравенство, а това трябва да се промени час по-скоро.Нашата цел е изграждане на социална и справедлива Европа, която поставя в центъръ си нуждите  ицелите на обикновения гражданин, една Европа, която защитава демокрацията, която съзвава равни възможности, която осигуравя социални възможности за своите граждани и гарантира устойчивото развитие.Затова в ЕП трябва да изпратим достойни българи и професионалсти , такива,  кавито са нашите кандидати. Всичките 17 кандидати бяха представени със своите биографии.От своя страна  и кандидат за евродепутат посочи, че социалистите трябва да са непримирими към случващото се в България, което по думите му е под маската на стабилността всъщност е застой.„Няма кой друг освен социалистите в Европа заедно с българските като част от нашето семейство да обърнем посоката на ЕС, да прекъснем това статукво, което не се харесва на твърде много европейски граждани\", заяви той.„Какво е статуквото в ЕС? Същото като в България. Кой управлява Европа - ЕНП заедно с консервативните националисти и с подкрепата на либералите. Кой управлява в България?\", коментира Станишев. По думите му има обща кауза за промяна в Европа и България.„Тези дни имах възможност да отговоря на Бойко Борисов, който плаши българите с Тройната коалиция и с Елена Йончева\", каза още той. Станишев защити Елена Йончева и посочи, че е нелепо управляващите да я атакуват за корупция.Водачът на листата на „БСП за България\"  коментира, че пред България има два пътя.„Или ще живеем в този авторитарен режим и криминална система, или ще въстанем на 26 май\", каза Йончева. Елена Йончева подчерта, че социалистите ще се преборят за младежката гаранция,  детска гаранция, за образователните програми „Еразъм+\".\"Ние ще се борим за това Европа да има силна външна политика и отбрана, защото това е важно. Важно е, защото в момента гласът на Европа не се чува\", допълни още Йончева.По думите й гласът на Европа не е чут, в резултат на което тръгват бежански вълни. Тя обяви, че БСП ще събуди България и ще победи на тези избори. Според нея трябва да започнат сериозни промени за победа в страната. ", "date": "2019.04.24", "title": "Калоян Паргов: „Дошло е време разделно“"}
{"url": "http://www.cross.bg/prokyror-gosti-arnaydova-1602628.html", "text": "/КРОСС/  Александър Манолев е открит и разпитан, утре ще разберете и други неща, заяви по време на брифинг говорителят на главния прокурор Румяна Арнаудова по повод възложени проверки от главния прокурор Сотир Цацаров относно изнесени в медиите твърдения за злоупотреби с евросредства от страна на бившия зам.-министър на икономиката Александър Манолев.\"В началото на миналата седмица ВКП се самосезира и започна проверки. Прокуратурата обяви, че е самосезирала и КПКОНПИ. Предмет на разследването са злоупотреби с европейски средства\", припомни тя.Арнаудова обясни, че четвъртък до днес са извършено множество процесуално-следствени действия. Говорителят на главния прокурор посочи, че са изискани разрешения от община Благоевград и Сандански за строителство на къщата и басейна.\"В петък се извършиха действия по претърсване на трите адреса, като единият беше на къщата за гости. Там не намерихме никой. Претърсването е осъществено с представител на общината\", посочи тя, като обясни, че жилищата, които е претърсвала прокуратурата са били видимо почистени.\"На 17 април някой е минал през Общината и е оставил ключ на къщата и е помолил \"моля ви не разбивайте\", допълни тя. \"Не получаваме съдействие от Община Сандански и не са предадени документите, които разследващите органи са искали. Служителите не желаят да свидетелстват за нас, и не си спомнят кой е оставил ключа и е донесъл декларацията. Това е затруднението ни там\", добави Арнаудова.\"Александър Манолев е открит, разпитан е, ще разберете други неща утре. Ще получите пълен обем за информация. Част от действията продължават и в момента\", заяви тя. По думите й ако се потвърдят обвиненията санкциите са до 6 години лишаване от свобода.Говорителят на главния прокурор заяви, че Елена Йончева ще бъде разследвана за използване на къщи за гости не по предназначение, катовсички останали. Главният прокурор Сотир Цацаров възложи проверка относно ползвани не по предназначение къщи за гости, финансирани със средства на ЕС, от семейството на народния представител Елена Йончева.\"За Eлена Йончева, така както и за останалите проверки за всички 746 къщи, ще се извършват абсолютно аналогични действия. Изискване на документи, справки в община, районно управление, снемане на обяснение от лица, ако се наложи\", посочи тя. \"Стартира тази сутрин проверката срещу г-жа Йончева, така че е много рано да кажем какъв ще бъде резултатът, от това което започваме\", добави Арнаудова.Прокуратурата има съмнения, че в част от къщите за гости, финансирани с европейски средства, не се извършва туристическа дейност.  Първата проверка от прокуратурата е за къщите за гости, финансирани от държавен фонд \"Земеделие\", те са 746. Общата стойност на финансирането е 202 млн. лв.\", обясни тя.\"Втората проверка касае закупуване на моторни превозни средства, като те са били предназначени за неземеделски нужди, като в тях се включват джипове. Установени са финансирани атв-та и яхти\", посочи Арнаудова. По думите й главният прокурор Сотир Цацаров е назначил 3-ма прокурори за водещи разследването. Тя отбеляза, че в хода на проверката ще бъдат изисквани документи, ще се разследва на място и ще се преглежда регистърът за броя на настаняваните туристи.\"Съмненията на прокуратурата са, че в част от тези къщи не се осъществява каквато и да е туристическа дейност, въпреки, че бизнес  плановете, които са послужили за отпускане на европейското финансиране са посочили това като основна дейност\", добави Арнаудова. \"За част от къщите за гости бенефициентите са били изрядни по документи търговци, но реално след като изтече 5-годишен мониторингов срок, къщите остават за ползване на бенефициентите\", изтъкна говорителят на главния прокурор.\"Имаме основание да считаме, че част от тях не се ползват по предназначение. Има определени населени места, където не се допуска европейско финансиране, защото това са райони с развит туризъм. Имаме информация, че част от къщите се намират на забранени места\", уточни тя, като изтъкна, че част от тези сгради се намират по българското Черноморие.В прокуратурата постъпи сигнал срещу Красимир Каракачанов, проверката е поверена на КПКОМПИ, каза говорителят на главния прокурор  по повод медийни публикации, че министър Красимир Каракачанов притежава недекларирани имоти.\"Постъпи сигнал, разпоредената проверка е поверена на КПКОМПИ, защото Красимир Каракачанов е министър\", заяви тя. \"По силата на закона това е компетентният орган, който може да извършва проверки\", допълни Арнаудова. ", "date": "2019.04.24", "title": "Мистериозен човек оставил ключа от къщата за гости на Манолев в общината Сандански"}
{"url": "http://www.cross.bg/zlatna-myza-nagradite-1602631.html", "text": "/КРОСС/  Асоциацията на хореографите в България (АХБ) ще връчи своите престижни награди „Златна муза\" за трета поредна година. Отличията в областта на танцовото изкуство ще бъдат обявени на официална церемония, която ще се състои на 29 април, Световния ден на танца, от 18:00 часа в зала 3 на НДК.Специално участие в третите Годишни награди „Златна муза\" ще вземе Национален фолклорен ансамбъл „БЪЛГАРЕ\". Сред останалите изявени таланти, които ще бъдат част от събитието, са Ансамбъл „Чинари\", балет „Дива\", триото тенори „Уникалните гласове\", струнен квартет „Интро\" и други. Организаторите готвят още много изненади за зрителите на церемонията, сред които танц с лазери, класически балет и хип-хоп танци.На наградите „Златна муза\" 2019 Асоциацията на хореографите в България ще връчи призове на заслужили български творци в областта на танцовото изкуство в 11 категории. Сред отличията е и престижната „Награда за цялостно творчество\". Останалите 10 приза са посветени на творби, изяви, постижения и събития, представени за първи път на родната сцена през изминалата творческа година.Церемонията по повод наградите „Златна муза\" ще се проведе във формат гала вечеря. Желаещите могат да закупят три различни вида куверти на стойност от 40 лв., 80 лв. или 120 лв. Според своите предпочитания те ще бъдат настанени в основната или във ВИП зоната на зала 3 на НДК. На събитието ще присъстват редица високопоставени лица от сферата на политиката, икономиката, изкуството и шоубизнеса. ", "date": "2019.04.24", "title": "Връчват наградите „Златна муза“ за трета поредна година"}
{"url": "http://www.cross.bg/mars-trys-zasyakla-1602626.html", "text": "/КРОСС/  За първи път учени успяха да регистрират \"марсотресение\" или раздвижване на тектоничните плочи на Марс, пише БГНЕС.Националният център за космически изследвания на Франция обяви, че куполовидната сонда, наречена Сеизмичен експеримент за вътрешната структура (SEIS), е засякла трус.Тя се намира на Марс от декември, като задачата и способностите й са да засича вибрации, предизвикани от времето, от удари на стероиди и от движения на пластовете на Марс.Според космическата агенция SEIS е засякла \"слаб, но отчетливо сеизмичен\" трус. Той е бил регистриран на 6 април, като учените все още уточняват произхода му, за да са напълно сигурни в резултатите.Надеждата е да бъдат събрани данни от активността във вътрешността на Марс, за да се разбере повече за формирането на планетата преди милиарди години. \"Чакаме първото марсотресение от месеци\", каза Филип Лоньон от Института по физика в Париж. А според Брус Банърд от американската космическа агенция НАСА първият засечен трус поставя началото на нова дисциплина в науката - сеизмология на Марс. ", "date": "2019.04.24", "title": "Учени засякоха трус на Марс"}
{"url": "http://www.cross.bg/protzenta-zhenite-sunya-1602629.html", "text": "/КРОСС/  Хората постоянно търсят начини за подобряване на съня - от ограничаване на кофеина и екранното време до промени в храненето. Австралийски експерти предлагат ефикасно и носещо удоволствие средство - вечерен секс.За целите на проучването специалисти от университета на Централен Куинсланд са анкетирали 800 мъже и жени за сексуалния им живот, пише в. \"Дейли стар\", цитиран от БТА.Изследователите са установили, че сексът преди лягане подобрява съня на 59 процента от жените и 68 процента от мъжете.За по-отчетлив ефект обаче е желателно индивидите да достигат до кулминацията в половия акт. Получаването на оргазъм осигурява по-добър нощен сън за 68 процента от жените и 74 процента от мъжете.Съдейки по резултатите, представителите на силния пол са по-облагодетелствани от нежните си половинки от секса и кулминацията в половия акт преди сън. Това едва ли е изненадващо, имайки предвид данните от национално проучване, според което внушителните 91 процента от мъжете и само 64 процента от жените изпитват оргазъм по време на хетеросексуален полов контакт. ", "date": "2019.04.24", "title": "Късният секс подобрява съня"}
{"url": "http://www.cross.bg/vreme-kontrol-praznitzi-1602615.html", "text": "/КРОСС/  Преди предстоящите празници всички дружества и второстепенни разпоредители от системата на транспорта са повишили на жълта степен готовността си за реакция при терористична заплаха. Това обяви министърът на транспорта, информационните технологии и съобщенията Росен Желязков във връзка с предприетата организация по време на предстоящите Великденски празници, както и през почивните дни до 6 май - Гергьовден. По думите му тези действия не са извънредни, а са обичайни и целят засилване на готовността, и превенцията, предвид очакваното увеличение на пътникопотока по време на празниците.  Министър Росен Желязков заяви, че тези мерки засягат летищата, пристанищата, железопътните гари и автогарите, независимо дали са частни или държавни. „Извършени са необходимите инструктажи и тренировки на персонала. Проверени са всички охранителни и сигнални системи за сигурност, режимът за пропуск на хора и моторни превозни средства без надлежната легитимация е ограничен\", уточни още той. По отношение на осигуряването на транспортните услуги, министърът каза, че е направено необходимото за да се спазват стриктно графиците на влаковете за да се гарантира спокойното и безпрепятствено пътуване на хората. Стана ясно още и че от БДЖ ще осигурят над 19 000 допълнителни места в съставите на някои влакове, които пътуват по основните направления в страната. За засилването на контролната дейност на превозите на пътници и товари на 25 април ще бъде увеличен броят на екипите на ИА „Автомобилна администрация\" по основните направления от столицата и големите градове в страната, както и към курортните комплекси. На 26 април и 6 май ще бъдат осигурени извънредни екипи, които да извършват превантивен контрол на превозите с автобуси и таксита на местата с концентрация на пътници. Инспекторите от ИА „Автомобилна администрация\" ще бъдат в постоянна връзка с органите на Министерството на вътрешните работи и Агенция „Пътна инфраструктура\" за координиране на действията, както и за извършване на съвместен контрол.", "date": "2019.04.24", "title": "Транспортният министър: Създадена е организация за контрол по време на предстоящите празници"}
{"url": "http://www.cross.bg/nyama-zabranata-myarkata-1602616.html", "text": "/КРОСС/  Окръжният съд в Кърджали е отменил мярката за забрана за напускане пределите на България, наложена на Лютви Местан с постановление на прокурор от Окръжна прокуратура - Кърджали, посочват от съда.Тя му бе наложена на 15 април, след привличането му като обвиняем за причиняване на смърт по непредпазливост, като участник в катастрофата по пътя за Гърция към ГКПП Маказа, при която загина 6-месечно бебе.Съдът приема, че забраната понастоящем се явява прекомерно ограничение, надхвърлящо целите, заложени в същината на тази мярка за процесуална принуда. Според магистратите и без прилагането на мярката същият няма да осуети развитието на воденото срещу него наказателно производство, съответно няма да избегне наказателната репресия, тъй като няма реална опасност от укриването му в чужбина.Определението на съда е окончателно, допълват от съда. ", "date": "2019.04.24", "title": "Съдът отмени забраната на Местан да напуска страната "}
{"url": "http://www.cross.bg/bulgariya-nomer-bulgarskite-1602617.html", "text": "/КРОСС/  „С номер 18 получихме ясна и конкретна задача от Централната избирателна комисия - първо място и осем евродепутати. Всичко друго е въпрос на работа и мобилизация от наша страна. С номер 18 българските граждани имат възможност да гласуват за една справедлива България\". Това заяви председателят на Националния предизборния щаб на БСП и зам.-председател на ПГ на „БСП за България\" Георги Свиленски в ЦИК. По думите на Христо Проданов, моделът от последите 10 години, който разяжда държавните и общинските системи в България, може да бъде променен. „С номер 18 на европейските избори ще дадем начало на този процес, в който България ще се освободи от порочното  управление\", категоричен бе той.„Който си поставя високи цели, той ги постига\", каза от своя страна народният представител от ПГ на „БСП за България\" Иван Иванов. По думите му с номер 18 на европейските избори БСП ще посрещне предизвикателствата, които поставят българските граждани. „Разбира се, ще отговорим на предизвикателствата с победа\", заключи Иванов.   ", "date": "2019.04.24", "title": "Георги Свиленски: С номер 18 получихме ясна задача - първо място и осем евродепутати"}
{"url": "http://www.cross.bg/ogun-iierysalim-godina-1602618.html", "text": "/КРОСС/  За 15-ата поредна година Благодатният огън ще бъде пренесен от Йерусалим в България на Велика събота, на 27 април, от българска църковно-държавна делегация, в която за първи път ще пътува и епископ Яков от Северна Македония. Това съобщи за БТА Емил Велинов - директор на Дирекцията по вероизповеданията към Министерския съвет.Велинов каза, че българската делегация ще се води през тази година от Старозагорския митрополит Киприан. Полетът е сутринта на 27 април, на Велика събота, от летище \"София\", като ще летим с правителствения самолет \"Фалкон\", обясни Велинов. За тези 15 години, откакто пренасяме Благодатния огън в България от Йерусалим, само в една година използвахме частен самолет, а не правителственият самолет \"Фалкон\", припомни той. Българската църковно-държавна делегация ще присъства на богослужението в храма \"Възкресение Христово\" в Йерусалим, където над гроба на Исус Христос всяка година от небето се спуска Благодатният огън, наричан още Свещен или Небесен. На Велика събота, над 2000 години, хиляди вярващи от цял свят пристигат в Йерусалим, за да станат свидетели на чудото.Благодатният огън ще го пренесем от Йерусалим в специални, огнеупорни фенери, които са доста скъпи, като един фенер струва 1000 лева, обясни директорът на Дирекцията по вероизповеданията при МС. По принцип носим по четири фенера, а сега ще вземем пет, защото с нас ще е и македонският епископ Яков, поясни той. ", "date": "2019.04.24", "title": "Старозагорският митрополит Киприан ще донесе Благодатния огън у нас "}
{"url": "http://www.cross.bg/karakachanov-gosti-arnaydova-1602620.html", "text": "/КРОСС/  В прокуратурата е постъпил сигнал срещу Красимир Каракачанов и проверката е поверена на КПКОНПИ, обяви на брифинг говорителят на главния прокурор Румяна Арнаудова във връзка с публикации, че Каракачанов притежава недекларирани имоти.„Постъпи сигнал, разпоредената проверка е поверена на КПКОНПИ, защото Красимир Каракачанов е министър. По силата на закона това е компетентният орган, който може да извършва проверки\", коментира Арнаудова.Говорителят на главния прокурор съобщи още, че с пари по европроекти са построени 746 къщи за гости на стойност 202 милиона лева. Част от обектите са в защитени зони по морето.Установено е обаче, че с европари са купени и яхти, джипове, АТВ-та и два катамарана.За АТВ-тата собствениците обяснили, че ще ги ползват до труднодостъпни райони, за да правят разкопки. А за катамараните - че ще водят туристи на разходки по Дунав и в морето. Прокуратурата има съмнения, че част от къщите за гости не функционират като такива. Други пък вероятно с фалшиви документи са отчитали, че са приемали гости.До момента в прокуратурата няма нито един сигнал за нередност с тези процедури.По повод имота, за който се твърди, че е на Александър Манолев, Арнаудова уточни, че проверката вече е по същество и се проверява кои гости са били в тези къщи. Прокуратурата смята, че младата Ана Димитрова, не чието име се водят няколко обекта, е подставено лице.я вече е разпитана, междувременно в общината в Сандански някой е оставил ключ за къщата на Манолев в общината и оставил бележка с призив да не се разбиват врати. ", "date": "2019.04.24", "title": "Проверяват и Каракачанов за недекларирани имоти "}
{"url": "http://www.cross.bg/koalitziya-kandidat-nezavisimiyat-1602619.html", "text": "/КРОСС/  Централната избирателна комисия (ЦИК) проведе жребий за определяне на поредните номера в бюлетината на партиите, коалициите и инициативните комитети, регистрирани за участие на предстоящите европейски избори.13 партии, 8 коалиции и 6 инициативни комитета ще се борят да пратят евродепутати.Жребият определи  номер 1 за коалицията „Патриоти за Валери Симеонов\"\", в която влизат НФСБ и „Средна европейска класа\". Номер 12 бе отреден на ГЕРБ, а 18 - на БСП. На „Атака\" се падна номер 14, а на ВМРО - 3.Ето я и цялата бюлетина:Под №1 е коалиция „Патриоти за Валери Симеонов (НФСБ и Средна европейска партия\").Под №2 е коалиция „Път на младите\" (ПП НДСВ и ПП Новото време).Под №3 е ПП ВМРО - БНД.Под №4 е независимият кандидат Ваня Григорова.Под №5 е ПП „Партията на зелените\".Под №6 е ПП ВОЛТ.Под №7 е независимият кандидат Николай Ненчев.Под №8 е независимият кандидат Венислава Атанасова.Под №9 е коалиция „Възход\".Под №10 е коалиция „Коалиция за България\".Под №11 е независимият кандидат Десислава Иванчева.Под №12 е ПП ГЕРБ.Под №13 е коалиция „Демократична България - Обединение\".Под №14 е ПП АТАКА.Под №15 е независимият кандидат Минчо Куминев.Под №16 е ПП ДОСТ.Под №17 е ПП „Пряка демокрация\".Под №18 е коалиция „БСП за България\".Под №19 е ПП „Глас Народен\".Под №20 е ПП ДПС.Под №21 е коалиция Движение „Заедно\".Под №22 е ПП „Българско национално обединениелПод №23 е коалиция „ВОЛЯ - Българските Родолюбци\".Под №24 е ПП „Движение 21\".Под №25 е независимият кандидат Христо Симеонов.Под №26 е ПП „Движение презареди България\".Под №27 е ПП „Възраждане\". ", "date": "2019.04.24", "title": "Вече са ясни номерата на бюлетините за евроизборите"}
{"url": "http://www.cross.bg/notr-skeleto-rabotnitzite-1602621.html", "text": "/КРОСС/  Компанията \"Льо Бра Фрер\", отговаряща за ремонта на парижката катедрала \"Нотр Дам\", призна, че някои от работниците й са нарушавали забраната да се пуши на скелето на църквата, предаде Франс прес. От компанията обаче изключват възможността това да е предизвикало пожара в катедралата.\"Има служители на компанията, които наистина са нарушавали от време на време забраната за пушене и ние изразяваме съжаление във връзка с това\", заяви говорителят на \"Льо Бра Фрер\" Марк Ешкенази.Той заяви това, реагирайки на днешна публикация в сатиричния седмичник \"Канар аншене\", в която се казва, че разследващите са намерили седем фаса на мястото на пожара.\"Имаше забрана за пушене на скелето и тази забрана като цяло бе спазвана\", а нарушенията са били допускани поради това, че на работниците им е било сложно да слизат от скелето, понеже това отнема време, изтъкна Ешкенази. Говорителят подчерта, че въпреки това е изключено нарушаването на тази забрана да е довело до пожара в \"Нотр Дам\". \"Ако някой от вас се е опитвал да запали огън в камина, знае, че с фас трудно може да запали дървата\", каза той. Ешкенази отхвърли и версията, че пожарът е причинен от електрическите двигатели на асансьорите на скелето. \"Те се намират далече от изгорялата островърха кула на \"Нотр Дам\", а е установено, че пожарът е започнал от вътрешността на сградата\", посочи още говорителят. ", "date": "2019.04.24", "title": "Някои от работниците на „Нотр Дам“ са пушили на покрива на катедралата"}
{"url": "http://www.cross.bg/gosti-kushti-arnaydova-1602623.html", "text": "/КРОСС/  С пари по европроекти са построени 746 къщи за гости на стойност 202 милиона лева, каза говорителят на главния прокурор Румяна Арнаудова. Част от обектите са в защитени зони по морето. Установено е обаче, че с европари са купени яхти, джипове, АТВ-та и два катамарана.За АТВ-тата собствениците обяснили, че ще ги ползват до труднодостъпни райони, за да правят разкопки. А за катамараните - че ще водят туристи на разходки по Дунав и в морето.Прокуратурата има съмнения, че част от къщите за гости не функционират като такива. Други пък вероятно с фалшиви документи са отчитали, че са приемали гости.До момента в прокуратурата няма нито един сигнал за нередност с тези процедури.По повод имота, за който се твърди, че е на Александър Манолев, Арнаудова уточни, че проверката вече е по същество и се проверява кои гости са били в тези къщи. Прокуратурата смята, че младата Ана Димитрова, не чието име се водят няколко обекта, е подставено лице. Тя вече е разпитана, междувременно в общината в Сандански някой е оставил ключ за къщата на Манолев в общината и оставил бележка с призив да не се разбиват врати. ", "date": "2019.04.24", "title": "746 къщи за гости за 202 млн. лв. са построени с европари"}
{"url": "http://www.cross.bg/grazhdanstvo-zhitelite-raboti-1602622.html", "text": "/КРОСС/  Руският президент Владимир Путин подписа указ, според който започва издаването на руски паспорти на жителите на ДПР и ЛНР. Документът установява нови, опростени правила за придобиване на руско гражданство от жителите на народните републики Донбас и Луганск. Указът е наречен „За определяне на хуманитарни цели на категории лица, които имат право да кандидатстват за гражданство Руската федерация по опростената процедура\". Според текста на документа, с цел защита на правата и свободите на човека и гражданите и в съответствие с чл. 29 от Закона \"за гражданството\" президентът решава, че жителите \"на някои региони на Донецк и Луганск\" на територията на Украйна\" получават правото да кандидатстват за гражданство на Русия по опростен начин. Указът предоставя списък с документи, с които жителите на Донбас трябва да подават заявления до органите на Министерството на вътрешните работи на Руската федерация за гражданство. Разглеждането на заявленията се извършва в срок не повече от три месеца, се казва в документа. Министерството на вътрешните работи, Министерството на външните работи и Федералната служба за сигурност на Русия са инструктирани да предприемат мерки за изпълнение на този указ. Документът влиза в сила в деня на официалното му публикуване, според официалния сайт на президента на Русия.  ", "date": "2019.04.24", "title": "Путин подписа указ за издаване на руски паспорти по опростена процедура"}
{"url": "http://www.cross.bg/shefut-na-kpkonpi-tryabva-da-premahne-navesi-ot-terasata-na-apartamenta-si-1602624.html", "text": "/КРОСС/  Два навеса трябва да бъдат премахнати от терасата на председателя на антикорупционната комисия Пламен Георгиев. До това решение са стигнали служители на районната администрация в столичния квартал \"Слатина\".При проверката на терасата е установено, че конструкциите, които са над позволената височина на сградата, трябва да бъдат разрушени. Съставен е констативен акт и ще бъде издадена заповед за тяхното премахване. Навесите са правени назад във времето, преди Георгиев да купи имота.", "date": "2019.04.24", "title": " Шефът на КПКОНПИ трябва да премахне навеси от терасата на апартамента си"}
{"url": "http://www.cross.bg/lovech-terziiiski-varna-1602610.html", "text": "/КРОСС/  Ремонтът на тунела на Околовръстния път на Ловеч, както и  9-километровата отсечка от пътя Ловеч - Троян ще завърши  най-късно до 27 юни, както е по договор. Това съобщи председателят на Управителния съвет на Агенция \"Пътна инфраструктура\" Георги Терзийски пред медиите на форум в Ловеч. Проектът е включен в лот 16 на Оперативна програма \"Региони в растеж\". В  момента се работи усилено в съоръжението, подготвя се за асфалтови дейности и има възможност работата да приключи и по-рано, ако времето позволи, каза Терзийски.По повод пътуването за предстоящите почивни дни около Великден председателят на УС на АПИ съобщи, че в пиковите часове на 25 април и 29 април ще бъде спряно движението на камионите над 12 т по автомагистралите и най-натоварените направления. В участъците с ремонт на АМ \"Тракия\" и АМ \"Хемус\" за  улеснение на трафика от утре до неделя ще има две ленти за Бургас и за Варна и една за София, а в края на почивните дни, когато много хора ще пътуват отново към столицата, съответно ще са две лентите за София и по една за Бургас и Варна. ", "date": "2019.04.24", "title": "Георги Терзийски: Ремонтът на тунела на Околовръстния път на Ловеч ще завърши през юни"}
{"url": "http://www.cross.bg/yaiitza-ombydsmana-institytziyata-1602611.html", "text": "/КРОСС/  На 25 април 2019 г., Велики четвъртък, от 10.30 часа на пл. „Света Неделя\" в София, институцията на омбудсмана, съвместно с Българската православна църква, организира боядисване на 1 000 великденски яйца, в което са поканени над 200 деца от 4 столични детски градини и 8 училища. Събитието е част от Националната кампания „Великден за всеки - дари празник на баба и дядо\", която се организира от омбудсмана за четвърта поредна година в подкрепа на българските пенсионери.Боите, с които ще се изпишат яйцата, са дарение за каузата „Спаси икона\", чрез която малчугани от неделните училища помагат на свои онкоболни връстници.В 11.30 часа от храм „Св. Неделя\" с благословението на белоградчишкия епископ Поликарп ще потегли литийно шествие, водено от свещенослужители на Софийската епархия, в което учениците ще отнесат шарените яйца в социалната кухня в двора на столичния храм „Св. Св. Кирил и Методий\" на ул. „Георг Вашингтон\" № 47.Там великденските яйца ще бъдат раздадени на социално слабите и възрастни хора. Социалната кухня, инициирана от институцията на омбудсмана, стартира на 17 декември 2018 г. с благословението на Негово Светейшество патриарх Неофит и с подкрепата на БЧК, БАБХ, големите търговски вериги, различни дарители, производители и много доброволци. Всеки делничен ден в нея се хранят безвъзмездно с топъл обяд между 500 и 1 000 души.  ", "date": "2019.04.24", "title": "Омбудсманът боядисва 1 000 яйца с деца на Велики четвъртък"}
{"url": "http://www.cross.bg/godina-morbili-detza-1602612.html", "text": "/КРОСС/  Случаите на морбили на територията на страната към 24.04.2019 г. са 497. Затихва огнището в Благоевградска област, но се разраства в София-град и София-област. В други региони към момента няма отчетливи огнища. Данните изнесе главният държавен здравен инспектор доц. д-р Ангел Кунчев по време на пресконференция, посветена на Европейската имунизационна седмица 2019 г.„Всяка година държавата отделя 40 милиона лева за изпълнение на имунизационния календар, който е идентичен с тези на другите европейски страни. Осигурени са най-добрите ваксини за българските деца. Въпреки това за 2018 година седем процента от тях не са получили първата ваксинация срещу морбили, която се поставя на 13-месечна възраст, а 13 процента не са се явили за втората. Най-голям брой неваксинирани деца има в две групи - в ромската общност и сред родителите с антиваксърски настроения\", посочи доц. д-р Ангел Кунчев.Според д-р Кунчев притеснителен е и фактът, че неимунизирани деца всъщност се водят имунизирани, затова в момента се прави изследване, което да даде реалната картина.Експертите от Световната здравна организация съветват да се търси достоверна информация относно приложението на ваксините. Според тях ефектът може да бъде само положителен и посочиха за пример, че благодарение на ваксинация, в Европа вече са изчезнали заболявания, сред които е и полиомиелитът. С два процента се е увеличило ваксиналното покритие срещу полиомиелит в Европа за 2017 г. в сравнение с 2016 г.Заместник-министърът на здравеопазването Светлана Йорданова подчерта, че страната ни е една от 53-те държави в Европейския регион на СЗО, в които се отбелязва Европейската имунизационна седмица 2019 г. Тази година тя ще се проведе от 24 до 30 април, като основната цел е да бъде повишена информираността на населението относно значението на ваксинирането, особено при децата. ", "date": "2019.04.24", "title": "497 са случаите на морбили на територията на страната"}
{"url": "http://www.cross.bg/biznes-gotovnost-haos-1602614.html", "text": "/КРОСС/ Българската стопанска камара приветства намерението на управляващото мнозинство за промяна в Закона за мерките срещу изпирането на пари (ЗМИП) и облекчаването на изискванията за деклариране на действителен собственик на юридическо лице, както и отпадането на задължението за фирмите да декларират в ДАНС своите планове за обучение на служителите си във връзка с прилагането на Закона.Въпреки предупрежденията от страна на работодателските организации, в т.ч. и на БСК, че тези изисквания са по същество свръхрегулация и създават излишна административна тежест върху бизнеса, нормативната промяна беше приета без необходимата качествена оценка на въздействието й. В резултат на това, в края на м. март бяхме свидетели на хаос и сред фирмите, и сред институциите във връзка с необходимостта от приложение на изискванията.Похвално е, че този проблем беше осъзнат от страна на управляващите и вече е налице готовност за неговото преодоляване. За съжаление, не виждаме подобна готовност и по отношение на други регламенти, създаващи не по-малки проблеми на фирмите и криещи опасност от хаос и непостигане на предварително заложените цели. Такъв пример е Наредба Н-18 (за касовите апарати), във връзка с която месеци наред представителите на бизнеса алармират институциите. Свидетели сме на пренебрежимо малък напредък и декларирана готовност за предприемане на закъснели промени в някои от конфликтните текстове, които не е ясно кога ще се случат и далеч не решават настоящите основни проблеми в Наредбата - свръхрегулация и достъп до чувствителна бизнес информация, промяна на статута на картовите разплащания, неясни дефиниции на софтуерите за управление на продажби и др. Реалните разходи, които трябва да направи бизнесът за постигане на съответствие с изискванията на Наредбата, са в пъти по-големи от предварително предвидените от МФ.Представителите на българския бизнес нееднократно са декларирали готовност и желание да работят за изсветляване на икономиката, за създаване на благоприятна бизнес среда, която да гарантира спокойно и равнопоставено участие на всички бизнес оператори на пазара. Тези цели обаче не могат да бъдат постигнати чрез безсмислени регулации, които водят до непредвидимост, несигурност и хаос, и по същество са удар основно върху белия бизнес, докато некоректните търговци ще продължат да оперират безпрепятствено и безнаказно.Призоваваме управляващите да преосмислят подхода си по отношение Наредба Н-18 така, както го направиха със ЗМИП. Това ще е доказателство, че в българската политика надделява разумът, а не въвеждането на прибързани и необмислени регулации.", "date": "2019.04.24", "title": "БСК приветства промените в Закона за пране на пари"}
{"url": "http://www.cross.bg/raiiona-tzentur-nisko-1602604.html", "text": "/КРОСС/  Калният дъжд, който валя в района на Смолян и София, е резултат от пренос на въздушни маси от Сахара над страната. И тази сутрин хиляди автомобили в София осъмнаха покрити с тънък слой жълтеникав прах, след последните валежи. Това обаче не опасно и се обяснява единствено като природно явление.  Миналата седмица, в събота и неделя, над Северна Африка се образува център на ниско налягане, който се придвижи към западната част на Средиземно море. Заради този център на ниско атмосферно налягане вчера и над нашата страна времето беше лошо и валя дъжд.Придвижвайки се на север, към западните части на Средиземно море, този център на ниско атмосферно налягане \"забърсва\" от северните райони - Либия, Алжир, на височина от 5 до 10 км пепел от пустинята и постепенно вдига този прах високо в по-горните слоеве на атмосферата. С движението на въздушните маси на североизток от района на Африка този въздух, примесен с фини прахови частици,  тя се придвижва към района на Балканите.Подобни валежи може да очакваме и следващата седмица. Явлението не трябва да плаши хората. ", "date": "2019.04.24", "title": "Калният дъжд у нас е резултат от пренос на въздушни маси от Сахара"}
{"url": "http://www.cross.bg/sanofi-nagrada-inovatzii-1602605.html", "text": "/КРОСС/  Novanight бе обявен за „Продукт на годината\" в категорията „Хранителна добавка за сън\" в тазгодишното издание на едноименната международна награда за иновации в България. Онлайн проучване, проведено в началото на 2019 г. сочи, че 80% от участниците изпитват смущения на съня, a това влошава здравето и качеството им на живот. Данните показват, че 50% от хората никога не са лекувани, дори и да имат проблеми със съня, а 47% от европейците никога не са обсъждали проблема със своя лекар. Сходни резултати показа и Националният стрес тест ЛЕКА НОЩ, проведен в България през 2016 г., който сочи, че и 80% от българите не се наспиват добре.Novanight е специално създаден продукт от лидера сред иновативните фармацевтични компании Sanofi, който се бори с леки до умерени симптоми на безсъние. Той е създаден благодарение на научна работа, която се базира на най-честите проблеми със съня. Така са избрани най-подходящите компоненти, които оптимално да им повлияят благоприятно и пациентите да преодолеят тези оплаквания: калифорнийски мак и маточина - намалява събужданията през нощта; пасифлора - подпомага възстановителния сън, мелатонин - улеснява заспиването. Съчетани с витамин В6, който допринася за нормалното функциониране на нервната система, допринася за нормалната психологическа функция и допринася за намаляване на умората и изтощението.„Това е огромно признание за екипа на Sanofi България, тъй като успяхме да наложим Novanight сред водещите в своята категория още през първите няколко месеца от лансирането на пазара и то при сериозна конкуренция. Ефективността на нашите продукти, потребителската удовлетвореност и иновациите, в които не спираме да инвестираме, са в в основата на нашия успех. \" - каза Валентина Белчева, Маркетинг мениджър на подразделение „Продукти без лекарско предписание\" за Централна и Югоизточна Европа на Sanofi при получаването на наградата.„Продукт на годината\" е най-голямата световна награда за иновации в продуктите и услугите, гласувана от потребителите. Тя се реализира в 40 страни с цел да насочи потребителите към най-добрите продукти на пазара и да награди производителите за реализираните иновации.Претенденти за наградите са продукти, лансирани на българския пазар  през последните 18 месеца, а победителят се определя единствено от потребителския вот, удостоверен, чрез национално представително проучване на Nielsen Bulgaria сред над 2000 българи. ", "date": "2019.04.24", "title": " Sanofi спечели световната награда за иновации „Продукт на годината” за  Novanight"}
{"url": "http://www.cross.bg/mesta-putyvat-vlakovete-1602606.html", "text": "/КРОСС/  „БДЖ-Пътнически превози\" ЕООД ще осигури над 19 000 допълнителни места в съставите на някои влакове, които пътуват по основните направления в страната. Увеличаването на капацитета от седящи места във влаковете се прави с цел да бъде осигурено удобното придвижване на клиентите по време на почивните дни по повод Великден, Денят на труда (1-ви май) и Денят на Храбростта (Гергьовден) поради засиления интерес към пътуване през този период.От 25-и април до 6-и май включително, с увеличени състави ще пътуват някои влакове по следните маршрути:•\tСофия-Варна-София;•\tСофия-Бургас-София;•\tСофия-Пловдив-София;•\tСофия-Свиленград-София;•\tСофия-Стара Загора-София;•\tСофия-Горна Оряховица-София;•\tСофия-Лом-София;•\tСофия-Видин-София;•\tСофия-Благоевград-София;•\tСофия-Кюстендил-София;•\tСофия-Петрич-София;•\tВарна-Пловдив-Варна;•\tСептември-Добринище-Септември„БДЖ - Пътнически превози\" ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството.Клиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация\" и билетните каси в железопътните гари и бюра в страната или на националния информационен телефон 0700 10 200.  ", "date": "2019.04.24", "title": " БДЖ осигурява над 19 000 допълнителни местаза Великден и Гергьовден"}
{"url": "http://www.cross.bg/grypata-prokyratyra-spetzializiranata-1602607.html", "text": "/КРОСС/  Специализираната полицейска операция е проведена от служители на ГДБОП под ръководството на Специализираната прокуратура. Неутрализирана е организирана престъпна група, извършваща дейност, свързана с трафик на хора с цел сексуална експлоатация, действала на територията на София.Арестувани са общо 9 души, сред които и ръководителят на групата, на които с постановление на прокурор от Специализираната прокуратура са наложени мерки за задържане до 72 часа, привлечени са към наказателна отговорност.При извършените претърсвания и изземвания от адреси и автомобили са иззети парични средства в различни валути в размер около 100 000 лева, мобилни телефони и СИМ карти, флаш памети, компютърни конфигурации, бележки и тефтери със записки, талони и ключове на автомобили, наркотични вещества.Събраните до момента доказателства сочат, че групата е действала от март 2018 г. Освен ръководителя, важна роля в престъпната структура имали двама от обвинените. Те организирали цялата дейност по предлагане и предоставяне на сексуални услуги - приемали поръчки, изпращали жени на адреси, организирали и транспортирането им. Определени участници набирали жени или ги склонявали към проституция, двама били ангажирани с доставянето на проституиращите на адреси, като играели ролята и на тяхна охрана. На четирима от групата са повдигнати обвинения и за държане на наркотици, разследва се на кого и с каква цел са предлагани.На 20 април Специализираната прокуратура поиска съдът да задържи под стража участниците в групата. Специализираният наказателен съд прие, че е налице обосновано предположения те да са извършили престъпленията, за които са обвинени, но не видя опасност да се укрият или да извършат ново престъпление. На осем от тях определи парични гаранции в размер от 5 000 до 15 000 лева, а на един - подписка.Специализираната прокуратура протестира определението пред Апелативния специализиран наказателен съд в частта, отнасяща се до мерките за неотклонение на ръководителя на групата (гаранция в пари от 15 000 лв.) и двамата основни организатори на дейността й (парични гаранции от по 10 000 лв.). Обвинението иска тримата да бъдат задържани под стража.\n\t\t\t\t\t", "date": "2019.04.24", "title": "ГДБОП разби група за трафик на хора с цел сексуална експлоатация"}
{"url": "http://www.cross.bg/petkov-bulgariya-rymen-1602608.html", "text": "/КРОСС/  Председателят на КП „Коалиция за България\" и на ПП АБВ Румен Петков проведе среща с министър-председателя Бойко Борисов, на която му връчи писмо с настояване за генерални промени в отношенията на страната ни със Северна Македония. На срещата присъстваха водачът на листата на „Коалиция за България\" за участие в изборите за членове на Европейския парламент проф. Боян Дуранкев, доц. Боряна Бужашка и академик Георги Марков.„Настояваме МС да даде ясен мандат на нашата част от Съвместната мултидисциплинарна експертна комисия по исторически и образователни въпроси, а именно кои са основните въпроси на преговорите и да им се постави ясна задача какво следва да постигнат. Считаме, че силното за България решение е да се премине към анекс на сега съществуващия Договор за добросъседство или нов договор. В договора основополагащ елемент следва да бъде разбирането за обща история, която се основава на българско държавно самосъзнание за преобладаващата част от населението на Северна Македония\", каза пред медиите след срещата Румен Петков.Петков предостави на министър-председателя сборника „Илинденско-Преображенското въстание 1903 през погледа на европейските дипломати\" и настоя тази книга да бъде връчена на всички наши евродепутати в следващия Европейски парламент и да отстояват позициите, които много ясно са разписани в изданието от посланиците и консулите на великите сили в нашата страна. Румен Петков подчерта, че аргументите в тази посока са достатъчно силни и България трябва да каже съвършено ясно и категорично, че кражбата на история е недопустима и че членството на северна Македония в НАТО и ЕС минава през генерално решаване, разбирателство и преодоляване на всички проблеми в двустранните отношения така, както стана с Гърция. Всяко поведение извън това разбиране е национално предателство, категоричен бе Петков.", "date": "2019.04.24", "title": "Румен Петков разговаря с Бойко Борисов за отношенията ни със Северна Македония "}
{"url": "http://www.cross.bg/hemys-bulgariya-godina-1602609.html", "text": "/КРОСС/  С промените в закона, които ще позволят съкращаване на сроковете за извършване на отчуждителни процедури, и при добра организация е напълно реалистично цялата автомагистрала „Хемус\" да бъде готова година по-рано от обявеното и по нея от София до Варна да се пътува през 2023 г. Преди две седмици депутати предложиха промени в Закона за държавната собственост, които се очаква да бъдат приети до около 30 дни. Това ще намали в пъти сроковете за отчуждителни процедури и от тях ще бъде спестявана поне година - година и половина, без това да се нарушават финансовите интереси на собствениците на земя. Преди две години бяха приети и промени в Закона за опазване на околната среда, което също допринесе за съкращаване на сроковете с между 6 месеца и година.Това съобщи в Ловеч днес заместник-министърът на регионалното развитие и благоустройството Николай Нанков. В града той участва в третата поредна дискусия за изграждане на инфраструктурния обект на тема „Магистрала „Хемус\" - новите 134 км\". В нея се включиха също председателят на Управителния съвет на Агенция „Пътна инфраструктура\" Георги Терзийски и изпълнителният директор на „Автомагистрали\" ЕАД Стоян Беличев.През юни започват процедурите за последните близо 90 км на магистрала „Хемус\" в участъка от разклона с пътя Русе - Велико Търново до п.в. „Буховци\", съобщи още Николай Нанков. Отсечката от Велико Търново до п.в. „Буховци\" ще бъде разделена на три подучастъка. За първите два с дължина около 60 км от Велико Търново в посока Търговище се актуализират подробните устройствени планове. За тях до 20-25 дни може да стартира обществена поръчка за изработване на разширен идеен проект. В началото на следващата година ще може да се възложи строителство на инженеринг в участъка като ще се прецени дали да бъде инхаус или отворена процедура. За последния подучастък, който е около 30 км, има готов идеен проект и до 40 дни може да се възложи процедура за инженеринг - допроектиране и строителство. През тази година ще работим по проектирането и отчуждаването, за да може през 2020 г. и там да стартират строително-монтажни работи.Възстановени са строително-монтажните работи по част от трасето с дължина 16,3 км между пътните възли „Белокопитово\" и „Буховци\", които бяха спрени през зимния сезон. Все още не са приключили отчуждителните процедури за 15 км поради жалби. До края на месеца се очакват решенията по последните 25 дела. Предвижда се работата по тази част от отсечката да започне в средата на следващия месец.През есента се очаква да бъде завършен участъкът от Ябланица до п.в. „Боаза\" от АМ „Хемус\". Близо 10-километровото трасе вече е готово на 80%. След 2 седмици започва полагане на циментова стабилизация, след което и поетапно полагане на асфалта. На терена има мобилна асфалтова база.От вчера „Автомагистрали\" ЕАД стартира поетапното строителство на 134 км от автомагистралата между п.в. „Боаза\" и разклона с пътя Русе - Велико Търново. За изграждането на отсечката от държавния бюджет са осигурени 1,12 млрд. лв. без ДДС. Трасето е разделено на шест участъка. В момента се изготвят технически проекти за участъците от 1 до 3. За останалите има идеен проект и са избрани изпълнители, които имат задача да актуализират изработените парцеларни планове, на базата на които по-късно ще се извърши придобиване на земя за държавна нужда. Знаем какво направи АМ „Тракия\" за Южна България и какво се изгради около нея. За съжаление люлката на българщината - Северна България, изостава в последните 30-40 години и демографски, и икономически. „Хемус\" или „Тракия\" не са панацея за дадения регион, но имат огромно икономическо и социално значение. Сравнявайки параметрите за 2017 г. за Северна и Южна България, две трети от населението на страната, което живее на юг от Стара планина създава 75% от Брутния вътрешен продукт. Нетните чуждестранни инвестиции в Южна България са 93%. Това не се дължи само на един инфраструктурен обект, но той е основна предпоставка за всички икономически и социални активности, които следват развитието на подобна базисна инфраструктура, обърна внимание регионалният заместник-министър.Със започването на 134 км от магистрала „Хемус\" за всички е ясно, че процесът на построяването й е необратим и ускорен. Имаме силите, възможностите и капацитета да бъдем адекватни на очакванията на цялата държава, коментира Георги Терзийски и изрази увереност, че дейностите ще бъдат изпълнени качествено.Изпълнителният директор на „Автомагистрали\" ЕАД напомни, че се спекулираше дали дружеството има капацитет да се справи със задачата. Стоян Беличев напомни, че то от много години е по магистралите в България, а в момента мобилизацията е пълна. За три месеца са създадени три нови отдела,  назначени са 12 нови инженери, които ще работят само по проекта, и 7 геодезисти. Купува се нова техника, която е на терен. Ще се наемат хора по и ще се ползват кариерите, които са в близост до трасето, а това ще съживи районите.", "date": "2019.04.24", "title": "Цялата АМ „Хемус“ може да бъде готова през 2023 г. "}
{"url": "http://www.cross.bg/runeu-sred-chast-1602593.html", "text": "/КРОСС/  Второто издание на безплатното щафетно бягане за ученици и училищни отбори RUN4EU ще се проведе на 12 май (неделя) в София. То се провежда в рамките на \"Kaufland София Полумаратон\" и е част от честванията на Деня на Европа. Инициативата се организира от Спортен клуб „Бегач\", Представителството на Европейската комисия в България и Бюрото на Европейския парламент в България.Основна цел на RUN4EU е чрез бягане и активен начин на живот да се преодолеят част от проблемите, произтичащи от обездвижването и нездравословния начин на живот сред учениците. Едва 7% от българите се занимават редовно със спорт и физическа активност, по данни на \"Евробарометър\" от декември 2017 г. В същото време нивата на затлъстяване в страната нарастват, като този проблем започва все по-сериозно да застрашава и децата в училищна възраст. Според статистическата агенция, равнищата на наднормено тегло и затлъстяване сред младежите са се повишили с две трети в периодите 2005-2006 г. и 2013-2014 г. и са достигнали 20%. Макар че този показател се запазва нисък сред момичетата (12%), затлъстяването сред момчетата е третото най-високо в ЕС (след Малта и Гърция) и достига 28%.\"Физическата активност, в т.ч. физическите упражнения и спортът са най-добрият начин за постигане на добро физическо и психическо здраве, и помагат за справяне с наднорменото тегло и затлъстяването. Те играят важна роля за предотвратяване и на други здравословни проблеми. Освен  индивидуалните ползи за здравето, съществуват доказателства за положителни преки и косвени икономически ефекти от заниманията със спорт или физическа активност.\" - коментират от Представителството на Европейската комисия в България.За да насърчи спорта сред най-младите и да им помогне да избегнат здравословни проблеми, Представителството на Европейската комисия отново предприема конкретни действия, част от които е инициативата RUN4EU. Отвореното събитие е насочено към ученици и училищни отбори, които индивидуално или отборно могат да се включат в състезания по бягане, лекоатлетически игри и предизвикателства, които ще се проведат на 12 май в София.Дисциплините, в които могат да участват учениците, са бягане на 600 метра, 5 км, 10 км и предизвикателния полумаратон (21,1 км). Сформиралите училищен отбор ще могат да се включат и в щафета, по време на която 4 състезателя изминават по 5 км, покривайки полумаратонска дистанция (21,1 км).Освен възможността да станат част от голямо спортно събитие, учениците ще получат и специалните бегачески тениски на инициативата, медали, както и други подаръци. Най-бързите в съответните категории ще бъдат наградени по време на церемония в края на събитието.Стартовете на всички състезания от RUN4EU са по ново трасе, а дългите дистанции (от 5 до 21,1 км) започват от специална арка, която ще бъде разположена край Орлов мост. За най-малките са предвидени и специални игри и предизвикателства, които, заедно с бягането на 600 м, ще се проведат на стадион \"Васил Левски\". Всички състезания и игри, част от RUN4EU, са напълно безплатни за учениците, като за участие в тях е необходимо предварително записване.\"Бягането е най-естественото движение за хората, включително и за най-младите. Ако искате детето да има изправена стойка, правилни координационни движения в пространството, да развие хармонична и здрава мускулатура, да играе и да се забавлява докато спортува, горещо препоръчвам да го насочите към бягането. Една от възможностите да го направите е то да участва индивидуално или заедно със свои съученици в предстоящото издание на RUN4EU в София.\" - съветва детският треньор по лека атлетика Магдалена Христова от \"Приорити Спорт\", която е един от съорганизаторите на събитието.\"Спортът е един прекрасен начин да създаваме приятелства, да проявим солидарност и уважение към другите, но и да покажем отговорност към нашето собствено здраве. Затова да бъдем активни - да спортуваме, да се движим, да поемем отговорност за собственото си здраве. Но да не забравяме, че също толкова важно е да бъдем граждански активни, да изразяваме и отстояваме своите позиции и да гласуваме. Само така можем да поемем отговорност за самите нас и за бъдещето си.\" - призова Теодор Стойчев, ръководител на Бюрото на Европейския парламент в България.Регистрацията за RUN4EU продължава при засилен интерес. За всички ученици участието е безплатно и се изисква единствено регистрация, която може да се направи от родител или учител на уебсайта: https://sofiahalfmarathon.com/. ", "date": "2019.04.24", "title": "Безплатното състезание по бягане за ученици RUN4EU насърчава спорта сред най-младите "}
{"url": "http://www.cross.bg/predlozheniya-mozhete-adres-1602595.html", "text": "/КРОСС/  Българското национално радио отново ще подкрепи българската музика, давайки възможност на най-атрактивните музикални артисти да представят най-новите си творби.Дванадесетте музикални предложения можете да изслушате на адрес bnr.bg/prolet, където след кратка форма за регистриране давате подкрепата си за своя фаворит. Крайният срок за гласуване е 15 май, 2019 г.Специалната награда на публиката се определя от слушателския вот в сайта на конкурса, затова не се колебайте да гласувате в 50-то юбилейно издание на конкурса. Музикалните предложения се излъчват във всички национални и регионални програми на БНР.Актуална информация за песните на участниците и за начина на гласуване можете да откриете на адрес: bnr.bg/prolet, както и на facebook страницата на БНР: facebook.com/bnradio . ", "date": "2019.04.24", "title": "Гласуваме за 50-то издание на Конкурс  за нова българска поп и рок песен „Пролет\" 2019"}
{"url": "http://www.cross.bg/koshlykov-televiziya-direktor-1602597.html", "text": "/КРОСС/  Асоциацията на европейските журналисти - България протестира остро срещу да назначи Емил Кошлуков за временно изпълняващ длъжността генерален директор на Българската национална телевизия.В цял свят се гледа с подозрение на прескачането от политиката в журналистиката и е абсолютно несъвместимо със статута на БНТ като обществена телевизия да бъде управлявана, макар и временно от човек с биографията на г-н Кошлуков.Още по-притеснително е, че Кошлуков дойде в БНТ след деклариран стаж в телевизия \"Алфа\" на партия \"Атака\", чийто лидер има три присъди за хулигански прояви. А идеологията на партията би могла да се определи като екстремистка и антиевропейска.Tози избор оставя съмнение, че позицията на генералния директор на обществената медия е зависима от интересите на управляващата коалиция, от която тази партия е част. И това се случва в период преди избори, което е сериозна опасност за безпристрастността на медията.Самият престой на г-н Кошлуков в националната телевизия вече е белязан от непрофесионални журналистически практики, кулминиращи с неприличен жест в ефир.Днешното решение на СЕМ може да бъде сравнено с подобен неприличен жест към свободата на словото и към цялото българско общество. АЕЖ настоява СЕМ бързо да преразгледа решението си, което би довело до още по-голяма имиджова щета за телевизията след осъждането на досегашния генерален директор, избран от Съвета за електронни медии ", "date": "2019.04.24", "title": "АЕЖ: Назначаването на Емил Кошлуков начело на БНТ е удар срещу обществената телевизия"}
{"url": "http://www.cross.bg/godina-detza-zakrila-1602599.html", "text": "/КРОСС/  Министерският съвет прие Програма на мерките за закрила на деца с изявени дарби от държавни, общински и частни училища през 2019 година.С приемането на Програмата се постига необходимото конкретизиране на мерките и уточняване на списъка на националните и международните конкурси, олимпиади и състезания, за които са осигурени финансови средства за 2019 година, съгласно Наредбата за условията и реда за осъществяване на закрила на деца с изявени дарби.Програмата предвижда насърчаване на творческите, научните и спортните заложби и потребности на деца с изявени дарби в областта на изкуството и науката, класирани на първо, второ или трето място на конкурс, олимпиада или състезание на национално или международно равнище, а в областта на спорта - на първо, второ и трето място на олимпийски игри, световно първенство, европейско първенство, балканско първенство или на първо място на финали на държавно индивидуално първенство чрез еднократно финансово подпомагане в размер до 195 лева и чрез едногодишни стипендии в размер на 135 лева месечно.С Програмата за 2019 година се предвижда общо 1439 ученици от държавни, общински и частни училища да спечелят призови места на национални и международни конкурси, олимпиади и състезания и да получат финансова закрила от държавата по реда на българското законодателство.Подбраните конкурси, олимпиади и състезания се провеждат през календарната 2019 година и са с доказани високи критерии при излъчване на победителите, мотивират децата за високи творчески, научни и спортни постижения.Приетата Програма за 2019 година представлява логично продължение на Програмите от 2005 година насам за осъществяване на закрила на деца с изявени дарби. Нейното ефективно и последователно прилагане е част от грижата за развитието на духовния, творческия и физическия потенциал на младите хора в България.  ", "date": "2019.04.24", "title": "Правителството одобри програма за закрила на даровити деца"}
{"url": "http://www.cross.bg/veroizpovedaniyata-durzhavnata-byudzhet-1602598.html", "text": "/КРОСС/  Правителството одобри допълнителни разходи по бюджета на Министерския съвет за 2019 г. в размер 20 770 000 лв. за държавната субсидия за тази година по чл. 28, ал. 2, т. 2 от Закона за вероизповеданията. От тях 15 000 000 лв. са за източноправославното вероизповедание, което е остатък от държавната субсидия за 2019 г., и 5 770 000 лв. са за мюсюлманското вероизповедание. Средствата по бюджета на Министерския съвет ще се осигурят за сметка на предвидените разходи по централния бюджет и чрез преструктуриране на разходите и/или трансферите по централния бюджет за 2019 г.През 2018 и 2019 г. бяха приети изменения и допълнения на Закона за вероизповеданията, с които се въведе нов ред на финансиране от държавата на регистрираните вероизповедания в страната. С разпоредбите на чл. 28 от закона бяха определени критерии, съгласно които ежегодно със закона за държавния бюджет трябва да се одобрява разпределението на държавната субсидия за регистрираните вероизповедания. Заради това, че Законът за държавния бюджет на Република България за 2019 г. беше приет преди промените в Закона за вероизповеданията, с параграф 19 към преходните и заключителни разпоредби на изменителния закон е предвидено за тази година Министерският съвет да одобри държавната субсидия за вероизповеданията по чл. 28, ал. 2, т. 2 от Закона за вероизповеданията, а именно за източноправославното и мюсюлманското вероизповедание.", "date": "2019.04.24", "title": "Кабинетът отпусна над 20 милиона лева на вероизповеданията в страната"}
{"url": "http://www.cross.bg/prebroyavaneto-naselenieto-fond-1602600.html", "text": "/КРОСС/  Правителството одобри допълнителни разходи в размер на 1 366 000 лв. по бюджета на Националния статистически институт за 2019 г. във връзка с изпълнението на дейности по подготовката на преброяването на населението и жилищния фонд в Република България през 2021 г.С предвидените средства ще бъде изградена информационна система „Преброяване 2021\", а също ще бъдат разработени програма, методология и инструментариум за провеждане на преброяването и извадковите изследвания, преброителни и анкетни карти, инструкции, технически задания за информационно и комуникационното осигуряване на преброяването, както и комуникационен план.Това е най-мащабното статистическо изследване и се провежда на всеки десет години като предоставя данни за броя и структурата на населението по пол, възраст, образование, икономическа активност, професия и други демографски, социално-икономически и етнокултурни признаци. Преброяването ще осигури информация за броя и основните характеристики на сградния и жилищния фонд в страната, както и за жилищните условия на населението.", "date": "2019.04.24", "title": "МС отпусна 1,3 млн. лв. за преброяването през 2021 г."}
{"url": "http://www.cross.bg/meso-agneshko-prodava-1602601.html", "text": "/КРОСС/  От Националната овцевъдна и козевъдна асоциация са изпратили сигнал до Българската агенция за безопасност на храните (БАБХ) за наличието на 80 тона агнешко месо от Македония на българския пазар, съобщи Симеон Караколев, съпредседател на асоциацията. Той посочи, че месото се продава в една от търговските вериги и е обозначено с неясен печат, който не гарантира нито произхода му, нито качеството му.От асоциацията настояват Агенцията по храните да извърши проверка не само в магазинната мрежа, но и в централните складове, където то се съхранява. По думите на Караколев месото е от кланица в Македония, влязло е в Гърция и от там в България - в три склада в София, Добрич и Пловдив. \"Ако БАБХ работи по правилата, то месо, което е с нечетливи печати трябва да бъде възбранено\", посочи Караколев и уточни, че цената на внесеното агнешко месо е с 20% по-ниска от това, което предлагат българските производители.От миналата година българското агнешко и овче месо на пазара се продава със сини печати, припомни той. От асоциацията смятат, че месото от български производители за предстоящите празници, което се продава, е около 200 тона.Фермерската цена на дребно е около 6.00 лв. на килограм, на едро килограм българско агнешко месо е между 4.50 и 5.00 лева, а в магазинната мрежа се продава на цени между 13.00 и 18.00 лева, уточни съпредседателят на организацията. Той отбеляза, че в големите вериги агнешкото месо на цена под 13.00 лева за килограм е внос от други държави.", "date": "2019.04.24", "title": "Агенцията по храните проверява сигнал за 80 тона агнешко месо от Македония "}
{"url": "http://www.cross.bg/oruzhiya-nyama-oruzhie-1602602.html", "text": "/КРОСС/  Депутатите гласуваха законови промени, според които няма да се отнема разрешителното за притежание на оръжие, ако собственикът му е спал в отрезвител. Причината е, че вече няма отрезвители, обясни депутатът от ГЕРБ Маноил Манев.Новите приети промени в Закона за оръжията, боеприпасите и взривните вещества предвиждат още да се запази възможността за притежание на газови оръжия, но при условие, че те разполагат със сертификат, който да гарантира, че не могат да бъдат преработвани в бойни оръжия.\"Запазваме всички тези възможности хората, които имат газови оръжия, да ги притежават. Всички газови оръжия обаче вече ще бъдат със сертификат, който да гарантира, че те не могат да бъдат преработвани за бойно оръжие или за изстрелване на каквито и да е елементи с тях\", обясни Манев.Той успокои и ловците, че няма да им бъдат отнемани оръжията. \"Всички оръжия запазват режима си, който притежават към момента. Вече гласувахме отпадането на точка 7 от Закона, която казваше, че при три административни акта за наказания се отнемат разрешителните. Това е една точка, която отвори огромен дебат в обществото. Гласувахме, по предложение на Пламен Нунев, и тя отпадна от текста. Отпадна заедно с нея и една точка, останала от социалистическите години, за отрезвителите. Който е спал в отрезвително да няма оръжие. няма просто отрезвители\", поясни още депутатът. ", "date": "2019.04.24", "title": "Затягат контрола върху газовите оръжия с промени в Закона "}
{"url": "http://www.cross.bg/dynav-most-ochakva-1602603.html", "text": "/КРОСС/  Хиляди румънски туристи се очаква да преминат през ГКПП Дунав мост по Великден и да посрещнат празниците в България - основно по Черноморието. По този повод е създадена организация с румънските власти, с агенция \"Митници\" и с Гранична полиция за недопускане на задръствания в района на граничния пункт, съобщи директорът на областната дирекция на МВР в Русе старши комисар Теодор Атанасов.Той посочи, че само в курорта \"Златни пясъци\" има предварително запазени 15 000 места. Очаква се туристическият поток да премине основно през ГКПП Дунав мост. За това ще бъде увеличен броят на гишетата.Атанасов обясни, че празниците в Румъния са слети, като се очаква трафикът да бъде най-интензивен на 1 май, когато туристите ще се прибират обратно в родината си.Началникът на сектор \"Пътна полиция\" в Русе главен инспектор Михаил Манов обясни, че ще има засилено полицейско присъствие по пътищата Русе-Бяла и Русе-Разград, особено в най-натоварените часове. Ще бъде организирана и специализирана полицейска операция за скорост, употреба на алкохол и на наркотици, правоспособност и използване на предпазни колани. ", "date": "2019.04.24", "title": "Хиляди румънски туристи се очаква да преминат през ГКПП Дунав мост по Великден "}
{"url": "http://www.cross.bg/obrazovanie-seksyalno-proychvaniya-1602583.html", "text": "/КРОСС/  Три десетилетия на проучвания доказват, че сексуалното образование в училищата не е ефективна стратегия за обществено здраве. Това се подкрепя от над 100 задълбочени съвременни проучвания за сексуално образование в световен мащаб, на които разчитат ЮНЕСКО и различни правителства, за оценка на ефективността от сексуалното образование. Те доказват, че тази стратегия е неуспешна и е основен фактор за голям брой негативни последствия.Това сочи докладът на американския Институт за изследване и оценка, известен с работата си за оценка на резултатите от програмите за сексуално образование през последните 25 години.Близо 90% от програмите за цялостно сексуално образование в училище са неуспешни. Те не успяват да постигнат трайни резултати, в продължение на година, по ключов фактор за съответната възрастова група.Вредни последствия бележат 21 процента от програмите за цялостно сексуално образование извън САЩ, изразяващи се в: намалена употреба на презервативи или повишена сексуална активност, увеличен брой на партньорите, орален секс, принудителен секс, болести, предавани по полов път или забременяване.От 103 международни проучвания в училищата, 60 в САЩ и 43 извън САЩ, едва шест показват подобрение на показателите, без други отрицателни ефекти. Само едно от тези шест е направено от независим оценител, но не е повторено за потвърждение на резултатите.1 от 103-те проучвания установява намаляване на случаите на забременяване сред подрастващите, а друго проучване установява намаляване на болестите, предавани по полов път 12 месеца след програмата тези проучвания не са повторили своите замервания за потвърждение на резултатите. Повечето проучвания не измерват тези резултати, въпреки че те се считат за основни цели на цялостното сексуално образование.Не се наблюдава ефективност по отношение увеличение на редовната употреба на презерватив - поведението, необходимо за защита от болести предавани по полов път.Няма доказателства за успех по отношение на увеличаване на въздържанието, както и на използването на презервативи в рамките на таргетираната група, каквито цели си поставя сексуалното образование.\"Крайно либералното и нецензурно съдържание на много учебни програми за системно сексуално образование поставя под въпрос неговата приемливост, а хлабавите дефиниции за „ефективност\", използвани в много от проучванията, пораждат сериозно безпокойство относно действителното му въздействие. Ако  ще се провежда в глобален мащаб, въпросът за неговата ефективност в училище е от решаващо значение за постигане на действителна защита на младежта и разумно управление на публичните средства,\" посочват експертите в в доклада.Като се има предвид заплахата, която болестите предавани по полов път, ХИВ и нежеланата бременност представляват за здравето и благосъстоянието на младите хора по света, липсата на доказателства за ефективност на сексуалното образование в училище, след почти 30 години и 103 достоверни проучвания, които го доказват експертите от Институтът за изследване и оценка на САЩ препоръчват на правителствата да се откажат от плановете за въвеждането му.Асоциация общество и ценности, заедно с други граждански организации, поискаха от управляващите да се откажат от въвеждането на задължително сексуално образование от 1 до 12 клас в училище с оглед неефективността от провеждането му в световен мащаб. В писмото си те препоръчват да се последва съвета на експертите за проучване на програми преподаващи сексуално въздържане, които не насърчават употребата на презервативи и противозачатъчни, показали три пъти по-висока успеваемост и два пъти по-ниски негативни ефекти. Въвеждането на задължително сексуално образование от 1 до 12 клас, в и извън училище, е заложено в Национална стратегия за детето 2019-2030, чиито срок за предложения е удължен до края на месец май. ", "date": "2019.04.24", "title": "Провал бележи стратегията за сексуално образование в световен мащаб"}
{"url": "http://www.cross.bg/dezhyrni-klientite-vruzka-1602588.html", "text": "/КРОСС/  През периода от 26 до 29 април 2019 г., във връзка с празничните великденски дни, ще работят 60 дежурни екипи на ЕРП Север за обезпечаване на непрекъснато електрозахранване на клиентите. Диспечерските центрове ще координират денонощно дейностите на екипите и ще осъществяват връзка с ръководството при необходимост. Планирани ремонтни дейности през празничните дни няма да се извършват.ЕНЕРГО-ПРО уведомява, че по време на великденските празници клиентите ще могат заплатят сметките си за консумирана електроенергия в дежурни касови салони на „Български пощи\". На разположение на клиентите са и всички начини на плащане, описани на интернет страницата на компанията: https://www.energo-pro.bg/bg/Nachini-na-plashtane-Bitovi-klienti. ", "date": "2019.04.24", "title": "  ЕРП Север осигурява 60 дежурни екипи по време на великденските празници"}
{"url": "http://www.cross.bg/skusa-mladost-deiinosti-1602589.html", "text": "/КРОСС/  Фирма скъса кабел средно напрежение, собственост на ЧЕЗ Разпределение България, при извършване на изкопни дейности в 10:00 ч. тази сутрин. За 1 час без електрозахранване останаха 3300 домакинства и бизнес клиенти в ж.к. Младост 4 в столицата. Екипите на ЧЕЗ Разпределение отстраниха повредата по най-бързия възможен начин. В резултат на несъгласувани или невнимателни действия на предприемачи редовно се нарушава нормалният ритъм на живот на хората, тяхната работа и спокойствие. ЧЕЗ изготвя констативен протокол за причинената от фирмата авария и ще предяви претенции за нанесени имуществени щети. Компанията призовава за стриктно съгласуване на изкопните дейности, за да бъдат предотвратени подобни неудобства в бъдеще.  ", "date": "2019.04.24", "title": "Строителна фирма скъса кабел и остави без ток 3300 домакинство в жк Младост 4"}
{"url": "http://www.cross.bg/dron-beshe-dronove-1602590.html", "text": "/КРОСС/  Отборът на Riders of the chain стана победител в първия по рода си дрон хакатон в България. The Dronathon се проведе от 20 до 21 април и е първото по рода си иновативно събитие в България, което обединява в себе си състезание по програмиране и летене с дронове. На едно място се събраха фенове на дроновете и блокчейн технологията, програмисти, разработчици, представители на науката и бизнеса. Целта на състезанието беше да се разработи иновативно решение за доставка на пратки с дронове чрез блокчейн технологии, като задачата беше да се доставят 100 пакета от 33 дрона в 7 точки на град София.Българският отбор Riders of the chain спечели първото място и купата на Асоциация Обединено Дрон Общество за принос в дрон разработките. Партньор на събитието е Техническият университет, като един от състезаващите се отбори беше от студенти от учебната институция.В рамките на 48-часовата програма посетителите и участниците имаха възможност да участват в лекции по програмиране, уъркшопи, дискусии, състезания и обучения с дронове. Атмосферата даде възможност за обмяна на опит, създаване на нови приятелства, намиране на съмишленици и ментори.Партньор и ментор на събитието беше Асоциация Обединено дрон общество. С тяхна помощ и съдействието на членове на клуб Дрон Екстрийм беше организирана Drone ARENA в рамките, на която се проведоха дуели с дронове, както и състезание за най- бърза доставка на пакет с мини дрон между присъстващите на събитието.„Интересът към първия по рода си Dronathon показва, че в България тази общоност се развива с бързи темпове, както в областта на състезанията с дронове, така и при иновациите, разработките и технологиите в тази сфера\" - сподели Илияна Елиас , организатор на събитието.\"Една от мечтите ни беше сбъдната тези два дни. Най-накрая се случи и в България. Нашата цел винаги е била и ще бъде да спомогнем за безопасната и устойчива интеграция на дроновете във въздушното пространство. Тези дни видяхме как отборите положиха много усилия и креативност за оптимизирането на веригата за доставки с дронове. Подобни събития се случват регулярно в цял свят. Това е страхотен повод за обмяна на опит и създаване на трайни контакти между разработчици и представителите на бизнеса в страната и чужбина.\" - допълни председателят на дрон асоциацията Обединено Дрон Общество Антон Пулийски.Събитието се случи със съдействието на Networking Sofia: Premium Coworking Spaces, който предостави площ за провеждането на състезанието по програмиране и всички допълните дейности, както и награден фонд в размер на 16 000 лв. под формата на наем на споделено работно място. ", "date": "2019.04.24", "title": "Riders of the chain са победителите в първия дрон хакатон в България"}
{"url": "http://www.cross.bg/kontzert-klyb-trimata-1602592.html", "text": "/КРОСС/  Трите фалцета на българската пънк и рок сцена - Ерол Ибрахимов (Уикеда), Светльо Витков (екс фронтмен на Хиподил) и Кольо Гилъна (екс фронтмен на Контрол) се впускат в ново музикално, колосално-драматично и уникално приключение, озаглавено кратко и ясно - ЕКС. Името на групата е съставено от първите букви на имената на тримата герои, а първият им (и единствен за сега, а и за пролетта) концерт ще бъде на 10 май (петък) в столичния клуб \"Сити стейдж\". Той е с начален час 22.00 ч. и ще бъде с подобаваща продължителност и настроение. Тримата оригинални вокалисти ще изпълнят заедно най-най-най-яките хитове на ЕКС бандите си. В подкрепа на това твърдение ви споделяме с вълнение списък с чудните парчета, които се канят да забият на живо: \"Обичам\", \"Бий хлапето\", \"Let me да те лов ю\", \"Боби\", \"Леле Како\", \"Скакауец\", \"Най-щастливият ден\", \"Бате Гойко\", \"Мариана\" и какво ли още не. И докато тримата баритони си пеят и дивеят, ще им акомпанират музикантите от \"Svetlio & The Legends\", участвали в култовите формации \"Хиподил\" и \"Холера\", и също добре познати на феновете. Важно е да отбележим, че всички тези вокалисти и артисти, които ще видим на куп на 10 май, са дали сериозен тласък и имат важна роля във формирането на ъндърграунд сцената в България. Новата ЕКС формация има блестящата идея да бъде с ЕКС-клузивни участия (около 2 пъти в година), на които хората да се ЕКС-кефят максимално. И още преди първия си официален концерт на 10 май в клуб \"Сити Стейдж\", бандата вече може да се похвали с предстоящо есенно турне в Европа.БИЛЕТИТЕ за първия концерт на група ЕКС се продават с пълна сила онлайн - в системата на Eventim.bg () и в EpayGo (). Могат да се закупят още от щанд на EVENTIM на ул. \"6-ти септември\", Office 1 Superstore, безиностанции OMV, Orange, Usit Colours, Билетен център НДК, Български пощи, Билетна каса на \"Арена Армеец\", Технополис. ", "date": "2019.04.24", "title": "Група ЕКС с първи самостоятелен концерт на 10 май в клуб “City Stage”!"}
{"url": "http://www.cross.bg/energoblok-lomonosov-eksploatatziya-1602591.html", "text": "/КРОСС/  Комплексните тестове на ядрената енергийна инсталация на главния плаващ атомен енергоблок „Академик Ломоносов\" приключиха. Основната задача на изпитанията бе да удостоверят достигането на технологичните параметри, заложени в проекта, и да потвърдят, че той е напълно готов за експлоатация. Първи и втори реактор на „Академик Ломоносов\" бяха успешно въведени на 100% мощност на 31 март 2019 г. Проведените изпитания потвърдиха устойчивата работа на основното и спомагателното оборудване, както и на автоматичните системи за управление на технологичните процеси.„Това е огромно постижение на голям екип от специалисти от „Росатом\". В съответствие с програмата на плаващия енергоблок, през последните месеци бяха проведени всички необходими проверки на системите и оборудването на ядрената инсталация при поетапно повишаване на мощността ѝ. Резултатите потвърдиха достигнатите технологични параметри, заложени в техническия проект\", заяви Андрей Петров, генерален директор на „Концерн „Росенергоатом\". Той допълни, че предстои получаване на лиценз за експлоатация през юли 2019 г.До края на настоящата година в град Певек (Чукотка) се планира приключване на дейностите по изграждане на бреговите и хидротехническите съоръжения за плаващата АЕЦ, както и инфраструктурата, която ще осигури подаването на електроенергия в мрежата на „Чукотенерго\". Дейностите вървят по график.В периода на лятна навигация през 2019 г., плаващият енергоблок ще бъде изтеглен на буксир до пристанището на Певек, където ще замени Билибинската АЕЦ и Чаунската ТЕЦ, след изчерпване на ресурса им. Очаква се първите киловати електроенергия от плаващата АЕЦ „Академик Ломоносов\" да бъдат подадени в мрежата през декември тази година.  ", "date": "2019.04.24", "title": " „Росенергоатом“: Плаващият енергоблок „Академик Ломоносов“ е готов за експлоатация"}
{"url": "http://www.cross.bg/bili-atakite-choveka-1602584.html", "text": "/КРОСС/  Над 60 души са били задържани в Шри Ланка във връзка с нападенията в неделя, при които по последни данни са били убити 359 човека, съобщи министърът, който отговаря за връзките с парламента, Лакшман Кириела, цитиран от Ройтерс.Кириела отбеляза, че се очаква броят на арестите да надхвърли 100. Той не даде подробности. Сред убитите са 39 чужденци, уточни заместник-министърът на отбраната Руван Виджевардене.Той съобщи още, че атаките в църкви и хотели са били извършени от деветима атентатори самоубийци. Осем от тях са разпознати. Един от атентаторите самоубийци е учил във Великобритания и Австралия. Сред камикадзетата е била и една жена.Около 500 човека са били ранени по данни на властите при атаките в три църкви и четири хотела. Полицията междувременно взриви контролирано подозрителен мотоциклет край кино в столицата Коломбо, предаде ТАСС. Тревогата изглежда е била фалшива, тъй като не бе открита бомба. ", "date": "2019.04.24", "title": "Десетки задържани за атаките в Шри Ланка "}
{"url": "http://www.cross.bg/obyasni-ogradi-novite-1602630.html", "text": "/КРОСС/  Кметът на Столична община Йорданка Фандъкова инспектира новите метровлакове и тества тренажор за обучение на машинисти. До края на годината ще бъде пуснат първият етап от 8 км и 8 метростанции. Вторият етап от 4 км до Околовръстния път на \"Горна баня\" ще е готов през 2020 г.Специални стъклени предпазни огради ще се поставят и на част от спирките по първата и втората линия на метрото, освен и по третата. Това ще бъде направено заради безопасността на хората, обясни кметът на София Йорданка Фандъкова, която тества новите влакове, които ще се движат по третата линия на метрото.Първи с огради срещу самоубийци ще бъдат станциите \"Опълченска\" и \"Национален стадион Васил Левски\". Причината за избора им, че те са едни от най-рисковите. Проучваме и други 10, обясни шефът на \"Метрополитен\" Стоян Братоев. И обясни, че преградите ще се отварят само пред влака. ", "date": "2019.04.24", "title": "Ето ги новите станции на метрото - вече с огради срещу самоубийци"}
{"url": "http://www.cross.bg/andre-riiio-gree-1602596.html", "text": "/КРОСС/  Скъпи приятели от България, обръща се Андре Рийо към българските си почитатели в специално записано обръщение от замъка му в Маастрихт. Отново грее слънце и е празник, след мрачната зима! Аз съм си у дома, както и на Коледа, казва Андре Рийо. Винаги събирам голямото си семейство на тези хубави празници. Синовете ми и внуците ми са около мен. Гледам ги през прозореца как играят в градината. Фантастична е тази традиция!Великденската трапеза на Краля на валса грее в цветовете на слънцето - жълто като светлината, цветно като пролетта, в шоколад и Великденски зайци, каквато е католическата традиция за празника, жизнени като неговата музика и вечно приповдигнатото му настроение.„Винаги бъдете със семейството си! Пожелавам и на вас светли Великденски празници!\"Ще се видим скоро, казва маестро Рийо.Концертите му в София са на 8 и 9 юни.\n\t\t\t\t\t", "date": "2019.04.24", "title": "Кралят на валса Андре Рийо поздрави българите за Великден (видео)\t"}
{"url": "http://www.cross.bg/godina-purvenstvo-medal-1602627.html", "text": "/КРОСС/  Шампионът по хандбал с тима на Русия от Олимпийските игри в Сидни през 2000 година Сергей Погорелов е починал, съобщи ТАСС, цитирайки Федерацията по хандбал на Русия.Причините за смъртта на 44-годишния Погорелов все още не се съобщава.В състезателната си кариера 197-сантиметровият хандбалист има още бронзов медал от Олимпийските игри в Атина, златен медал от световното първенство в Япония през 1997 година, златен медал от европейското първенство в Испания през 1996 година и сребро от Евро 94 в Португалия.През 1998-а бе избран в Звездния отбор на Европейското първенство в Италия.Погорелов прекрати състезателната си кариера през 2004 година. ", "date": "2019.04.24", "title": "Руски олимпийски шампион издъхна на 44-годишна възраст"}
{"url": "http://www.cross.bg/lili-ivanova-bulgarskata-1602585.html", "text": "/КРОСС/ Днес, на 24 април, примата на българската музика Лили Иванова празнува своя рожден ден. Според годината на раждането ѝ, която официално е известна - 1939 г., тя става на 80.Лили Иванова е родена в гр. Кубрат. Завършила е медицински техникум във Варна и по-късно започва работа като медицинска сестра.През 1961 г. е одобрена за прослушване в \"Концертна дирекция\", София, която организира първото задгранично турне заедно с Емил Димитров, Ирина Чмихова и Мария Косева в Румъния. През 1963 г. тя участва в програмата на хотел \"Амбасадор\" и театър \"Танасе\" в Букурещ. Блестящото ѝ представяне е отразено в четири директни предавания по румънската държавна телевизия.Творчеството - единственото наследство на Лили ИвановаПървия си албум Лили Иванова издава по предложение на румънската фирма Electrecord през 1963 г., която е и първата дългосвиреща плоча на български изпълнител.Първата песен на Лили е \"Витоша\" по музика и текст на Михаил Манолов.Първия си концерт в България пък изнася през 1964 г. в зала \"Универсиада\" заедно с Джейн Сверт и рок група \"Северните тигри\", а първата награда, която печели, е \"Златен ключ\" през 1966 г. в Братислава.Днес Лили Иванова има зад гърба си хиляди концерти, стотици песни, десетки албуми и медийни изяви. Наричана \"Примата на българската поп музика\", Лили е една от най-обичаните певици в България в продължение на десетилетия.На 80 г. тя споделя, че творчеството е единственото наследство, което ще остави.\"За мен е важно да оставя нещо след себе си. Много е важно обаче какво - къщата ще се срути, само изкуството е вечно. Аз нямам какво да оставя, освен творчеството си\", заяви примата на българската музика пред btv.Всеки път на своите концерти Лили Иванова разплаква публиката си.\"Тя знае какво иска, как да го постигне и че то е възможно и затова се случва\", коментират от екипа на певицата.През октомври миналата година Лили Иванова остави без дъх феновете си по време на концертите си в зала 1 на НДК, с които завърши националното турне \"За пълноценни мигове с музиката\".Всеки път, когато се качи на сцената, певицата доказва, че е неуморима и за таланта няма възраст.Сега Лили пак е на турне. В момента тя обикаля страната с музикантите си, а следващият ѝ концерт е на 8 май в Шумен. След това предстоят още 6 дати. Обиколката на Лили ще приключи с два концерта в София в началото на декември. Освен с изумителния си талант, през годините Лили Иванова винаги е впечатлявала с начина, по който изглежда. Тя никога не изневерява на стила си, а по време на своите концерти събува високите обувки само когато хуква да тича сред феновете си в публиката.За това как поддържа външния си вид се носят всякакви легенди:- Лили не хапва сладко;- Става късно и ляга рано, за да не закусва и вечеря;- Не яде месо, но консумира много мед, мляко и яйца;\n\t\t\t\t\t \n\t\t\t\t\t ", "date": "2019.04.24", "title": "Примата на българската естрада Лили Иванова днес празнува рожден ден"}
{"url": "http://www.cross.bg/taka-ynss-ministerstvoto-1602586.html", "text": "/КРОСС/  Премиерът Бойко Борисов съобщи в началото на заседанието на правителството, че заедно с представители на три министерства, които са ангажирани с възможносттаза решаване на проблема на Университета за национално и световно стопанство (УНСС), ще посетят висшето училище в четвъртък. Премиерът уточни, че днес е имал среща с ръководството на университета.По време на заседанието на Министерския съвет Борисов потвърди, че със случая са ангажирани Министерството на регионалното развитие и благоустройството, Министерството на финансите и Министерството на образованието и науката.Правителството одобри и допълнителни разходи по бюджета на МС за тази година. \"Това са парите, както обещахме на вероизповеданията, на Светия Синод, на Мюфтийството, на всички останали, така че днес - на Велика сряда, така както поехме ангажимент към Синода, да могат и свещениците да си получат заплатите, така както е по закон\", уточни министъ-председателят.В отворено писмо от вчера на Университета за национално и световно стопанство до министър-председателя, министъра на финансите и до министъра на образованието и науката се настоява да се осигурят необходимите средства от 10,3 млн. лева, за да бъде завършен и оборудван новият учебният корпус на УНСС, който се осъществява с европейски средства и да не се стигне до фактическа неплатежоспособност на университета. Необходимо е финансирането да се осигури в най-кратки срокове, за да се удължи срокът на проекта, посочват от висшето училище. В противен случай ще бъдат загубени 4,5 млн. лв. европейска безвъзмездна помощ, която държавата ще се наложи да връща заедно с лихвите, заявяват от УНСС ", "date": "2019.04.24", "title": "Премиерът ангажира три министерства за решаване на проблема на УНСС "}
{"url": "http://www.cross.bg/kamenarov-direktor-konstantin-1602587.html", "text": "/КРОСС/  СЕМ прие оставката на Константин Каменаров като генерален директор на БНТ. Оставката е депозирана в деловодството на СЕМ в 9.30 ч. днес.За временно изпълняващ длъжността директор на БНТ бе избран Емил Кошлуков, програмен директор на БНТ1, съобщава \"24 часа\".По закон членовете на СЕМ са длъжни да прекратят мандата на Каменаров, след като присъдата за шофиране в нетрезво състояние на долната инстанция бе потвърдена от Софийския градски съд (СГС). Каменаров е осъден на 1 година и 3 месеца условно с 3 години изпитателен срок и 600 лева глоба затова, че е карал с 1,6 промила алкохол в кръвта.Новият временен шеф има право да ръководи медията най-много три месеца, след което СЕМ е длъжен по закон да обяви конкурс за високата позиция. Така новият генерален директор на БНТ би трябвало да бъде избран през август - в същия месец, когато преди две години самият Каменаров встъпи в поста. ", "date": "2019.04.24", "title": "СЕМ отстрани Константин Каменаров от поста шеф на БНТ "}
{"url": "http://www.cross.bg/izrael-frantzisk-posolstvoto-1602613.html", "text": "/КРОСС/  Посолството на Израел в София организира фотоизложба „Папа Франциск в Светите земи\", по повод апостолическото посещение на папа Франциск в България и 25 години дипломатически отношения между Държавата Израел и Светия престол. Експозицията ще бъде открита на 10 май в 11 и 30 в хотел Хилтън.Снимки Посолство на Израел ", "date": "2019.04.24", "title": "Посолството на Израел организира изложба в чест на папа Франциск"}
{"url": "http://www.cross.bg/vladimirova-predsedatel-sofiya-1602625.html", "text": "/КРОСС/  Членовете на Съвета за електронни медии /СЕМ/ единодушно са избрали за трети пореден път София Владимирова за председател на регулаторния орган. Това съобщиха от СЕМ.Мандатът влиза в сила от 9 май. ", "date": "2019.04.24", "title": "София Владимирова отново е избрана за председател на СЕМ"}
{"url": "http://www.cross.bg/gosti-proverka-vsichki-1602577.html", "text": "/КРОСС/  Главният прокурор Сотир Цацаров нареди на полицията да провери всички къщи за гости, финансирани с европейски пари в периода 2007 до 2013 г, съобщават от държавното обвинение, цитирани от \"24 часа\". Това се случва след скандалите с имота на бившия зам.-министър на икономиката Александър Манолев и проекта на фирма, свързана с бащата на мъжа до Елена Йончева.  Освентези два случая екип от прокурори и полицаи започват да търсят злоупотреби с пари във всички обекти в страната. Ето цялото съобщение на прокуратурата:Върховна касационна прокуратура извърши проверка на изнесените в медиите твърдения за извършени от заместник министър на икономиката Александър Манолев злоупотреби със средства, засягащи финансовите интереси на Европейския съюз и сезира КПКОНПИ за извършаване на проверка и преценка за конфликт на интереси за Александър Манолев.Окръжна прокуратура- Благоевград образува и досъдебно производство за извършено престъпление по чл.248а ал.3 от НК, касаещо представени неверни сведения по проект по мярка 311 „Разнообразяване къмнеземеделски дейности\" по Програма за развитие на селските райони /ПРСР/ 2007 - 2013 г., финансирана от Европейския земеделски фонд за развитие на селските райони.На 23.04.2019 г. Върховна касационна прокуратура възложи на ГДНП и проверка по публикации в медиите за ползвани не по предназначение на къщи за гости, финансирани със средства на ЕС от семейството на народнияпредставител Елена Йончева.С оглед възложените от ВКП проверки и започналото досъдебно производство от ОП-Благоевград за престъпление, засягащо финансовите интереси на Европейския съюз, главният прокурор Сотир Цацаров разпореди на ГДНП извършване на проверка на всички проекти, с предмет - изграждане/модернизиране на туристически обекти - жилищни сгради (къщи) за гости на територията на цялата страна.Ще бъде извършена документална проверка на всички проекти, подавани по мярка 311 „Разнообразяване към неземеделски дейности\" по Програма за развитие на селските райони /ПРСР/ 2007 - 2013 г., финансирана отЕвропейския земеделски фонд за развитие на селските райони, с предмет - изграждане/модернизиране на туристически обекти - жилищни сгради (къщи) за гости.На място служители на ГДНП ще извършат и проверка дали къщите за гости се ползват по предназначение.За тази цел ще се изискат заверени копия от регистри за настанените туристи за български и чужди граждани, от документацията за регистриране и категоризиране на обекта, информация за заплатените туристическиданъци за пренощували туристи. Ще се изискат от съответното РУ на МВР по местонахождение на къщата за гости справки за постъпилите регистрационни карти за нощували туристи. Ще се провери дали вписаните в регистрите гости действително са посетили проверяваната къща за гости.Главният прокурор разпореди на ГДНП и извършване на проверка и на всички проекти, по които са подпомагани разходи, свързани със закупуване на пътни превозни средства за неземеделски дейности, пряко свързани с дейността на бенефициентите.Главният прокурор възложи на екип от прокурори ръководството и подпомагането на проверките. Определен е двумесечен срок за извършването им. ", "date": "2019.04.24", "title": "Проверка на всички къщи за гости, финансирани с европейски пари, разпореди главния прокурор"}
{"url": "http://www.cross.bg/gindeva-violeta-pishe-1602578.html", "text": "/КРОСС/  Поклонението пред паметта на голямата актриса Виолета Гиндева ще бъде на 30 април (вторник) от 11 ч във фоайето на Народния театър, пише \"24 часа\", позовавайки се на директора на трупата Мариус Донкин.\"С огромна мъка ви съобщаваме, че днес след кратко боледуване ни напусна прекрасната актриса от трупата на Народния театър ВИОЛЕТА ГИНДЕВА... Нямаме думи, за да изразим обичта и преклонението си към нея, и тъгатаот загубата... Светъл път! Обичаме те завинаги и благодарим!\", пише в сайта на Народниятеатър.Донкин беше човекът, който върна актрисата на първата сцена след дългото й оттегляне от светлините на прожекторите. Напоследък тя се оплаквала от проблеми със сърцето. Последно имаше роля в пиесата на Горки \"Чудаци\".Точно на едно от тези представления й прилошава, но спектакълът не се отлага - макар също да има здравословни проблеми, на сцената спешно излиза титулярката Добринка Станчева. После получава болки в стомаха и се налага спешното й приемане в болница.*Виолета Гиндева издъхна точно на именния си ден - Цветница* \"Милата, милата Виолета\", промълви с тъга Стефан Данаилов, в когото бяха партньори в култовата лента \"Черните ангели\". ", "date": "2019.04.24", "title": "Сбогуваме се с Виолета Гиндева на 30 април"}
{"url": "http://www.cross.bg/karakachanov-nivo-terasa-1602574.html", "text": "/КРОСС/  Вицепремиерът Красимир Каракачанов е абсолютен шампион в развихрилата се надпревара по усвояване на тераси сред публичните фигури от политиката и управлението на държавата. Лидерът на ВМРО удря в земята шефа на КПКОНПИ Пламен Георгиев с недекларирана тераса от 117 квадратни метра. Това показва репортерска проверка на „Галерия\", след като получихме в редакцията сигнал от строители, които са работили на обекта, находящ се на улица „Осогово\" 55, през 2012 и началото на 2013 година.По нотариален акт имотната придобивка на патриота е от 2017 година, но строителната бригада е извършвала строително-монтажни дейности на въпросния обект 4 години по-рано... Странно разминаване между документи и действия. „Каракачанов идваше почти всеки ден да следи какво става. През два-три дена се появяваше и жена му - тя е много важна адвокатка (Росица Георгиева Слабакова-Каракачанова е прокурор в Софийската апелативна прокуратура - бел.ред). По това време апартаментът му на улица „Осогово\" беше пустош. Ние разбихме цялата стена от западния край на сградата, за да влезе огромната Г-образна тераса към жилището. С метална конструкция, панели и дограма я усвоихме и тя стана жилищна площ. Дойде фирма да му слага климатици и ние си тръгнахме. По време на ремонта останалите апартаменти от кооперацията бяха обитаеми\", разказва от първо лице единствено число един от строителите. Името му пазим в редакцията, но човекът не желае да излиза на светло, защото се страхува от високия пост и неограничените възможности на бившия си работодател.От сайта за разследваща журналистика „Биволъ\" публикуват информация, че терасите на Каракачанов са общо 5 - две открити и три закрити. Това ясно си личи от снимките в Google Street View 3D. Според нашето разследване двете закрити тераси на второ ниво (виж снимката) са същите Г-образни пространства, за които строителят говори пред „Галерия\". Очевидно е обаче, че патриотът е усвоил и трето ниво и е превърнал мезонета в тризонет. Любопитно е дали има строителни разрешения за това от общината. По нотариален акт апартаментът от мезонетен тип се състои от първо ниво 149,25 квадратни метра и второ ниво от 61,02 кв.м и прилежащата към него тераса от 117 кв.м. Сега от снимките се вижда и трето ниво. Преди да установим това, изчислихме, че имотната придобивка е струвала на Каракачанов под 400 евро на квадратен метър. В момента по пазарни цени имотите в този централен район на столицата се продават между 1100 и 1400 евро на квадратен метър.Преди близо 20 години в сладникаво семейно интервю за столичен всекидневник войводата Каракачанов се шегуваше, че със съпругата си Ралица открай време живеят все в западните части на столицата - „Надежда\", „Люлин\", „Овча купел\", за да са по-близо до Македония. Сега обаче ясно се вижда, че лидерът на ВМРО е решил да зареже македонската кауза и сериозно е приближил пъпа на София. Дали заради преговорите със Скопие, които ЕС започна, или заради очевидната промяна в мащабите, е въпрос, на който самият Каракачанов трябва да отговори.", "date": "2019.04.24", "title": "Каракачанов шампион по тераси!"}
{"url": "http://www.cross.bg/klas-greta-akro-tamp-1602576.html", "text": "/КРОСС/  В периода 19-21 април, в гр. Чезенатико (Италия) се проведе V Международен турнир по акробатика от календара на Италианската федерация по акробатика.Участие в силната надпревара взеха акробати от 11 страни и 28 клуба. Сред състезателите беше и тройката на „Акро-Тамп\", в състав Грета Христова, Ния Гергова и Виктория Рогова. Те заеха първо място при 6-14-годишните в категория тройка девойки. С добрата си подготовка, сценично присъствие и блестящо изпълнена композиция, те оставиха отлични впечатления в публиката и журито.Момичетата са ученички от София - Грета е в IV клас на 31 СУЧЕМ \"Иван Вазов\", Ния е в VI клас на Националното училище за танцово изкуство, със специалност модерни танци в класа на Константина Ханджиева, а Вики е в VII клас на 145 ОУ „Симеон Радев\", с изучаване на немски език.Децата на „Акро-Тамп\" са членове на Клуб 2018 \"Успелите деца на България\" на Фондация \"Димитър Бербатов\". ", "date": "2019.04.24", "title": "Първо място за наши акробати в Италия "}
{"url": "http://www.cross.bg/radosvet-radev-kamara-1602579.html", "text": "/КРОСС/  \"XXI век не е векът на държавите, а на градовете. Съвременният човек има нужда от спокойствието и комфорта на битуването, без значение дали е предприемач, или обикновен гражданин\", каза председателят на Българска стопанска камара Радосвет Радев по време на втората общинска дискусия за бъдещето на местното самоуправление \"ОБЩИНИ БГ 2030\", във Велико Търново. Събитието се организира от Националното сдружение на общините в Република България и е част от поредица разширени работни срещи, чиято цел е да се потърси външният поглед за развитието на местното самоуправление в България през погледа на бизнеса, медиите и анализаторите, които да отправят послание за бъдещето на общините в следващите 10 години.\"Бизнесът има пет базови очаквания към местната администрация, без значение от региона. Всеки предприемач иска облекчени и бързи административни процедури, ефективен диалог, качествена инфраструктура, работна ръка и подкрепа на местното производство\", каза Радосвет Радев по време на дискусията. Той изтъкна, че в деветте области - Варна, Русе, Велико Търново, Разград, Търговище, Шумен, Габрово, Добрич и Силистра, брутният вътрешен продукт на глава от населението спрямо средния за страната е 30.6% по-нисък, а наетите лица са 21% от всички за страната.Председателят на Българската стопанска камара посочи, че сред деветте области най-много инвестиции на глава на населението привлича Варна, следвана от Габрово и Добрич. В тези три области има и най-голям брой предприятия на глава населението. Интересът на чуждестранните инвеститори пък е най-силен към областите Варна, Габрово и Търговище.   Като добър пример за публично-частно партньорство Радосвет Радев посочи \"Индустриален парк ШУМЕН\"  - създаден  през 2009 г. като смесено дружество между Община Шумен (40%) и \"Ники-БТ\" (60%). Частният инвеститор разработва парка, изгражда отделни зони с пълна инфраструктура, ток, газ, вода, канал и оптични кабели, осигурява охрана и поддръжка на терена, а общината апортира земя и третира инвеститорите преференциално, като ги обслужва при съкратени срокове. Над 85% от разработената територия вече е продадена, а има интерес за закупуване на нови парцели. Западната индустриална зона във Велико Търново е също сред най-бързо развиващите се в Севрна и Централна България, тъй като е в близост до главен път София-Велико Търново-Варна. Радосвет Радев посочи, че там има над 30 фирми с над 5000 заети лица, а през 2018 г. е била облагородена с 2 млн. лв.Относно работната сила, председателят на БСК отбеляза, че по последни данни на Агенция по заетостта, в деветте региона най-търсени са шофьорите - през март фирмите са заявили нуждата от над 3000 души с такива професионални умения. Търсят се още машинни инженери, електро инженери, строителни инженери, геодезисти, преводачи, ИКТ специалисти, над 300 рехабилитатори и др.\"Настъпил е моментът, в който не инвеститорите се бият за Вас, а Вие за тях. Трябва да им предложите от електронното подаване на формуляр до качествената работната ръка. В противен случай, инвеститорът просто избира някоя от нашите съседки\", отбеляза пред кметовете и председателите на общинските съвети от деветте региона Радосвет Радев.По-рано в същия ден, председателят на БСК посети Стопанска камара - Велико Търново, която наскоро приключи изпълнението на проект \"Изграждане на устойчив модел и партньорска мрежа за подкрепа на заетостта и мобилността на работната сила в трансграничната зона България-Румъния\" по програма INTEREGG. Целта на проекта бе насърчаване на мобилността на труда в ключови икономически сектори в трансграничната зона България-Румъния чрез създаване на условия за баланс между търсенето и предлагането на пазара на труда.По време на срещата с УС на Стопанска камара - Велико Търново бе повдигната и темата за начина на определяне на такса „Битови отпадъци\" (ТБО) и нуждата от по-активен диалог между работодателските организации и местната власт, когато се взимат решения, свързани с бизнеса в съответния регион. Припомняме, че неотдавна Габровският административен съд обяви за неправомерно определената ТБО в общината и отмени разпоредбата за размера ѝ според данъчната оценка за имота по дело, образувано по жалба на ИСА Стопанска камара - Габрово. Новият начин на изчисляване на ТБО на принципа \"замърсителят плаща\" се отложи неколкократно и ще влезе в сила през 2022 г., т.е. с две години по-късно от първоначално предвидената дата.Поставяйки темата пред представителите на местната власт, Радосвет Радев изтъкна: \"Като човек от бизнеса, напълно разбирам, че кметът е мениджър, който работи за доброто финансово състояние на своята община, но нещата трябва да се случват честно и справедливо. Когато сте в конкурентна среда, точно почтеността е онова, което ще Ви гарантира преднина и инвеститорът ще дойде при Вас. Начинът на определяне на ТБО категорично не е справедлив както за бизнеса, така и за всеки обикновен гражданин\".Дискусията ще продължи и днес в търсене на начини за реална фискална децентрализация и финансова независимост на общините. Очаква се обсъждането на преструктуриране на данъчната система и възможностите за защитни механизми за малките общини за по-добро преразпределение.", "date": "2019.04.24", "title": "Радосвет Радев пред кметове: Настъпил е моментът, в който не инвеститорите се бият за Вас, а Вие за тях"}
{"url": "http://www.cross.bg/bulgariya-lekari-mladite-1602580.html", "text": "/КРОСС/  Бъдещи лекари от цялата страна влязоха в надпреварата за финансово подпомагане, а отличените със стипендии 45 души получиха сертификатите си на официална церемония в УМБАЛ „Александровска\". Те ще получават по 100 лв. месечно в рамките на една учебна година.„За седма поредна година Българският лекарски съюз подпомага развитието на млади лекари. В годините, като приоритетна цел на БЛС се оформи задържането на младите специалисти в България, предлагайки им стимули и възможности за адекватно кариерно и академично развитие\", заяви д-р Иван Маджаров. Председателят на УС на БЛС благодари на фирмите, които подпомагат програмата и на домакините на церемонията от УМБАЛ „Александровска\".Председателят на Акредитационния съвет на БЛС поздрави стипендиантите. \"Приеме с чисто сърце нашата помощ, която е протегната ръка към Вас в опит да покажем солидарността на нашето съсловие\", добави проф. Борислав Китов. Зам. - министърът на здравеопазването д-р Бойко Пенков с усмивка коментира, че виждайки толкова много млади и интелигентни хора, които ще лекуват, се чувства спокоен. Д-р Пенков поздрави БЛС за програмата за финансово подпомагане и допълни, че МЗ също се опитва  да подобри условията за специализация, последващо кариерно развитие и по-добри условия за работа на лекарите.Стипендиантите бяха поздравени и от представители на фирмите - партньори.„Вярвам, че във Вашето развитие и  решението Ви дали да останете в България  основна роля има държавата, но бизнеса има също своя принос. За нас това е инвестиция в богатството, което сте вие\", заяви д-р Светла Михалевска, медицински директор на Sanofi България.  Директорът на отдел  „Продуктова стратегия\" на Рош България - д-р Боян Илиев допълни, че е удоволствие да бъде подкрепена една толкова смислена кампания, каквато е тази на БЛС. „ От младите хора се очаква да учат постоянно, да прегръщат и желаят промяната и ние гледаме на вас като двигател на положителните промени на българското здравеопазване\". С тези думи се обърна към стипендиантите изпълнителния директор на АстраЗенека г-жа Зоя Паунова. Екатерина Карпузова от Байер България също благодари на младите лекари и им пожела да изпълнят всяка своя мечта  и да намерят вдъхновение в това, което правят.След връчването на сертификатите официалната церемония завърши с обща снимка.Програмата за финансово подпомагане продължава. През цялата година се приемат документи за финансиране на участия в национални и международни научни форуми на специализанти, докторанти и млади лекари до 35 години.БЛС благодари на  фирмите - партньори по проекта, без който подпомагането на младите лекари нямаше да бъде възможно - Sanofi България, Novartis България, Pfizer, Рош България, АстраЗенека България, Джонсън & Джонсън България, Байер България.", "date": "2019.04.24", "title": "Студенти по медицина получипа стипендии от БЛС"}
{"url": "http://www.cross.bg/huawei-poveche-trimesechie-1602581.html", "text": "/КРОСС/  Huawei официално обяви своите бизнес резултати за първото тримесечие на 2019 г. За този период компанията е генерирала приходи в размер от около 27 млрд. долара, което е с 39% повече в сравнение със същия период от миналата година. Маржът на нетната печалба на компанията възлиза на 8%, което е малко повече в сравнение с първото тримесечие на 2018 година.Huawei продължава да поставя акцент на дейността си върху ICT екосистемите и смарт устройствата и да инвестира в повишаването на качеството и ефективността на оперативната си работа, което е една от главните причини за успешното тримесечие.2019 е година на мащабно имплементиране на 5G технологиите по света и това е безпрецедентна възможност за аналогичен ръст в бизнеса на Huawei Carrier Business Group. До края на март тази година Huawei има подписани 40 договора с глобални оператори, като компанията е доставила повече от 70 000 5G базови станции в различни пазари.  През изминалото тримесечие Huawei Enterprise Business Group представи и новата си стратегия \"Huawei Inside\". Същата дивизия имплементира и първата 5G Wi-Fi Access point. Huawei Consumer Business Group продължава да увеличава своята база от лоялни потребители, благодарение на иновативните устройства, създавани от бранда. През първото тримесечие на 2019 г. компанията е доставила 59 милиона смартфона по целия свят и повече от успешно стартира продажбите на новата серия P30 в Европа и в България ден след световната й премиера на 26 март. В други бизнес сектори като лаптопи, преносими устройства и „умни домове\" брандът печели все повече почитатели.На свой ред \"Huawei Cloud\" също остава изцяло отдаден на иновацията. Основният акцент при него е създаването на т.нар. „хибридни\" cloud услуги, предоставящи изкуствен интелект от ново поколение на своите бизнес потребители. До момента над 1 млн. потребители и разработчици са избрали да работят с \"Huawei Cloud\".", "date": "2019.04.24", "title": "Huawei обяви успешни бизнес резултати за първото тримесечие на 2019 "}
{"url": "http://www.cross.bg/rosa-godinata-nagradata-1602582.html", "text": "/КРОСС/  В третото издание на престижния конкурс изворна вода Роса бе отличена с наградата „Продукт на годината\" в категория „Вода\". Участие в конкурса взеха десетки нови и иновативни продукти и услуги, лансирани на българския пазар през последните 18 месеца, разпределени в 25 категории. От всяка категория бе излъчен само по един победител в резултат от независим потребителски вот. Роса застана на чело в класацията в своята категория и получи ексклузивно лиценз за наградата  и възможността да използва червеното лого, отличителен знак на международната награда. Наградата бе връчена от председателя на журито проф. Христо Катранджиев, преподавател в катедра \"Маркетинг и стратегическо планиране\" към .Роса е природна изворна вода от екологично чист планински извор на 1500 метра надморска височина. Благодарение на своята ниска минерализация - една от най-ниските в България, водата е подходяща за всекидневна употреба за цялото семейство, включително и за бременни и приготвяне на бебешка храна.Победителите в отделните категории се излъчват в резултат на независимо представително проучване, реализирано от*, сред 2500 потребители в цялата страна.Световният конкурс се провежда ежегодно в над 40 страни с една и съща цел: да насочи потребителите към най-новите предложения на пазара и да отличи производителите за качеството и иновациите, реализирани в продуктите им. Червеното лого „Продукт на годината\" е знак за независима препоръка за потребителско доверие. Конкурсът се провежда за трета година у нас и в него се включват продукти и услуги, лансирани на българския пазар през последните 18 месеца. Те трябва да демонстрират иновации в една или в повече от следните характеристики: функция, дизайн, опаковка, състав и др. На церемонията, която се проведе на 23 април в София, бяха официално наградени новите носители на престижното отличие за България в присъствието на мениджъри на водещи глобални и местни компании, опериращи в потребителския сегмент, експерти по маркетинг и представители на медиите.", "date": "2019.04.24", "title": "Изворна вода Роса спечели наградата „Продукт на годината“"}
{"url": "http://www.cross.bg/prokyratyra-prokyrori-mestan-1602565.html", "text": "/КРОСС/  Главният прокурор взе на специален надзор разследването срещу Лютви Местан и възложи на прокурори от ВКП да оказват засилена методическа помощ на прокурорите от Окръжна прокуратура Кърджали , съобщиха от прокуратурата.На 14.04.2019 г. под наблюдението на Окръжна прокуратура -Кърджали започна разследване по досъдебно производство за установяване на причините за настъпило пътно-транспортно произшествие на път І-5, км. 361, водещ от гр.Кърджали към ГКПП-Маказа, при което е причинена смърт на 6-месечно дете.На 15.04.2019 г. Лютви Местан е привлечен към наказателна отговорност за престъпление по чл.343, ал.1, б. \"в\" във вр. с чл.342, ал.1 от НК. Събраните до момента доказателства са дали основание да се приеме, че обвиняемият е извършил нарушения на чл.35  и чл.47 от Закона за движение по пътищата, в резултат на което по непредпазливост е причинил смъртта на малолетната Е.А.До главния прокурор постъпиха молби от пострадалите родители на починалото дете за осъществяване на постоянен надзор върху разследването.Главният прокурор Сотир Цацаров разпореди на прокурори от Върховна касационна прокуратура да оказват засилена методическа помощ на наблюдаващите прокурори от Окръжна прокуратура - Кърджали като прецени, че досъдебното производство се отличава с фактическа и правна сложност и е със засилен обществен интерес, тъй като обвиняемият Местан е публична личност, лидер на политическа партия. Взети са под внимание и отправените молби за това от родителите на пострадалото дете.По делото предстои да бъдат извършени множество процесуално следствени действия и да бъде привлечен по- голям експертен и аналитичен ресурс. Това налага оказването на организационна помощ и цялостна подкрепа на наблюдаващите прокурори от ОП - Кърджали.", "date": "2019.04.24", "title": "Цацаров взе на специален надзор разследването срещу Лютви Местан"}
{"url": "http://www.cross.bg/bulgariya-izbori-nekov-1602567.html", "text": "/КРОСС/  „Европейските избори трябва да се превърнат в ясна отрицателна оценка на правителството и на управляващото парламентарно мнозинство. Излъчените от БСП представители в европарламента ще отстояват политиката за изграждане на нова социална държава в Европа, отмяна на санкциите срещу Русия и ще се противопоставят на опитите за разделение между икономически силните държави и тези- с по-слаба икономика.\" Това каза кандидатът за евродепутат от листата на „БСП за България\" Валери Жаблянов на среща с хората  в село Павелско, община Чепеларе. На нея присъстваха житили от селата Орехово, Хвойна и Малево. „България трябва да постигне ускорен растеж, за да може доходите на българските граждани да станат съизмерими със средните доходи на държавите членки на ЕС\", добави още той.По- късно Валери Жаблянов се срещна с граждани на Смолян в Планетариума, където представи основните приоритети, които ще следват кандидатите на БСП в тяхната работа в ЕП- отстояване на демократична Европа,  равенство на гражданите и защита на човешките и социалните права. Надигането в Европа на крайно десни националистически и фашистки партии беше подчертано като основна заплаха за прогресивното и демократично развитие на ЕС. Кризата на управляващото мнозинство, моралното компрометиране на управлението и неспособността на ГЕРБ да преодолеят изоставането на България от другите държави в ЕС, бяха изтъкнати от него като достатъчно условие БСП да предизвика предсрочни парламентарни избори.„Директивата за двойните стандарти на храните ще влезе в сила до една две седмици на европейско ниво. Тук, националните органи трябва да свършат адекватно работата си.\" Това заяви пред граждани в гр. Златоград кандидатът за евродепутат от листата на „БСП за България\" Момичл Неков. Той добави, че най-важно е да се осигури подкрепа за младите, както и пенсионерите да имат достойни старини. „От България зависи обаче да изравним минималната пенсия и прага на бедност в целия ЕС\", каза още той. Хората от Златоград поискаха от него да разкаже за свършената  работа до този момент в европарламента. Неков разказа за неговите инициативи, сред които и „Планински продукт\", която бе внесена като предложение в Министерството на земеделието и която има за цел да подпомогне планинските производители.   ", "date": "2019.04.24", "title": "Валери Жаблянов: Европейските избори трябва да се превърнат в отрицателна оценка за правителството"}
{"url": "http://www.cross.bg/park-zapaden-obshtina-1602566.html", "text": "/КРОСС/  За удължаване на срока на ремонта на Западен парк, одобрено тихомълком от страна на Столичната община, сигнализират активистите от Спаси София. Те изпратиха снимки, показващи нова информационна табела, от която става ясно, че общината без обяснения е удължила срока за изпълнение с около 6 месеца. С това, вместо в началото на юни, Западен парк евентуално ще бъде завършен през месец декември. \"Гражданите заслужаваме да знаем, защо се удължава срокът с почти 50%. Предвид факта, че единственият парк за 200 000 столичани вече цяла година е непроходим и неизползваем, смятаме че кметът дължи обяснение\" - заяви Борис Бонев.\"Сгрешен проект ли одобри Столичната община? И в Западен парк ли ще се оправдават с \"форсмажорни обстоятелства\"? Изпълнителят ли не може да се справи със задачата?\" - питат от организацията и допълват, че каквато и да е причината, столичани очакват готов парк, глоби и уволнения за виновните. \"Всички големи обекти закъсняват сериозно и все няма виновни, нито от страна на изпълнителите, нито в администрацията на Столичната община\" - допълват от Спаси София.От организацията разпространиха и снимки, на които се вижда, че цяла година не е стигнала на изпълнителя Галчев Инженеринг даже да прокара подземните комуникации, а дейностите по изграждането на настилки, осветление, детски и спортни площадки, алпинеума и розариума, поливната система и озеленяването, още не са започнали. \"Предвид значителната сума от 11 млн. лв. и значението на парка за няколко столични квартала, очакваме отговор от Столичната община защо е толкова месеци почти никой не работеше на обекта, докато хората газеха в кал?\" - заяви Гергин Борисов. Той припомни и думите на кмета, г-жа Фандъкова, която обеща ремонтът на Западен парк да бъде готов до края на 2018 г.Гражданите обръщат внимание и на факта, че обектът е непроходим, а необезопасени изкопи дебнат на много места. \"Непрестанно получаваме сигнали и оплаквания от граждани. Нека не забравяме, че Западен парк има ролята и на важна пешеходна връзка на люлинчани с останалата част на града, която е блокирана вече цяла година. Това е в разрез с общинските наредби и условията в договора\"  - припомня Борис Бонев. По документи ремонтът трябва да е с обособени 11 подобекта, с осигурена етапност и проходимост за пешеходците. В нито един момент от започване на строителните работи досега, гражданите не видяха указателни табели за възможните маршрути за прекосяване на парка, не са осигурени премоствания или дървени пътечки през рововете по ключови алеи, а изникващи всеки ден необозначени изкопи блокират вече малкото останали възможности за преминаване.Потресаваща е гледката и при детските площадки в представителната част на Западен парк. \"В град, чийто кмет редовно набляга на грижата за децата и младите, те са принудени да достигат до площадката за игра през необезопасени изкопи и ровове, а калта се разнася по пързалките. Това е недопустимо\" - завършват от Спаси София.Снимки Спаси София", "date": "2019.04.24", "title": "Софийска община тихомълком удължи срока за ремонта на Западен парк "}
{"url": "http://www.cross.bg/feiisbyk-oblastta-partii-1602555.html", "text": "/КРОСС/  ЕС похвали Фейсбук, Гугъл и Туитър, че се борят срещу дезинформацията и същевременно призова гигантите в областта на социалните мрежи да направят повече за ограничаване на фалшивите профили, предаде Асошиейтед прес.Според етичен кодекс на ЕС трите компании редовно докладват за усилията си да не позволяват изборни намеси. Фейсбук в частност беше критикувана за това, че е средство за чужда изборна намеса, отбелязва Асошиейтед прес.Според представени днес доклади на Фейсбук, Гугъл и Туитър по темата трите компании затягат правилата си в областта на рекламната политика и наблюдението, особено при рекламите с предизборна насоченост.Европейската комисия обаче ги призовава да споделят данните си за фалшиви профили и с външни експерти и изследователи.На изборите за Европейски парламент, които ще бъдат произведени между 23 и 26 май, ще гласуват милиони хора от 28-членния съюз.Социологическите проучвания показват, че националистически и популистки партии може да постигнат значителни успехи, докато традиционните партии ще загубят места, но ще запазят контрола си над ЕП. ", "date": "2019.04.24", "title": "ЕС се готви за кибератаки на евроизборите"}
{"url": "http://www.cross.bg/tymor-ymbal-plovdiv-yrologiya-1602556.html", "text": "/КРОСС/  Медици от Клиниката по урология в \"УМБАЛ-Пловдив\" „изпариха\" тумор от бъбрека на 64-годишна пловдивчанка. Интервенцията бе извършена под ръководството на началника проф. д-р Димитър Шишков и с помощта на инструмент, конструиран от него.Става дума за лапароскопска операция, направена с най-модерния лазер „Револикс Дуо\", на който направих инструмент за въвеждане на лазерното влакно в коремната кухина, посочи професорът. Изпарен е 5-сантиметров тумор, локализиран в долния полюс на левия бъбрек, т.е. извършена е парциална резекция, като са съхранени 2/3 от органа и сега той  продължава да функционира. Процедурата е продължила два-два и половина часа.Тази жена е 12-ят случай на пациент, лекуван по този начин в клиниката. След интервенцията тя е в добро общо състояние. Всички оперирани болни досега са успешни, което ни даде основание да съобщим положителните резултати, каза проф. Шишков. Пациентите нямат рецидиви, а туморите се наблюдават активно на всеки 6 месеца.Клиниката по урология  в \"УМБАЛ-Пловдив\" е един от пионерите в лапароскопската урология у нас, като първата операция е извършена през 2000 г. Лечебното звено е един от четирите центъра за този вид интервенции наред с клиники в София, Варна и Плевен.Проф. Шишков отбеляза, че лазерно изпаряване на тумор от бъбрек се извършва за първи път в България в Клиниката по урология към УМБАЛ-Пловдив. Поне досега не ни е известно да са правени подобни интервенции или колеги от другите клиники не са съобщили, каза той.Идеята е лапароскопската оперативна техника да се въведе и за лечение на други органи от отделителната система. Ефектът от тази терапия е, че има минимално кървене, без да се налага да се клампират съдовете по време на операцията. Самият лазер едновременно изпарява туморната тъкан и спира кървенето от бъбречните съдове. ", "date": "2019.04.24", "title": "Изпариха тумор от бъбрека на 64-годишна жена в УМБАЛ-Пловдив "}
{"url": "http://www.cross.bg/luzha-dzhambazki-vmro-1602569.html", "text": "/КРОСС/ Така наречените войводи се правят на патриоти у дома, но в Брюксел гласуват заедно с либералите и джендърите, пише вестник Галерия.Твърде агресивно и далеч преди началото на официалната кампания за евроизборите ВМРО върти телевизионен клип с Ангел Джамбазки. Впрочем Джамбазки тече отвсякъде, гостува във всяко второ предаване и буквално задръства и без това задръстения ни ефир. Няма нищо лошо в това млад, амбициозен и очевидно свръхактивен човек да се бори за национални каузи и патриотични идеи. Стига в същото време да е коректен към тези, които засипва с обещания, и всичко да не е обикновена демагогия.Цялата си кампания за нов мандат като депутат в Европейския парламент Джамбазки всъщност гради върху една опашата лъжа, а именно че е последователен борец срещу Истанбулската конвенция. В същото време електронна справка от сайта на Европарламента показва, че европатриотът и колегата му от групата на консерваторите Николай Бареков не попадат в списъка на консерваторите, които са гласували против третия пол, гей браковете и против това децата на България да имат нормални майка и баща. Излиза, че ВМРО започва кампанията си с опашата лъжа, която пишман войводите смятаха, че няма да лъсне.Източник: в-к Галерия", "date": "2019.04.24", "title": "По горещите следи на една лъжа "}
{"url": "http://www.cross.bg/maiika-ivan-povreda-1602568.html", "text": "/КРОСС/  Окръжната прокуратура в Добрич предаде на съд син, причинил смъртта на майка си чрез умишлено нанесена телесна повреда и за неизпълнение на заповед за защита от домашно насилиеОкръжната прокуратура в Добрич предаде на съд 54-годишния Иван Т. за причиняване смъртта на родната си майка чрез умишлено нанесена средна телесна повреда, както и за неизпълнение на заповед за защита от домашно насилие над нея, издадена по съдебно дело от Районния съд в Каварна. Отношенията между майка и син били влошени, тъй като Иван злоупотребявал с алкохол и биел 72-годишната жена. Това станало причина за образуване на гражданското дело в Районния съд в Каварна, по което била издадена заповед за незабавна защита срещу домашно насилие. На подсъдимия му било забранено да приближава жилището на майка си, както и местата за социални контакти и отдих на разстояние по малко от 20 метра.  Първото съдебно заседание било насрочено за 20 септември 2018 г.На 17 септември около обяд Иван отишъл в дома на свой познат с бутилка ракия. До 17 часа изпил около 300 грама. Домакинът го приканил да си отива, което разсърдило пияния Иван. Около 19 часа той отишъл до къщата на майка си. Започнал да се кара с нея, да я обижда, заканил се да я убие и й нанесъл множество удари. Жената паднала на земята. Разправията била чута от съседи. Един от тях видял лежащата на земята жена, опитал се да я свести. Извадил телефона си, за да потърси лекарска помощ, но подсъдимият му забранил, започнал да го блъсна и съседът избягал. Въпреки всичко отишъл в селския магазин, споделил за видяното с продавача и подал сигнал на тел. 112. 72-годишната жена била транспортирана в болница в тежко състояние и на 2 ноември починала в клиниката по неврохирургия във Варна вследствие на тежка черепно-мозъчна травма. Подсъдимият е с мярка за неотклонение „Задържане под стража\" от началото на досъдебното производство срещу него. Предстои делото срещу Иван Т. да бъде насрочено за разглеждане в Добричкия окръжен съд. Ако той бъде признат за виновен, може да получи наказание от 2 до 8 години лишаване от свобода за умишлено причинената средна телесна повреда, довела до смъртта на майка му.", "date": "2019.04.24", "title": "Син убил майка си в Каварна, делото влиза в съда"}
{"url": "http://www.cross.bg/izostaveno-bebeto-plovdiv-1602570.html", "text": "/КРОСС/  Бебе на видима възраст 5-6 месеца е открито изоставено на паркинг в Пловдив. Сигналът е от случайни минувачи. Малчуганът бил намерен  в района на Централната гара в града между два автомобила, а до него имало шише с мляко. На мястото веднага са изпратени полицейски служители и екип на Спешна помощ. Лекарските прегледи установили, че здравословното състояние на момченцето е добро. То е настанено в Клиника по педиатрия  при УМБАЛ \"Св. Георги\".Родителите му все още не са намерени, заяви пред NOVA директорът на полицията в Пловдив старши комисар Атанас Илков.Към настоящия момент нямаме информация за родителите на бебето. Колегите полагат изключително много усилия за установяване на тези родители, които имаха неблагоразумието да изоставят своето 5-6 месечно бебе. Надявам се, че скоро ще имаме информация за тях, каза още той.Малчуганът продължава да е в болница. В момента бебето е в детска клиника в добро състояние. Органът по закрила, който представлявам аз ще предприеме мярка „Приемна грижа\", но с уговорката, че когато бъдат намерени родителите, ще видим каква е причината за изоставянето на детето и кого е извършено това деяние. За нас е важно каква е причината бебето да бъде изоставено, обясни Надя Тонева, директор на дирекция „Социално подпомагане в Града под тепетата. Тя е категорична, че не се наблюдава зачестяване на случаите на изоставени деца в Пловдив. Според нея бебето не е захвърлено просто така, а е изоставено. ", "date": "2019.04.24", "title": "Полицията в Пловдив издирва родителите на изоставено бебе, грози ги 3 години затвор"}
{"url": "http://www.cross.bg/genotzid-armenskiya-bulgariya-1602571.html", "text": "/КРОСС/  Между 1895 и 1921 г. Османската империя убива над 1 млн. и 500 хил. (мъже, жени и деца) и депортира над 1 млн. арменци, които тогава се намират на нейна територия.През последните години се засилват призивите за международно признаване на арменския геноцид, както и признаване от страна на турското правителство за случилото се. От 2007 г. повечето изследователи и историци, както и 22 страни декларират официалното признаване на арменския геноцид.  На 24-ти април 2015 г. България също официално признава арменския геноцид като Народното събрание приема специална декларация за това.Всяка година на 24 април арменците по света и в Армения отбелязват с факелни шествия и манифестации паметта на жертвите на арменския геноцид и призовават Турция да признае геноцида.По целия свят има арменски общности, които са оцелели от арменския геноцид. В България също има огромна арменска общност, като българските арменци са неделима част от българския етнополитически модел и живот. Те участват активно в модернизирането на България, развитието на демократичните процеси и икономическото развитие на страната. Българската арменска общност е естествения мост за развитието и укрепването на връзките между България и Армения, както и за задълбочаването на отношенията между двете православни държави.Споменът за геноцида е жив и днес. Той се предава от поколение на поколение благодарение на учебниците по история, на литературата и филмите, но най-вече чрез семейната памет.Никой не е забравен, нищо не е забравено!Важно е света да си е взел поуката от арменския геноцид, да си е научил урока и никога повече да не допуска геноцид срещу никой народ и човек!Дълбок поклон пред паметта на милионите жертви на арменския геноцид!Симеон СлавчевПП МИР", "date": "2019.04.24", "title": "Славчев : Българските арменци са неделима част от българското общество"}
{"url": "http://www.cross.bg/bulgariya-spravedlivost-danchev-1602572.html", "text": "/КРОСС/  „Ще настояваме за една по-справедлива, социална и по-обединена Европа\". Това заяви кандидатът за евродепутат от „БСП за България\" Димитър Данчев в сутрешния блок на БСТВ. Той подчерта, че БСП и бъдещите й представители в ЕП ще търсят справедливост в сферите, в които България има да наваксва, защото в страната ни липсва справедливост. „Ние сме станали зависими от икономическите интереси на симбиозата между политика и олигарси. Ще търсим справедливост и по темата върховенство на закона. Но основната тема са доходите и бъдещото на младите хора\", каза още той. Данчев обясни, че срещите по места вече са започнали, като основните въпроси, които хората поставят, са вътрешно политически. „За тях най-важни са доходите, здравеопазването, социалните помощи, защото голяма част от хората в България живеят изключително бедно\", допълни кандидатът за евродепутатът. Той подчерта, че много села в Северозападна България изглеждат като след физическа бомбардировка. „Ако Европа бъде разделена на скорости, то тогава тези региони ще останат едни от най-бедните в Европа\", каза още той и допълни, че европейската кохезионна политика може да донесе справедливост и в тези региони, но трябва средствата да се разпределят правилно. „От Европа са пристигнали десетки милиарди левове, но от тези пари се възползваха малцина, а голямата част от българското население продължава да живее в бедност. Хората с тераси и апартаменти имат повече права, отколкото обикновените хора. Затова е необходимо да има справедливост сега\", категоричен е Данчев. „Нашата битка е не само да спечелим тези избори, а да променим модела на управление в страната\", подчерта той. По неговите думи БСП е променена, не само вътре в себе си, но е готова да носи и промяната. „Имаме най-балансираната листа с хора, които са готови да работят за защита на националния интерес и да покажат, че България може да бъде променена, а качеството на живот подобрено\", посочи Данчев. „На много места, особено в малките населени места, се усеща страх. Политическото влияние, връзката между политици и феодали, практически е завзела цялото управление по тези места. Хората ни търсят за помощ и подкрепа, да споделят с нас проблемите си\", подчерта той. Според него, когато създадем в България устойчива среда, страна, в която човек може да се чувства свободен да реализира своите желания, стремежи, да отгледа и образова добре своите деца, младите хора ще започнат да се връщат отново в България.", "date": "2019.04.24", "title": "Димитър Данчев: Ще настояваме за справедлива, социална и по-обединена Европа"}
{"url": "http://www.cross.bg/nyama-detzata-pediatriya-1602550.html", "text": "/КРОСС/ \"Топлата вода и парното поскъпват от юли\", съобщава . Председателят на Комисията за енергийно и водно регулиране Иван Иванов заяви, че увеличаването се налага заради по-високите цени на петрола на международните пазари. Той обаче увери, че няма да има драстичен скок на топлинната енергия. Вестникът припомня, че преди няколко дни различните топлофикации в страната поискаха увеличение на цените от 3 до 108%. Междувременно от \"Топлофикация\" София са съобщили, че засега парното в столицата няма да се спира, допълва .\"Петролът се по-скъп\", пише . Изданието посочва, че за първите 4 месеца на годината цената на суровия петрол е скочил с главоломните 25%. От 54 долара през януари котировките вече са 72 долара за барел. Прогнозите са, че цените ще продължат да растат, след като САЩ обяви, че всички облекчения по санкциите срещу Иран, ще приключат до май, обяснява \"Земя\".\"Медиците от болницата по педиатрия са пред колективна оставка\", съобщава . Работещите в специализираната болница по педиатрия в София излязоха за вторипът на протест и предупредиха, че ще напуснат масово, ако не бъдат чути. Преди седмица те пак протестираха с искания болницата да получи специален статут, който да позволи допълнително финансиране от държавата, да отпаднат лимитите от здравната каса и да се увеличат заплатите. За момента няма индикации за промяна в позицията на здравните власти, заяви пред БНР д-р Антон Владимиров от детската болница, цитиран от \"Назрява опасност от взрив на морбили\", предупреждава в заглавие . Над 460 са случаите на морбили в страната. Засегнати са 11 области, като най-много заболели има в Софийска област. Оказва се, че защитата не е сигурна, защото има райони, в които са имунизирани под 90 на сто от населението. През последните 7 години са имунизирани между 91,5 и 95 % при 13-месечните деца и между 87,4 и 94% при 12-годишните, уточнява .\"Училището ще възпитава децата на 16 ценности, нагласи и умения\" информира . Преподавателите ще възпитават децата на патриотизъм, доброволчество, благотворителност и толерантност. Това са част от 16-те цели, които Министерството на образованието и науката е заложило в проекта за стратегия за възпитателната работа в образователните институции (2019 - 2030 г.). Сред целите е формиране на национална идентичност чрез уважение на историята, традициите и обичаите ни. Идеята е децата да изпитват национално самочувствие и гордост, уточнява . ", "date": "2019.04.24", "title": "Преглед на вестниците "}
{"url": "http://www.cross.bg/hristos-velika-sryada-1602560.html", "text": "/КРОСС/  На Велика сряда е Тайната вечеря на Божия син с Апостолите, по време на която им казва, че един от тях ще го предаде. В деня на Светата и Велика сряда, Юда отишъл при юдейските първенци и уговорил предателството на Христос за тридесет сребърника.Припомня се за ценното миро, пролято върху главата на Христос от разкаяла се грешница. Успяла да влезе в дома, дето бил Христос, жената, носеща алабастърен съд с драгоценно миро, искала да засвидетелства почитта си. В бързината, да не й се пречи на доброто намерение, тя счупила съда, по-лесно да се разлее мирото.Това не се одобрило и някои от апостолите възроптали под предлог, че по-добре би било мирото да се продаде и парите да се раздадат на бедните. А Христос казал да не я смущават, защото за това й усърдие ще се разгласи по цял свят.Тогава Юда отишъл при юдейските първенци и уговорил предателството на Христос за тридесет сребърника. От този ден коленопреклоненията на молитвата не престават. ", "date": "2019.04.24", "title": " Велика сряда - денят на Тайната вечеря"}
{"url": "http://www.cross.bg/koalitziite-partiite-initziativnite-1602562.html", "text": "/КРОСС/  В Централната избирателна комисия (ЦИК) ще се проведе жребий за номерата на партиите, коалициите и инициативните комитети в бюлетините за гласуване на евровота през май.За 15:30 часа е насрочен жребият за реда за представяне на кандидатите, регистрирани от партиите, коалициите и инициативните комитети в различните форми на предизборна кампания по Българското национално радио и Българската национална телевизия.Тегленето на жребиите ще се извърши публично и могат да присъстват упълномощени представители на партиите, коалициите, инициативните комитети, кандидати, наблюдатели и представители на средствата за масово осведомяване.В евроизборите на 26-и май ще участват 15 партии, 8 коалиции и 10 инициативни комитета.Предизборната интрига, поне на документи, свърши. Вчера вечерта официално приключи процедурата за внасяне на кандидатури за бъдещи членове на Европейския парламенти и листите с кандидатите за евродепутати вече са ясни. ", "date": "2019.04.24", "title": "Определят с жребий номерата в бюлетините за евровота "}
{"url": "http://www.cross.bg/otbelyazvame-mezhdynarodniya-den-bez-asansyori-1602563.html", "text": "/КРОСС/  Асансьори в цялата страна спират да работят. Поводът е Международният ден без асансьори, в който страната ни се включва за пета поредна година. Целта е да бъде привлечено общественото внимание към темата за здравето и физическата активност въпреки натовареното ежедневие.Според последните данни на \"Евробарометър\" България продължава да е сред страните, чиито граждани не спортуват активно. ", "date": "2019.04.24", "title": "Отбелязваме Международния ден без асансьори"}
{"url": "http://www.cross.bg/pozhar-nyama-pozharut-1602564.html", "text": "/КРОСС/  Пожар избухна в близост до двореца Версай в Париж. Засега няма данни за пострадали.По неофициална информация огънят е тръгнал от автокъща. Близо 90 пожарникари са изпратени да гасят пламъците. Има предположение на разследващите, че пожарът може да е причинен от късо съединение.Кадри, публикувани в социалните мрежи, показват размерите на бедствието, което след пожарът в кртедралата Нотър Дам стресна сериозно парижани. ", "date": "2019.04.24", "title": "Пожар в близост до двореца Версай в Париж, няма пострадали"}
{"url": "http://www.cross.bg/tyrizum-tyrizma-angelkova-1602551.html", "text": "/КРОСС/ Развитието на конгресния и събитийния туризъм са средството за  превръщане на България в туристическа дестинация за 365 дни в годината. Активно насърчаваме тези видове туризъм, създавайки условия за привличане на световни хотелски брандове у нас. Това заяви министърът на туризма Николина Ангелкова, откривайки  шестата годишна среща на Националния борд по туризъм (НБТ), която се проведе със съдействието на Министерството на туризма. Акценти на форума са вътрешният туризъм, инвестициите и иновациите. За успеха на това начинание са необходими съвместни усилия на държавата, бизнеса, местната власт, неправителствения сектор,  каза министърът и подчерта, че в Актуализираната Национална стратегия за устойчиво развитие на туризма до 2030 г. на бизнес пътуванията е обърнато специално внимание. Конгресният туризъм успешно се комбинира с културно-историческия, СПА и фестивалния туризъм, отбеляза министър Ангелкова. Тя посочи, че в създадения от министерството Регистър на туристическите събития и фестивали са вписани 1868 обекта и теми. Искаме да насочим към Черноморието и вътрешността на страната водещи хотелски вериги  като Hyatt, Marriot и др., които вече изграждат свои обекти в столицата. Те водят платежоспособни туристи и създават условия за конгресен туризъм на високо ниво. Нашата цел е България да се утвърди като конгресна дестинация и така да привличаме както традиционни ежегодни събития, така и стратегически форуми и прояви, за които се кандидатства в голяма конкуренция. Разполагаме с добър потенциал не само в София, която е лице на туризма ни, но и в националните курорти, посочи министър Ангелкова. В унисон с тези приоритети е и предстоящата в края на месец май в Слънчев бряг Международна конференция за устойчиви инвестиции в туризма, която ще привлече близо 300 представители на световния бизнес елит. Ще направим предложение в курорта да се изгради конгресен център, за да може да се разширят крилата на сезона. 2019-а ще бъде динамична и трудна година, през която ще се борим за спечелването на всеки турист. Важно е още по-активно да помагаме на бизнеса и инвеститорите с намаляване на административната тежест и облекчаване на услугите, предлагани от институцията. Горда съм, че Министерството на туризма е първата държавна администрация, която въведе 24/7 електронен режим на административно обслужване, каза още министърът. Тя благодари за превръщането на туризма в приоритет в управленската програма на правителството и припомни рекордните резултати, постигнати в сектора през годините след създаването на самостоятелната институция. В сравнение с 2015 г. се отбелязва 31% ръст на посещенията на чуждестранни туристи през 2018 г. и 34% ръст на приходите също от международен туризъм. За миналата година приходите от туризъм са 8,4 млрд. лв., ръстът е 5,1% спрямо 2017 г. Министър Ангелкова благодари на представителите на НБТ и на туристическия бизнес, че работят активно за представянето на страната ни като сигурна дестинация. Това ни помага не само да привличаме повече туристи, но и да осъществяваме проекти с други държави, и даде пример с разработваните общи балкански маршрути. Те популяризират региона и България пред туристите от далечни и перспективни пазари. Работим за развитието и популяризирането и на здравния туризъм, каза още тя и илюстрира това с провеждането на ключов международен конгрес на кардиолозите през тази година. Министърът се спря на значението на културно-историческия туризъм, който според анализите оказва  влияние върху избора на туристическа дестинация за 68% от туристите в ЕС. Министърът на туризма благодари за усилията, които бизнесът, местната власт, неправителственият сектор полагат за реализиране на политиката България да се пребори с международната конкуренция като дестинация за четири сезона. Тя поясни също, че съвместно с голям международен консултант се обмисля разработването на механизъм за насърчаване на организирания туризъм. Това няма да е директно субсидиране, а ще увеличи посещаемостта на туристите през периодите април-май-юни и септември-октомври. Предстои създаването на консултативен съвет по дигитализацията към министъра на туризма, който ще помогне за модерното и динамично промотиране на страната ни, съобщи още министърът.Тя увери, че министерството приветства кандидатурата на София за европейска столица на интелигентния туризъм през 2020 г. и ще работи активно за това начинание. Предложението за такава кандидатура бе направено от представителите на НБТ и бе подкрепено напълно и от столичния кмет Йорданка Фандъкова - участник във форума. Министър Ангелкова и кметът Фандъкова заявиха подкрепата си и за създаването на Национално конгресно бюро, което ще стимулира този процес и ще насърчи растежа на висококачествените и перспективни услуги. Инициативата бе представена от Националния борд по туризъм. Идеята идва от бранша, очаквам той да развие в детайли вижданията си за дейността на бюрото. Това е един от начините материалната база, която имаме, да бъде ползвана целогодишно. Секторът трябва да се обедини и общините, които имат ключова роля, да бъдат подпомагани, каза министър Ангелкова.  Полина Карастоянова, изпълнителен директор на НБТ, и Мартин Захариев, зам.-председател на УС на НБТ, подчертаха значението на финансирането, за да може да се популяризира дестинация България. Председателят на парламентарната Комисия по икономическа политика и туризъм Петър Кънев заяви, че една от мечтите на българския туризъм се сбъдна - да има свое министерство, и поздрави министър Ангелкова за постигнатото. Очакваме промените в Закона за туризма, каза той и изтъкна, че туризмът е икономика, но и история, и политика.В срещата участваха десетки представители на бизнеса и общините, финансисти, IT специалисти и други експерти.", "date": "2019.04.24", "title": "Министър Ангелкова:  Привличаме водещи хотелски брандове"}
{"url": "http://www.cross.bg/nyrgyul-zheni-salimova-1602594.html", "text": "/КРОСС/  Състезателката на шахматен клуб \"Бургас 64\" Нургюл Салимова успя да покрие последната си - трета норма и вече е носител на званието Гросмайстор при жените.  Отличните резултати бяха постигнати на Европейското индивидуално първенство по класически шахмат за жени, което се състоя в Анталия, Турция.С покриването на нормата Нургюл Салимова придоби и право на участие в Световната купа за жени. В този турнир ще участват 64 най-силни жени в света. След легендарната ни гросмайсторка Антоанета Стефанова, Нургюл е единствената друга българка придобила това право.Салимова беше и най-младата участничка на шампионата усляла да се класира сред призьорките. Отлично е и представянето на Антоанета Стефанова. \"Не успя да спечели първото място, но и с класирането си на 5-а позиция и феноминален финален сприн - пет победи от пет партии, тя показа че е голям боец и пример за подражание. Начело с нея и още няколко силни млади шахматистки България може да разчита на качествен женски отбор в шахмата\", коментират от клуб \"Бургас 64\".", "date": "2019.04.24", "title": "Нургюл Салимова е новата надежда на българския шахмат"}
{"url": "http://www.cross.bg/kamenarov-direktor-elektronni-1602553.html", "text": "/КРОСС/  \"Утре подавам оставка\", каза генералния директор на БНТ Константин Каменаров пред \"24 часа\", ден след като стана ясно, че Софийският градски съд (СГС) е потвърдил присъдата му.Каменаров бе осъден условно от първоинстанционния съд на 1 година и 3 месеца \"лишаване от свобода\" с 3-годишен изпитателен срок за шофиране след употреба на алкохол. Той трябва да плати и 600 лева глоба за това, че е седнал зад волана с 1,6 промила алкохол в кръвта.По закон Каменаров не може да остане шеф на БНТ, след като има влязла в сила окончателна присъда.Генералният директор на БНТ не пожела повече да коментира ситуацията, но с оставката си вероятно ще обезсмисли първата точка от дневния ред на заседанието на Съвета за електронни медии в сряда, на което членовете трябва да решат кога ще прекратят правомощията му.Според източници от БНТ обаче Каменаров ще подаде оставка и ще си тръгне веднага. Тогава Съветът за електронни медии ще трябва бързо да избере временно изпълняващ длъжността на генералния директор.Сред имената, които вече били обсъждани, са Уляна Пръмова, която е шеф на новините в БНТ, изпълнителният директор Симеон Касабов, както и членовете на управителния съвет в медията Валери Запрянов и Василена Матакева.Новият шеф има право да ръководи медията най-много 3 месеца, след което СЕМ е длъжен по закон да обяви конкурс за високата позиция. Така новият генерален директор на БНТ би трябвало да бъде избран през август - в същия месец, когато преди две години самият Каменаров встъпи в поста.Въпреки че ще е за кратко, избраникът трябва да отговаря на същите изисквания, които се прилагат към всеки генерален директор. Той трябва да има 5-годишен стаж в телевизия, да е с българско гражданство, да има висше образование и опит в следните области - електронни медии, електронни съобщения, журналистика, право или икономика. Също така да има обществен авторитет и професионално признание. ", "date": "2019.04.24", "title": "Константин Каменаров подава оставка като шеф на БНТ"}
{"url": "http://www.cross.bg/danuk-imoti-sila-1602552.html", "text": "/КРОСС/  Да отпадне по-високият местен данък за имотите в курортните населени места, които не се отдават под наем, не са регистрирани като търговски туристически обекти. Това предвиждат одобрени на първо четене от бюджетната комисия промени в закона за местните данъци и такси.Те са продиктувани от решението на КС, влязло в сила преди дни, с което се отменя частта от разпоредба, предвиждаща тези имоти да се облагат с по-висок местен налог, обясни пред журналисти председателят на бюджетната комисия Менда Стоянова.Решението на КС е от април, а от 1 януари досега тече кампания и има собственици, които вече са платили по-високия данък, вкл. за цялата 2019 г., ползвайки отстъпката от пет процента, разясни тя.Сега даваме указание отмяната да важи със задна дата от 1 януари т.г., допълни председателят на бюджетната комисия. На тези, които вече са платили увеличения размер, служебно ще им бъде изчислен данъкът в размерите преди влизането в сила на разпоредбата.Парите, които хората са дали отгоре, ще им се връщат по тяхно желание или ще бъдат прихванати за следващи данъчни общински задължения.В 46 общини, по данните на Менда Стоянова, е в сила по-високият данък.Собствениците на жилищни имоти в курортите, които не са им основно жилище, няма да плащат по-висок данък за съответния имот. Това следва от решение на Конституционния съд, с което се отменя текст от Закона за местните данъци и такси, по искане на президента Румен Радев.Текстът, който беше приет в края на миналата година, предвижда по-висок местен данък за апартаменти и къщи в курорти, посочени в списък на Министерския съвет, ако тези имоти не се водят основни за собственика си. ", "date": "2019.04.24", "title": "Махат високия данък за курортно жилище, връщат парите, дадени отгоре "}
{"url": "http://www.cross.bg/emil-cholakov-vremeto-1602554.html", "text": "/КРОСС/  Дългогодишният водещ на bTV Емил Чолаков поема по нов професионален път. След повече от 13 години успешна кариера в ролята на водещ на прогнозата за времето и ръководител на екипа, Емо се насочва към сфера извън медиите, но близка до знанията и уменията му, свързани с метеорологията.\"Винаги съм обичал работата си в bTV, защото през всичките години работих това, за което съм учил, което ми доставя удоволствие и ми дава голяма свобода. Имах шанса да представям времето така, както исках да го чуя самият аз - възможно най-приятелски и позитивно. Но дойде моментът да навляза в друга сфера, да овладея още една професия, към която отдавна имам интерес, и да бъда полезен по друг начин\", каза усмихнатият синоптик по повод промяната.Завършил \"Метеорология и геофизика\" в Софийския университет Емил Чолаков се присъединява към bTV в началото на 2006 г. По-късно, освен водещ, става и ръководител екип \"Прогноза за времето\" в медията.Емил Чолаков винаги е бил е сред най-ценените и уважавани колеги в екип, но въпреки че ще липсва както на нас, така и за зрителите, го подкрепяме напълно в желанието му да сбъдне още една своя професионална мечта, свързана с метеорологията. Емо ще остане наш желан гост и приятел, като винаги ще бъде вдъхновение и добър пример за екипа на \"Прогнозата за времето\", коментира Венелин Петков, директор \"Новини, актуални предавания и спорт\" в bTV Media Group. ", "date": "2019.04.24", "title": "След повече от 13 г. на ТВ екран, Емил Чолаков каза \"Довиждане\" на зрителите"}
{"url": "http://www.cross.bg/rozhdenitzite-na-april-1602545.html", "text": "/КРОСС/ Лили Иванова, певицаВилхелм Краус, бивш министър на транспорта Виолета Марковска, актриса Владимир Дунчев, бивш генерален директор на \"БДЖ\" Красимир Радков, актьор Марчо Апостолов, солист в Националния музикален театърНиколай Стоянов, писател, собственик и директор на издателство \"Библиотека 48″г. Проф. д-р Снежана Начева, бивш член на Конституционния съд Цветан Топчиев, депутат от „БСП за България\" в 44 НС ", "date": "2019.04.24", "title": "Рождениците на 24 април "}
{"url": "http://www.cross.bg/tema-zhivo-leva-1602544.html", "text": "/КРОСС/ Тема: За целите и очакванията - водачът на листата на ГЕРБ Мария ГабриелТема: Европа и Балканите - коментар на Младен ЧервеняковТема: Как изглеждат машините за предстоящото гласуване? Демонстрация на живоТема: Ще доведе ли до промяна недоволството на лекарите от Педиатричната болница в София?Тема: Дни преди посещението на папа Франциск в България. За очакването - монсеньор Георги Йовчев.Тема: Директно от УНСС. Пред фалит ли е икономическият университет?Тема: Евроизбори на прага на Брезкит. Анализ на финансиста от Лондон Димитър Иванов. Тема: Роднински назначения, незаконен водопровод и строеж в парка. Кметът на Сандански Кирил Котев отговаря на обвиненията на Яне Янев. Тема: На живо от Пловдив: Издирват родителите на изоставеното на паркинг бебе. Какво е състоянието на детето? Тема: Бившият вицепремиер Валери Симеонов за скандалите с имоти и вълната от оставки. Тема: Лили Иванова със специално интервю за bTV на рождения си ден. Тема: В \"Седмицата на духа\" - театралният режисьор Диана Добрева с рекордните шест номинации за Аскеер.Тема: „Кой изостави бебе на паркинг в Пловдив?\". На живо - говорят социалните власти и полиция.Тема: Земя за два лева на квадрат в Божурище. От какво зависят оценките на независимите оценители? Още разкрития от Марин Николов.Тема: Замесиха и Елена Йончева в имотния скандал. Докъде ще стигне сагата с жилищата на политиците в предизборната жега?Тема: Опасна разруха. Защо хора живеят в риск заради изоставени от години сгради?Тема: Крадла в лекарския кабинет. Как бременна млада жена отмъкна над 4 хиляди лева само за 20 дни?Тема: Време за избори - за сигурността на вота говори проф. Михаил Константинов.Тема: На поход към Европарламента. Кой влиза в битката за вота? Гостуват Настимир Ананиев и Костадин Костадинов.Тема: Пред фалит ли е един от най-големите университети у нас? На живо - защо УНСС поиска над 10 милиона лева от държавата?Тема: Бунт за заплати. На живо: Десетки шивачки от фалирала фирма излизат на протест.Тема: Какво не знаем за „Като две капки вода\"?  Истории зад кадър от Етиен Леви и Георги Низамов. ", "date": "2019.04.24", "title": "Теми и гости в сутрешните блокове на телевизиите"}
{"url": "http://www.cross.bg/chasa-provede-sofiyaot-1602546.html", "text": "/КРОСС/София.От 10.30 часа в Аула „Максима\" на УМБАЛ „Св. Екатерина\" вицепрезидентът Илияна Йотова ще разговаря с чуждестранни студенти от български произход, които се обучават в Медицински университет - София.***София.От 9.00 часа ще започне пленарното заседание на Народното събрание.***София.От 14.30 часа в зала „Изток\" на парламента председателят на Народното събрание Цвета Караянчева ще открие кръгла маса, посветена на 100-годишнината от създаването на Международната организация на труда.***София.От 15.30 часа на пл. \"Княз Александър I\" №1 в зала 248 Комисията по регионална политика, благоустройство и местно самоуправление ще проведе заседание, на което ще бъдат изслушани министрите на регионалното развитие и благоустройството Петя Аврамова и на енергетиката Теменужка Петкова, както и председателят на Комисията по енергийно и водно регулиране Иван Иванов .***София.От 10.00 часа ще се проведе заседание на Министерския съвет.***Ловеч.От 11.00 часа в хотел „Ловеч\" заместник-министър Николай Нанков ще участва в дискусия на тема „Магистрала „Хемус\" - новите 134 км\".***София.От 10.00 часа в Национален пресклуб на БТА ще се проведе пресконференция на общински съветници от Благоевград на тема: „Как кметът на Благоевград Атанас Камбитов нарушава законите?\".***София.От 11.00 часа в Южния парк, в пространството зад музея \"Земята и хората\" и Парк Център София, ще бъдат засадени нови дръвчета и с едноминутно мълчание ще се почете паметта на загиналите при трудови злополуки български работници.***София.От 11.00 часа в Министерството на здравеопазването ще се проведе пресконференция по повод Европейската имунизационна седмица 2019 г.***София.От 13.00 часа кметът на Столичната община Йорданка Фандъкова ще провери напредъка на изграждането на третата линия на метрото и ще присъства на изпитанията на влаковете в участъка „Депо Земляне\" - метростанция „Красно село\"- метростанция „Бул. България\".***София.От 13.00 часа в заседателна зала на МВР ще се проведе брифинг във връзка с предприетите мерки за опазване на реда по време на великденските празници.***София.От 14.00 часа в Гранд Хотел София, зала София, българският еврокомисар по цифровата икономика и общество Мария Габриел ще участва в откриването на Форума за устойчива дигитална икономика, посветен на етичните аспекти при използването на изкуствения интелект, в рамките на Американската търговска камара в България.***София.От 15.00 часа в ЦИК ще се проведе жребий за определяне на поредните номера на кандидатските листи на партиите, коалициите и инициативните комитети за евроизборите. От 15.30 часа ще се проведе жребий на реда за представяне на кандидатите, регистрирани от партиите, коалициите и инициативните комитети в различните форми на предизборна кампания по БНТ и БНР.***София.От 15.00 часа в Дома на Европа Румен Чолаков, водач на листата на \"Път на младите\" ще се яви на първи предизборен дебат.***София.От 18.00 часа, в Зала 3 на НДК, \"БСП за България\" ще представи листата си за Европейските избори пред софийската общественост.***София.От 18.30 часа в Голямата зала на хотел „Интерконтинентал\" (бившия „Радисън\") ще бъде представена листата на Коалиция „Патриоти за Валери Симеонов\".***Бургас.От 10.00 часа в сградата на РИОСВ - Бургас ще се проведе информационен ден за подготовка на проектни предложения към програмата LIFE.***Бургас.В 17.30 часа ще бъдат поднесени венци и цветя в памет на жертвите в арменския геноцид от 1915 - 1923 г. Възпоменателен концерт в памет на загиналите под наслов „Никой не е забравен, нищо не е забравено\" ще се проведе в Държавен куклен театър - Бургас от 19.00 часа.***Благоевград.От 10.30 часа в сградата на ОДМВР-Благоевград ще се проведе пресконференция, свързана с дейността на дирекцията.***Варна.В 11.00 часа в сградата на ОД на МВР - Варна ще се проведе брифинг във връзка с предстоящите Великденски празници и планираните мероприятия по охрана на обществения ред.***Велико Търново.От 9.15 часа в пресклуба на БТА ще се състои пресконференция за предстоящото осмо издание на Национален събор на овцевъдите в България.***Велико Търново.От 10.00 часа в ОДМВР - Велико Търново ще се проведе брифинг по повод предстоящите празнични дни.***Велико Търново.От 10.30 часа в пресклуба на БТА ще се състои пресконференция на Бюрото по труда.***Велинград.От 11.00 часа в Малка зала на сградата на общинската администрация ще се проведе публично обсъждане на проектно предложение „Изграждане на нови социални жилища\".***Враца.От 14.00 часа на пресконференция в ОД МВР Враца ще предоставена информация за мерките, които са предприети от МВР за обезпечаване на сигурността в дните на Великденските празници.***Добрич.От 13.00 часа ще се състои отчет-анализа на ОДМВР-Добрич.***Димитровград.В 16.00 часа в парка пред болница „Св. Екатерина\" и едноименния параклис ще бъде открита чешма-паметник, посветена на донорите.***Кърджали.В 11.00 часа в пресклуба на ОДМВР-Кърджали главен инспектор Тодор Ригов, началник на сектор в отдел „Охранителна полиция\", инспектор Велко Аврамов от сектор „Пътна полиция\" и главен инспектор Валентин Карев, началник на сектор в РДПБЗН-Кърджали, ще представят мерките за охрана на обществения ред, планирани специализирани операции във връзка с безопасността на движение, извършените проверки по храмове и места за настаняване, както и резултатите от тях, а също така и препоръки към гражданите за безопасно поведение.***Перник.От 10.30 до 13.00 на площада до пощата ще се проведе кампания с безплатни профилактични прегледи по повод Световния ден за борба с астмата.***Перник.От 11.30 часа в центъра на село Дрен, община Радомир, кандидатът за евродепутати от „БСП за България\" Иван Кръстев ще се срещне с обществеността. В 13.00 часа на площада в град Земен Димитър Данчев, също кандидат за евродепутат, ще се срещне с граждани.***Пловдив.От 17:30 часа на Стълбите на Водната каскада на Главната доброволците на сдружение \"БГ Бъди активен\" ще раздвижат пловдивчани със събитие, част от международния Ден без асансьори 24-ти април.***Русе.От 11.00 часа в Заседателна зала на общината ще се проведе пресконференция по повод предстоящите Великденски празници и събитията за Празника на Русе - 6 май.***Сливен.От 11.00 часа в сградата на ОДМВР-Сливен ще бъдат представени взетите мерките по опазване на обществения ред и гарантиране сигурността на гражданите по време на Великденските празници.***Стара Загора.От 12.00 часа пред храм „Св. Николай\" омбудсманът Мая Манолова ще раздаде на социално слаби и възрастни хора над 250 пакета с храна.***Ямбол.От 18.00 часа пред Младежкия дом „Георги Братанов\" ще се проведе училищен турнир по канадска борба под надслов „Спорт срещу наркотици\". ", "date": "2019.04.24", "title": "Предстоящи събития на 24 април"}
{"url": "http://www.cross.bg/stava-obyavyava-osmanskata-1602543.html", "text": "/КРОСС/ 1479 г. пр.н.е. - Тутмос III става фараон на Египет.1184 г. пр.н.е. - Гърците влизат в Троя с помощта на Троянски кон (по предания).1771 г. - 85-метрово цунами връхлита японския остров Ишигаки.1792 г. - Французинът Клод-Жозеф дьо Лил съчинява музиката и текста на Марсилезата - химн на Франция от 1795 г.1877 г. - Светият синод избира за български екзарх Йосиф I.1877 г. - Начало на Руско-турска война (1877-1878): Руският император Александър II с манифест обявява война на Османската империя.1884 г. - Канцлерът на Германия Ото фон Бисмарк обявява немско владичество върху територията на днешна Намибия, което е начало на германската колониална империя.1895 г. - Джошуа Слоам започва първото самостоятелно околосветско плаване с яхта.1907 г. - Основан е египетският футболен клуб Ал-Ахли1915 г. - С ареста и депортирането на стотици видни арменци в Константинопол (днес Истанбул) започва Арменския геноцид в Османската империя.1916 г. - Започва Великденското въстание в Дъблин, което цели отделяне от Великобритания и създаване на ирландска република.1938 г. - Иван Джаков излъчва първото радиолюбителско повикване от територията на България, от София, в телеграфен режим по морзовата азбука, на честота 7 МХц - „CQ de LZ1ID\".[1]1941 г. - Принц Нородом Сианук става крал на Камбоджа.1953 г. - Уинстън Чърчил е ръкоположен за рицар от кралица Елизабет II.1967 г. - Съветският космонавт Владимир Комаров загива при приземяване на Союз 1, след като парашутът на капсулата отказва да се отвори (Комаров е първият човек, загинал по време на мисия в космоса).1968 г. - Мавриций става член на ООН.1970 г. - Китайската народна република извежда в орбита първия си изкуствен спътник Дун Фан Хун I.1970 г. - Гамбия е обявена за република.1981 г. - Демонстриран е първият персонален компютър - IBM PC.1984 г. - Apple Computer представят своя преносим компютър Apple IIc.1990 г. - Космическият телескоп Хъбъл е изстрелян с помощта на космическата совалка Дискавъри.1995 г. - Международният наказателен трибунал за бивша Югославия посочва босненския сръбски лидер Радован Караджич и двама от неговите високопоставени помощници като заподозрени във военни престъпления.2004 г. - След 18-годишно действие САЩ отменят икономическото си ембарго над Либия, като резултат от демонстрираното желание на Либия за съдействие при премахваненето на оръжията за масово унищожение.2005 г. - Кардинал Йозеф Рацингер е избран за 265-я папа под името Бенедикт XVI.", "date": "2019.04.24", "title": "24 април в историята"}
{"url": "http://www.cross.bg/posoka-tynel-trubata-1602547.html", "text": "/КРОСС/  24 април, движението в тунел „Траянови врата\" на АМ „Тракия\" ще се осъществява само в тръбата в посока Бургас. Временната организация е за почистване на пътната настилка в тунелната тръба в посока София.Необходимо е шофьорите да карат с повишено внимание и съобразена скорост, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.04.24", "title": "Движението в тунел „Траянови врата“ ще е двупосочно в тръбата за Бургас "}
{"url": "http://www.cross.bg/tyrizum-natzionalniya-informatzionnite-1602548.html", "text": "/КРОСС/ Министърът на транспорта, информационните технологии и съобщенията Росен Желязков проведе работна среща с изпълнителния директор на Националния борд по туризъм Полина Карастоянова и заместник-председателя на Управителния съвет на борда Мартин Захариев. По време на разговора бяха обсъдени конкретни предложения за взаимно сътрудничество.Основен акцент бе поставен върху възможността пред София за кандидатстване за европейска столица за интелигентен туризъм през 2020 г. Представителите на Националния борд по туризъм подчертаха, че за тази инициатива ще бъде търсено партньорство и от страна на Министерството на транспорта, информационните технологии и съобщенията с акцент върху информационните технологии.В тази връзка бе отчетено, че България е сред първите 10 държави по свързаност и високо качество на интернет в Европа. Освен това съотношението между цена и качество на интернет също поставя страната ни на челни позиции в ЕС.Министър Желязков заедно с ръководството на най-голямата работодателска организация в сферата на туризма се обединиха около мнението, че развитието на транспортната инфраструктура трябва да бъде погледнато и от гледна точка на туристическия бранш. По този повод те обсъдиха отдаването на концесия на летището в Балчик, което ще даде възможност за разгръщането на потенциала на Северното Черноморие. ", "date": "2019.04.24", "title": "Росен Желязков обсъди възможностите за сътрудничество с Националния борд по туризъм"}
{"url": "http://www.cross.bg/bulgariya-iioncheva-vsichko-1602558.html", "text": "/КРОСС/  „Вярвам, че можем да решим проблемите при усвояването на средствата от европроектите и корупцията при тях. Очевидно е, че в България няма ефективна правораздавателна система,  прокуратурата също не работи ефективно, а хората нямат доверие в институциите. Нужно е да се борим и да работим заедно с гражданските и НПО организации, за да решим този сериозен проблем\". Това каза водачът на листата на „БСП за България\" Елена Йончева на среща с жителите на гр. Ямбол. Пред над 200 жители на града тя заяви, че за пресичането на корупцията, не можем да разчитаме само на бъдещия европейски прокурор, защото управляващите се готвят тихомълком да назначат двама представители на европейската прокуратура у нас. „Проблемът с корупцията при европроектите е, че всичко е затворен кръг. В Ямбол имате конкретни примери. Крадат се пари от сметището, от ремонта в центъра на града, от детските градини и накрая тези пари отиват за купуването на изборите. Благодаря ви, че все още имате сили да се борите, че не сте се отказали от гнева срещу корумпираното правителство\", добави Йончева. Водачът на листата на \"БСП за България\" коментира, че всичко, което получаваме от Брюксел, като средства по програми не се чувства от българските граждани, защото не достига до тях. „Толкова години сме член на ЕС и вървим към Европа, където има социална справедливост. Вече 12 години дори не се доближаваме до нея\", коментира още Йончева.  Водачът на листата на левицата заяви, че вместо след тези милиарди, които се изсипаха в страната ни, да живеем по-добре, сме последни по всички показатели. „Доплащаме 50% от доходите си за здравеопазване, за 10 години 60% от българите са станали полуграмотни. Защо се случва това? Заради управляващите, които объркаха всички системи, защото това, което приема парламентът е в интерес на определи фирми и кръгове, в ущърб на обществения интерес\", категорична бе Йончева.„Ние сме убедени, че ако спечелим, ще има предсрочни избори и на тях не просто БСП ще спечели, а и целият народ. ГЕРБ в момента пазаруват - купиха си лъвчето на СДС, купиха и други десни партии, а тези, които не могат да купят, ги заплашват\", коментира още Елена Йончева. Тя заяви, че заради това управление в хората не е останала надежда и затова  напускат България. „Трудно е да обърнем този процес, но е възможно да го направим заедно\", каза Йончева.Кристиан Вигенин: Битката е тежка, но ние ще я спечелим, за да се възроди България„Чувствам се по-уверен, че битката си струва, защото тази мафия си отива. Не трябва да пропускаме да финализираме тази битка, която водим в името на България\", заяви секретарят на ПГ на „БСП за България\" Кристиан Вигенин. Той коментира, че управляващите разбират, че си отиват и правят всичко възможно, за да се задържат, но нещата са необратими. „Хората имат надежда в БСП и преди всичко в Елена Йончева, че нещата могат да се променят. Нека на 26-и май да нанесем на управляващите това решаващо поражение, след което пътят ни ще бъде само нагоре. Битката е тежка, но ние ще я спечелим, за да се възроди България и да продължим напред\", категоричен бе Кристиан Вигенин . ", "date": "2019.04.24", "title": "Елена Йончева: Толкова години сме член на ЕС, но дори не се доближаваме до Европа"}
{"url": "http://www.cross.bg/april-sofiya-lenti-1602557.html", "text": "/КРОСС/  Утре - 25 април, последният работен ден преди четирите почивни дни за Великден, от 16 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата. Във връзка с очаквания интензивен трафик Агенция „Пътна инфраструктура\" апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. Съвместната заповед за спиране на движението на камионите над 12 тона е на АПИ, ГД „Национална полиция\" и ИА „Автомобилна администрация\". Тя предвижда ограничаване на движението по следните участъци от републиканската мрежа:•\tавтомагистралите;•\tпът I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;•\tпът I-1 - от Благоевград до ГКПП „Кулата\";•\tпът I-4 п. в. „Коритна\" - Велико Търново - Шумен;•\tпът I-5 Русе - Велико Търново;•\tпът I-8 ГКПП „Калотина\" - София;•\tпът I-9 Варна - Бургас;•\tпът II-18 Околовръстен път на град София;•\tпът II-99 Бургас - Царево. Тежкотоварните превозни средства ще бъдат спрени и в последния почивен ден 29 април (понеделник) от 14 ч. до 20 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). За улеснение на трафика и повишаване безопасността на движение от 10 ч. в четвъртък - 25 април, до 10 ч. на Великден - 28 април, ще има две ленти за Бургас и за Варна и една за София в района на виадуктите, които се ремонтират на автомагистралите „Тракия\" и „Хемус\". От 10 ч. на 28 април до 10 ч. във вторник - 30 април, когато много хора ще пътуват към столицата, в същите участъци ще има по две ленти за София и една за Бургас или Варна. Целта е по-лесно предвижване в пиковите дни и часове в участъците с ремонт на двете магистрали. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това много по-удобно и безопасно.  На АМ „Тракия\" се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата.  За да се избегне отсечката в ремонт над река Елшишка при 89-ти км на АМ „Тракия\" шофьорите могат да ползват и следните алтернативни маршрути:•\tпътен възел „Церово\" на АМ „Тракия - път III-8402 /Виноградец - Карабунар - Злокучене - Септември/ - път I-8 /Лозен - Звъничево - Пазарджик/ - път II-37 /Пазарджик/ - пътен възел „Пазарджик\" на АМ \"Тракия\";•\tпътен възел „Церово\" на АМ „Тракия - път III-8402 /Виноградец - Карабунар - Злокучене - Септември/ - път I-8 /Лозен - Звъничево - Пазарджик/ - пътен възел „Цалапица\" на АМ \"Тракия\";•\tпътен възел „Калугерово\" - път III-803 /Динката - Драгор/ - път II-37 - пътен възел „Пазарджик\" на АМ \"Тракия\".На АМ „Хемус\" на територията на Софийска област се ремонтират виадуктите  при 19-ти, 36-ти, 37-ми и 51-ви километър и тръбата за София на тунел „Витиня\". В участъците при 19-ти км /виадукт „Потоп\"/ и при 36-ти и 37-ми км /виадукт „Коренишки дол\"/ от 10 ч. в четвъртък - 25 април, до 10 ч. в неделя - 28 април, ще има две ленти в посока Варна и една за София, а от 10 ч. в неделя - 28 април, до 10 ч. във вторник - 30 април, съответно две ленти за София и една за Варна.  На виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня\" на АМ „Хемус\" движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност. Две ленти в посока Бургас и Варна в участъците с ремонт на автомагистралите „Тракия\" и „Хемус\" ще има и при следващите три почивни дни за Гергьовден. В края на празничните дни съответно ще има две ленти към София и една за Бургас и Варна.  В участъците с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия\" в посока Бургас е Подбалканският път I-6, а на АМ „Хемус\" в посока Монтана и Видин - проходът „Петрохан\" и Искърското дефиле.  За улеснение на трафика през Владая и повишаване на пътната безопасност на 29 април ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин\". Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. Карта с временната организация на движението по участъците от републиканската пътна мрежа в празничните дни през 2019 г. в приложения линк - http://www.api.bg/index.php/bg/karti/vremenna-organizaciya-na-dvizhenieto-po-uchastci-ot-rpm-na-mps-nad-12-t-za-oficialni-praznici-prez-2019-g/  ", "date": "2019.04.24", "title": "На 25 и 29 април се спира движението на камионите над 12 т по автомагистралите"}
{"url": "http://www.cross.bg/miliona-ynss-durzhavata-1602559.html", "text": "/КРОСС/  УНСС е заплашен от реален фалит. За това сигнализираха от най-големия университет в страната в отворено писмо. Причината - обещано и неполучено финансиране за строителството на нов учебен корпус. Обещаните пари, които държавата е трябвало да даде на университета са някъде към 7.5 милиона - по 2.5 милиона на всяка година, в която се изгражда новото крило. Проектът е съфинансиран също с европейски средства, които са 4.5 милиона, които са получени предварително. Вчера от държавните институции коментираха, че първо тези средства трябва да се изразходят, за да почне и държавното финансиране.Проблемът не е във фалит на университета, защото едва ли държавата ще остави най-големия университет да фалира. Истината тук е, че ние не сме получили обещаното от държавата финансиране, от Министерството на финансите, още 2016 година. За 2017, 2018 и 2019 година по 2.5 милиона лева - това са парите, заради които могат да ни запорират сметките. Това каза в сутрешния блок на БТВ „Тази сутрин\" професор Стати Статев, ректор на УНСС. Решението на въпроса е едно - трябва колкото се може по-бързо, тази или другата седмица, тези пари да бъдат осигурени, на база на което да поискаме удължение на договора, за да не загубим 4.5-те милиона безвъзмездна помощ, върху които държавата и лихвите ще трябва да плати.Един запор евентуално на университета ще се отрази по негативен начин, защото тук се обучават над 22 хиляди студенти и има около 1000 човека преподавателски състав, още администрация и хора, които са заети в университета. Не смятаме, че това е нормално като студенти на този университет, защото ние сме най-големия икономически университет на територията на България. Това каза от своя страна Ангел Стойков, председател на Студентския съвет при УНСС. Ние имаме нужда да се развиваме. Ние разполагаме с два корпуса за обучението на тези 22 хиляди студента, а тези студенти са колкото един малък град и новия корпус ще даде възможност студентите наистина да се обучават в едни европейски условия, коментира още Стойков. ", "date": "2019.04.24", "title": "УНСС е заплашен от реален фалит"}
{"url": "http://www.cross.bg/pravyat-svilenski-gerb-1602549.html", "text": "/КРОСС/ „Ние твърдим, че АМ Хемус  трябва да е приоритет. Противници сме  на пилеенето на  отпуснатите средства, както и че това се прави скрито от българското общество.\" Това заяви зам. -председателят на ПГ на „БСП за България\" Георги Свиленски пред БНР . Като пример за това той даде многобройните откази от Министерство на регионалното развитие и от Автомагистрали ЕАД, които отказват да предоставят договорите за изпълнение на строителството на пътищата, както на народните представители, така и на медиите. \" Милиард и 300 милиона не са на Борисов и Горанов, а са на всеки един български гражданин. Всеки българин има право да се интересува- как ще бъдат изразходвани тези средства и за какво ще бъдат похарчени\", коментира Свиленски. „Ако тези хора не бъдат отстранени от властта, контрол върху дейността няма как да се осъществи. Контролът става ясен след като хората катастрофират върху тези пътища. Пътища, построени от ГЕРБ, отнемат човешки животи. Вече 6 месеца властта отказва да се направи независима проверка. Фактът, че отказват толкова време показва, че тези хора имат притеснения и знаят, че ще бъдат заловени\"- изтъкна Георги Свиленски.Той изрази опасения- дали Автомагистрали имат необходимия технически и физически  капацитет да изпълняват такъв проект, като и че отново няма яснота дали ще наемат подизпълнители. „Ако ще правят магистрали като Марица, Тракия и Струма- по-добре да не правят нищо. След това трябва някой да ги ремонтира. Ако  се правят настилки като край  Своге, по-добре да не правят нищо, защото загиват хора\", изтъкна Свиленски. Според него това правителство е компрометирано. „Фактът, че Борисов отново започна да прави копки, показва, че безизходицата при ГЕРБ е пълна\", категоричен бе той, като констатира, че тази първа копка се прави, само защото скоро има избори.", "date": "2019.04.24", "title": "Георги Свиленски: Пътищата, построени от  ГЕРБ, отнемат човешки животи"}
{"url": "http://www.cross.bg/ako-narodut-ne-mozhe-da-bude-tzelokypen-1602541.html", "text": "/КРОСС/  Ако народът не може да бъде целокупен, лесно ще стане изцяло купен.Радой Ралин", "date": "2019.04.24", "title": " Ако народът не може да бъде целокупен"}
{"url": "http://www.cross.bg/sava-bili-hrista-1602542.html", "text": "/КРОСС/  Св. мчк Сава бил по произход от готите. Той станал военачалник по времето на римския император Аврелиан. Като приел християнството, се превърнал в ревностен служител на Христа.Свещеномъченик Сава бил по произход гот. Той живял през времето на римския император Аврелиан (270 - 275). Както показва името му (стратилат - воевода), бил военачалник във войската. Като приел християнската вяра и станал ревностен Христов служител, той посещавал християните, които били затворени в тъмница, подпомагал ги с щедри дарения и ги съветвал да бъдат твърди и с търпение да понасят страданията за името Христово.Аврелиан узнал, че Сава е християнин и го повикал при себе си на съд. Сава смело изповядал пред него вярата си, свалил знаците на военния сан, хвърлил ги пред императора и заявил, че е готов да понесе всякакви страдания за Христа. Подложили го на страшни изтезания: жестоко го били, горили с огън раните му, хвърляли го в котел с кипящ катран. Но Господ го запазил и той излязъл от катрана невредим.Като видели това чудо, седемдесет войници повярвали в Христа и високо изповядали вярата си. По заповед на императора всички били осъдени на смърт, която те посрещнали с радост.Свети Сава бил хвърлен в тъмница. Една нощ през време на усърдна молитва му се явил Сам Господ. Изпълнен с нова сила, св. Сава изтърпял още много жестоки наказания и най-после бил удавен в една река.  ", "date": "2019.04.24", "title": "Велика сряда. Мчк Сава Стратилат"}
{"url": "http://www.cross.bg/stara-zagora-genotzid-1602573.html", "text": "/КРОСС/  Паметта на жертвите на арменския геноцид се почита всяка година на 24 април. На 24 април 2015 година във връзка с отбелязване на 100-годишнината на събитието, българското Народно събрание приема декларация, с която признава „масовото изтребление\" на арменци. През последните години се засилват призивите в световен мащаб за международно признаване на арменския геноцид както и признаване от страна на турското правителство за случилото се. От 2007 г. 22 страни декларират официалното признаване на събитията от този период като геноцид, също както тях, тази гледна точка се приема и от повечето изследователи и историци. Повечето членове на арменските общности по целия свят са оцелели от арменски геноцид както и техните потомци.Общинските съвети на градове като Варна, София, Бургас, Стара Загора са признали геноцида, но други - не.Вследствие на изтреблението и гоненията хиляди арменци намират в България своя втори дом. В Пловдив живее най-голямата арменска общност в България. В Стара Загора са около 120 души.Арменската общност в града ни има Молитвен дом с решение на Общински съвет от 1995 г.През 2005 г. със средства на арменското дружество на стената на Радио Стара Загора откъм ул. Митрополит Методий Кусев бе изработен и поставен барелеф на Пейо К. Яворов. През 2004, 2006 и 2007 г. в Стара Загора се проведе Фестивал на арменското танцово изкуство, организиран от Съюза на арменските културно-просветни дружества „Ереван\" в България и Община Стара Загора.През лятото на 2008 г. Общински съвет - Стара Загора прие Декларация за признаването на арменския геноцид. Общността е сред най-активните в единствения в страната Клуб на етносите, създаден през 2003 г. в Стара Загора.И тази година на 24 април арменската общност в Стара Загора се събира в 17:00 часа пред паметника в памет на жертвите на арменския геноцид в двора на Молитвения дом, където ще поднесе цветя и се отправя към барелефа на Пейо Яворов - там също ще бъдат поднесени цветя, а след това ще присъства на представянето на Катя Зографова и нейната книга „Световете на Яворов\". В 18.00 часа във фоайето на Радио Стара Загора ще бъдат разкрити световете на големия български поет Пейо Яворов: любови, каузи, стихове, страсти и загадки... В книгата се съдържат и професионалните находки на авторката: потулени архиви и приятелства, фотоалбум, черната посмъртна маска на Яворов, висяща над леглото в последния дом на друг велик поет - Никола Вапцаров. Изданието  е изящно и богато илюстрирано със снимки, пощенски картички и ръкописи, някои от които се публикуват за пръв път. Неслучайно за дата на представянето й е избран 24 април, който е Международен ден в памет на арменския геноцид. ", "date": "2019.04.24", "title": "Ден за поклон пред жертвите на арменския геноцид – 24 април "}
{"url": "http://www.cross.bg/gerb-napravyat-kampaniya-1602575.html", "text": "/КРОСС/  Скандалите през последните седмици, свъразни с имотите на властта и последвалите оставки, са довели до разколебаване на електората на ГЕРБ и изравняване на позициите им с БСП. Това сочат данните от проучване преди евроизборите, проведено от \"Галъп Интернешънъл\".От заявилите, че ще гласуват със сигурност, над 32% подкрепят БСП, 31% - ГЕРБ и СДС, а малко над 11% - ДПС. След тях е ВМРО с 5%. Следват \"Демократична България\", \"Воля\", \"Атака\" и НФСБ.Директорът на агенцията Първан Симеонов коментира нагласите на избирателите и заявки на партиите за евровота.Първан Симеонов каза: Имаме изравняваме на позициите на БСП и ГЕРБ и не може да се каже, че БСП води категорично. Разликата е минимална, но тя се осмисля от факта, че ГЕРБ винаги водеше, и това се промени след \"Апартаментгейт\".Ако ГЕРБ продължи да налага кампания с лице Цветанов, и по - брюкселско говорене, това едва ли ще им донесе успех и да направят мобилизация. Самият Борисов поощрява \"Апартаментгейт\", това означава че те ще се мъчат да направят от дефекта  - ефект. Не знам дали ще успеят обаче, защото все някога масовото съзнание ще се замисли, че Борисов няма как да е извън всички тези процеси.По повод на листите, които вече са известни за изборите на 26 май: Една от изненадите в листите е при БСП. Там в сериозна степен предозираха вътрешната битка. Получи се нещо, което е добро за всички там, въпреки че изглежда като тежка загуба. На всичко отгоре има млади хора, ненадейно изтласкани там, но ние в България винаги търсим някой нов да дойде.При ГЕРБ няма изненади в листата. Никаква форма на Орбан не видяхме в листата на управляващите, напротив там има дигитализация, защита на личните данни, прекрасни неща, смислени при това. В този смисъл ГЕРБ изненада - като не ни изненада по никакъв начин.ДПС ще хвърли всички сили в тази кампания, защото искат да покажат, че проблемът с ДОСТ е решен. След това е ВМРО, и там залагат на Ангел Джамбазки. Ако успеят да направят мажоритарна кампания, то ще имат реални изгледи да са в Европейския парламент. ", "date": "2019.04.24", "title": "Бойко Борисов пое кампанията за евровота в свои ръце "}
{"url": "http://www.cross.bg/rysiya-lider-prezident-1602561.html", "text": "/КРОСС/  Севернокорейският лидер Ким Чен-ун пристигна с частния си брониран влак в Русия, където утре във Владивосток ще разговаря с руския президент Владимир Путин, предадоха световните агенции.Очаква се те да обсъдят ядрената програма на Пхенян и връщането му в шест странните преговори по нея, прекъснати през 2008 година по искане на Северна Корея.В разговорите освен Пхенян, участват и представители Южна Корея, Япония, Китай, Русия и Съединените щати.Путин и Ким се очаква да разискват и гарантирането на сигурността в Североизточна Азия.Това ще е първата среща на северно корейския лидер с чуждестранен държавен глава след втората му среща с американския президент Доналд Тръмп през февруари във виетнамската столица Ханой. ", "date": "2019.04.24", "title": "Севернокорейският лидер пристигна с частния си брониран влак в Русия "}
