{"url": "http://www.cross.bg/mladezh-mulniya-godishen-1607035.html", "text": "/КРОСС/ Мълния удари 20-годишен младеж в София тази вечер. Инцидентът е станал между блоковете в жк \"Люлин\". Младежът е разхождал кучето си, съобщи Нова телевизия.На място веднага е извикан екип на Спешна помощ. Момчето е откарано към \"Пирогов\", но е починало непосредствено преди бъде вкарано в противошокова зала.На мястото, където е паднала мълнията, дойде полиция, както и линейки, како лекарите помагаха на шокираните свидетели на нелепия инцидент.Домашният любимец на младия мъж също не е оцелял. ", "date": "2019.06.17", "title": "Мълния уби 20-годишен младеж и кучето му в София"}
{"url": "http://www.cross.bg/facebook-ramkite-poveche-1607017.html", "text": "/КРОСС/ Цената на биткойн надхвърли прага от 9000 долара или 16 хиляди лева за първи път от повече от 12 месеца. Дигиталната валута достигна най-високите си нива на търгуване от около $9385, макар че все още са много далеч от върховите достижения на валутата от над $ 19 000 в края на 2017 г.Криптовалутата се повиши с повече от 22% през последните 30 дни. Цените в рамките на неделния ден стигнаха последните пикови нива, регистрирани през май 2018 г. Според експерти инвеститорите са насочили вниманието си към Bitcoin във връзка с очакванията тази седмица Facebook да пусне новата си круптовалута. По първоначални данни новата \"монета\" ще се нарича Libra /в превод - Везни/ и ще бъде подкрепена от редица големи компании, сред които Visa Inc., PayPal Holdings Inc. и Uber Technologies Inc. UBER. Чрез нея ще може да се осъществява търговия както в рамките на Facebook, така и в цялото онлайн пространство.Оскъпяването на биткойните е засилило криптопазара като цяло, като конкурентни цифрови валути - ethereum и litecoin, същи за отбелязали значителни нарастване през последната седмица. ", "date": "2019.06.17", "title": "Биткойнът удари над 16 хил. лева, Facebook пуска своя криптовалута - Libra"}
{"url": "http://www.cross.bg/purvonachalno-miliona-dinozavrite-1607002.html", "text": "/КРОСС/ Съвместна американско-китайска изследователска група обяви, че е открила четири вкаменелости от динозаври в източната китайска провинция Дзянсу, които са почти на 100 милиона години, съобщи агенция Синхуа.Според групата, отпечатъците, намерени в живописна местност на планина край град Сини, могат да помогнат за изучаване на разпространението и еволюцията на динозаврите, принадлежащи към периода креда.\"Отпечатъците на динозаврите първоначално са объркани за тези на Ли Цунсяо (858-894), известния генерал от късния период на династията Тан (618-907) и тигъра, с когото се е сражавал\", казва един от изследователите Син Лида.Той добави, че \"три пръста на две следи от завроподи са били загубени през годините,\" и затова техният вид наподобил първоначално на учените на човешки крак. Сега изследователите работят с местните власти за защита на рядкото откритие.Проучването е проведено от китайски и американски палеонтолози. Резултатите от техните изследвания са публикувани в научното списание Geological Bulletin of China. ", "date": "2019.06.17", "title": "Следи от динозаври на 100 милиона години откриха в Китай "}
{"url": "http://www.cross.bg/belgiya-westvleteren-bira-1607003.html", "text": "/КРОСС/ Модерно пазарно мислене проявиха монаси от Белгия, като създадоха специален сайт, за да продават чрез него бирата, която произвеждат. Славата на тяхната бира е на една от най- добрите в света, а единственият начин да се сдобиеш с нея, бил да отидеш до манастира. За да решат проблема с опашките, монасите създали първо телефон за поръчки, но след това им дошла идеята за онлайн продажби.Силното тъмно пиво Westvleteren 12, което се приготвя в манастира Св. Сикст в Западна Белгия преди време бе признато за най-добрата бира в света в глобално интернет проучване на портала www.RateBeer.com. Всички финални резултати от проучването на портала, смятан за безспорен авторитет в експертната оценка на пивото от цял свят, бяха обавени днес.През 2005 г. сайтът отново присъди палмата на първенството на Westvleteren 12, след което търсенето му рязко надвиши предлагането. За ценителите на бирата трябва да отбележим, че тази нееднократно титулована напитка не може да се намери лесно и не е в масова продажба. Може да се дегустира или в заведението към пивоварната на абатството или в няколко, ограничени на брой бирарии в Брюксел и Фландрия, където цената на една бутилка Westvleteren 12 достига 10 евро. ", "date": "2019.06.17", "title": "Монаси от Белгия продават бира онлайн"}
{"url": "http://www.cross.bg/petya-byrgas-dybarova-1607000.html", "text": "/КРОСС/ В Бургас започнаха снимките на първия игрален филм за Петя Дубарова. За първи път българското кино ще покаже на голям екран историята на младата поетеса, която си отиде само на 17 години. Филмът е финансиран от Националният филмов център и Община Бургас.Сцените на филма „Петя на моята Петя\" ще бъдат снимани в Морската градина на Бургас, центъра и плажа на любимия град на поетесата. Нели Димитрова и Валентина Ангелова са сценаристи на филма. Продуцент е бургазлията Николай Урумов.Николай Урумов: Не правим биографичен филм. Това е много важно. Филмът се развива в днешно време, това е една история за една съвременна Петя.Нели Димитрова, сценарист: Има среща с Петя Дубарова, има разговор за това какво би се случило, ако Петя беше останала жива.Валентина Ангелова, сценарист: Красива, вдъхновяваща история.В ролята на порасналата Петя ще видим Алиса Атанасова. Албена Павлова като учителка на Петя, Васил Банов като съпруг на учителката и Александра Костова в ролята на малката Петя са актьорите, с които започнаха снимките.Александра Костова: Разказва се просто за живота на едно момиче, който няма как да е само щастлив, има и трудни моменти, разказва се за нейното порастване.Николай Урумов: В този филм имаме над седем семейства, които участват - Албена Павлова и нейният съпруг, Юлиян Вергов и неговата дъщеря Алена Вергова, Ясен Антанасов и неговата сестра Алиса Атанасова и куп други хора- семейният дух и приятелският дух много силно присъстват във филма.Албена Павлова: Тук съм учителка от елитна бургаска гимназия, която има изключителния шанс да общува с децата си, учениците си като равен с равен и да говорят за същностните неща в живота.Васил Банов: Аз съм съпругът на учителката. Но тя е била учителка и на истинската по сценарий Петя Дубарова. И се появява една нова Петя, която много прилича на онази - по своему непокорна, по своему талантлива.Димитър Николов, кмет на Бургас: Всъщност началото на това лято върнаха една романтика и една носталгия в Бургас за нашата известна Петя. Може би същите тези бургазлии, но на друга възраст минават по същите тези улички, седят на същите тези пейки.Повече от 700 души са участвали в кастинга за статисти, а най-малката участничка е 7-месечната Ема. Снимките ще продължат до 6 юли. ", "date": "2019.06.17", "title": "В Бургас започнаха снимките на първия игрален филм за Петя Дубарова"}
{"url": "http://www.cross.bg/beny-zemyata-nasa-1607023.html", "text": "/КРОСС/ Сондата на НАСА \"Осирис Рекс\" се доближи на от едва 680 метра над повърхността на астероида Бену. Така апаратът на НАСА ще започне важната си мисия по картографирането и заснемането на малкия астероид в изключително висока резолюция. По-късно информацията ще се използва за събиране на проби и връщането им на Земята.\"Осирис Рекс\" стартира през 2016 г. с цел изучаване и събиране на проби от астероид близо до Земята. Сондата достигна до Бену в началото на декември 2018 г. и оттогава постепенно започна да намалява височината на своята орбита около астероида.Бену е най-малкият обект, около който кръжи апарат, създаден от човечеството. Дължината на астероида е едва 500 метра.Орбитирането около нещо толкова малко е много трудно, тъй като астероидът почти няма гравитационно поле. Всъщност, гравитацията му е 100 000 пъти по-малка от земната. Заради това сондата е снабдена с мощна камера, а изображенията от нея се използват за калибриране на орбитата.НАСА се интересува от Бену, защото астероидът съдържа следи от древната Слънчева система и може да помогне за отговарянето на въпроса как е възникнал живота на Земята. Освен това в средата на 22 век има шанс от 0.037% Бену да се сблъска със Земята.Най-голямата новина досега около Бену е, че на него има вода.Тя не е в течна форма, но е в изобилие под формата на мокра глина, разкриха данните, събрани от сондата.\"Има доказателства, че на Бену в миналото е имало течна вода. Това е страхотна новина. Това е изненада\", каза Ейми Саймън от НАСА.Апаратът откри следи от съдържащите се във водата водород и кислород в скалистата повърхност на астероида. Средата на него е малко по-неравна от очакванията - със стотици 10-метрови скали, а не само една-две. Има и една 50-метрова скала, която прилича на два свързани конуса.Специалистите ще го изследват една година за подходящо място и през 2020 г. апаратът ще се доближи до повърхността, за да събере с роботизираната си ръка прашинки от нея. Те ще бъдат върнати на Земята през 2023 г. ", "date": "2019.06.17", "title": "НАСА се приближи рекордно близо до астероида Бену"}
{"url": "http://www.cross.bg/nato-bulgariya-tzentura-1607025.html", "text": "/КРОСС/ На тържествена церемония с издигане на националния ни флаг България се присъедини към Центъра за върхови постижения за киберотбрана на НАТО, базиран в столицата на Естония - Талин, съобщиха от пресцентъра на Министерството на външните работи (МВнР).Първият секретар в посолството на България във Финландия, акредитирано и за Естония - Милен Димитров, представи страната ни на събитието. Заедно с България на същата церемонията към центъра се присъединиха и Дания, Норвегия и Румъния.Центърът за киберотбрана е международна военна структура, акредитирана към НАТО и е основан през 2008 г. Организацията подкрепя държавите-членки и НАТО с експертиза в областта на киберотбраната в сферата на технологиите, стратегиите, операциите и правото.\"Фактът, че все повече и повече нации се обединяват, за да допринасят активно за развитието на киберсигурносттa, отразява необходимостта от подобрени възможности в киберпространството\", обяви Кол Тариен, директор на Центъра.Ядрото на центъра включва разнообразна група от експерти: изследователи, анализатори и преподаватели. Съчетанието от военни, правителствени и индустриални среди позволява на Центъра да предостави всеобхватен подход спрямо киберзащитата.Този център е най-големият сред 25 други подобни центрове в рамките на НАТО. В момента Япония, Черна Гора, Хърватия, Словения и Швейцария водят преговори за присъединяване, а Люксембург и Австралия са изявили желание да ги започнат.В момента държавите, които участват в работата на центъра, са 25: Белгия, България, Чехия, Дания, Естония, Франция, Германия, Гърция, Унгария, Италия, Латвия, Литва, Холандия, Норвегия, Полша, Португалия, Румъния, Словакия, Испания, Турция, Обединеното кралство, САЩ, Австрия, Финландия и Швеция, се уточнява в съобщението на МВнР. ", "date": "2019.06.17", "title": " България се присъедини към центъра за киберотбрана на НАТО "}
{"url": "http://www.cross.bg/nadezhda-maiika-ogoiiska-1607022.html", "text": "/КРОСС/ След продължителна и тежка борба с рака почина Надежда Огойска. Скръбната вест съобщи майка й - поетесата Маргарита Петкова.\"Надя си отиде на 9 юни в 23 ч. Изпратихме я на 14 юни. Това е просто конкретика. Другото го каза големият ми син: \"Всички ние цял живот се страхуваме от мига, в който ще трябва да изпратим родителите си. Не искам да знам какво й е на майка ми.\" Аз не искам никой никога да узнава това. Благодаря на шепата приятели, които са неотстъпно до мен. Благодаря на всички, които през тези мъчителни години на борба, ни подкрепяха\", написа Маргарита Петкова.Надежда Огойска, която е майка на две деца, се бори с онкологично заболяване в продължение на 3 години. Проблемът й стана известен публично през миналото лято, когато тя обяви, че са й необходими 78 000 паунда за операция в Турция. След призива за помощ сумата беше събрана за броени дни. Последва успешна операция, но по-късно заболяването отново се е върнало.  ", "date": "2019.06.17", "title": "Отиде си Надежда Огойска, дъщеря на поетесата Маргарита Петкова "}
{"url": "http://www.cross.bg/spirat-dvizhenieto-do-belokopitovo-1607021.html", "text": "/КРОСС/ На 19 юни /сряда/ от 23 ч. до 24 ч. ще бъде спряно движението в двете посоки по АМ „Хемус\" в участъка между 337-ми и 342-ри километър. Това е отсечката между пътен възел „Белокопитово\" и кръстовището с път I-7 Силистра - Шумен, в района на с. Панайот Волово. За да не се затруднява трафикът през деня късно вечерта ще се монтира рамка, с дължина 32 м, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол).  По време на ограничението трафикът ще се пренасочва по първокласния път I-2 Шумен-Варна. Необходимо е шофьорите да карат внимателно, със съобразена скорост и да спазват пътната сигнализация.", "date": "2019.06.17", "title": "Спират движението до Белокопитово"}
{"url": "http://www.cross.bg/razvitie-banka-regiona-1607019.html", "text": "/КРОСС/ Уеб-базирана платформа ще дава възможност на банките за развитие от региона да представят свои проекти в различни области и да търсят съфинансиране за тях. Системата е по предложение на Българската банка за развитие и ще позволи на институциите да обсъждат съвместни дейности и да обменят опит и добри практики. Инициативата беше обявена днес, от Стоян Мавродиев, главен изпълнителен директор на ББР по време на среща на банките за развитие от Балканите и Централна и Източна Европа. По време на срещата, чийто домакин е ББР, пет нови институции се присъединиха към Меморандума за сътрудничество, подписан през миналата година.Документът вече включва единадесет национални и многостранни банки за развитие от Хърватия, Унгария, Македония, Румъния, Босна и Херцеговина, Сърбия, Словения и България. Меморандумът дава възможност за реализирането на големи инфраструктурни проекти без натрупването на дълг от отделните правителства и чрез мобилизиране на ресурси от различни източници. Спорзумението предвижда още обмен и популяризиране на най-добрите практики за финансиране на инфраструктурата, подобряване и развитие на търговията.Днешното събитие е част от Международния икономически форум „Пътища за партньорства\", организиран от Българската банка за развитие, който се провежда на 17 и 18 юни в София под знака на 20-годишния юбилей на институцията. Основен фокус на Форума е програмата InvestEU, която е продължението на Плана Юнкер и бъдещия й потенциал в региона на Югоизточна Европа. В него участват мениджъри на регионални и международни банки, Европейската инвестиционна банка, Европейската банка за възстановяване и развитие, Международната инвестиционна банка, държавни институции, посланиците на страните от региона, финансисти и представители на бизнеса", "date": "2019.06.17", "title": "Българската банка за развитие създава платформа за съвместно финансиране на проекти от региона"}
{"url": "http://www.cross.bg/proverka-tympalov-sozopol-1607020.html", "text": "/КРОСС/ \tУважаеми г-жи и г-да магистрати, и вие простосмъртни, средностатистически граждани на „правовата\" ни държава, член на ЕС, зрители и читатели като мен, Преди дни се информирах от медиите, че по разпореждане на ВКП Бургаската окръжна прокуратура от края на месец май т.г. е „образувала проверка по сигнал за извършване на закононарушения при изграждането и функционирането на туристически обекти в созополското село Равадиново\" в т.н. „замък\" на „граф\" Георги Тумпалов. Зам. апелативният прокурор на Бургас Йовита Григорова е „коментирала лаконично\", че наблюдаващият прокурор от Окръжна прокуратура Бургас е „разпоредил комплексна проверка за множество обекти на територията на кичозния т.нар. „замък\", на чието място вече е изграден и цял комплекс за забавления - аквапарк в същия, популярен в края на миналия век стил „мутробарок\". Държавното обвинение ще проверява и очевидното от много време за посетителите на обектите на граф Тумпалов - неиздаването на фискални бонове и укриване на доходи\". Според Йовита Григорова „има и твърдения за това, че не са издавани касови бележки, фискални бонове при посещение на физически лица в замъка. Това също е предмет на проверката. На лице е комплексна проверка по случая, но не можем да коментираме повече, защото все още не е приключила\" - С други думи - „ала бала...\". Обезпокоително е, че проверката е „комплексна\" и не се знае кога ще приключи и въобще дали ще приключи, поне докато фабриката за пари „Замъкът\" бълва милиони? И през миналата година НАП цял сезон „наблюдаваше\" как аквапаркът на младия граф Тумпалов и щерката на подсъдимия екскмет Понката Рейзи укрива доходи, но го „запечатаха\" чак когато приключи сезона - Дежавю! Същият сценарий ще се повтори. А въпросите са 6, от които 5 са риторични: 1. Построен ли е „замъкът\" в поземлен имот 61042.11.137, област Бургас, общ. Созопол, с. Равадиново, вид територия Земеделска, категория 3, НТП за животновъдна ферма и законно ли е това? - НЕ 2. Има ли издадено Разрешение за ползване /акт 16/ за сграда с обществено предназначение? - НЕ 3. Заплащал ли е „замъкът\" досега местни данъци и такси към общ. Созопол, на чиято територия функционира повече от 13 години и по твърдения на самия „граф\" и на екскмета е най-оборотният търговски обект? - НЕ 4. Има ли факти и доказани твърдения за укриване на доходи чрез неиздаване на фискални бонове? - ДА 5. Може ли, при горните обстоятелства, някъде по света, подобен незаконен обект да продължава да осъществява търговска дейност в режим на комплексна и безсрочна проверка - НЕ 6. В каква точно „правова\" държава живеем и важат ли за всички нейните закони...? - Нериторичен въпрос без отговор „Проверката\" по първите 5 въпроса би отнела на наблюдаващия прокурор не повече от едноседмично разследване. Останалото е „Пунта-Мара\", ала-бала и т.н...., и изчакване да се приберат парите от „активния туристически сезон\", а пък защо не и от следващите няколко..., или докато се изфабрикуват необходимите разрешителни документи и се заметат следите от безбройните закононарушения. А прокурорската проверка все още продължава... Най-вероятно в нея ще се включи и РУ на МВР - Созопол, в което преди години работеше като милиционер и самият „граф\" Тумпалов, преди да оглави силовите групировки ВИС и Първа частна милиция за Черноморието и да изгради феодалното си имение в Созопол... Не е трудно да се досетим какъв би бил резултатът от нея...?Силвия Монова", "date": "2019.06.17", "title": "Замъкът в Равадиново е фабрика за пари, закононарушенията - безброй"}
{"url": "http://www.cross.bg/temperatyri-sredni-lyato-1607016.html", "text": "/КРОСС/ Лятото вече започна. Климатично сезонът започва на 1 юни и приключва на 31 август. Не бива да го бъркате с астрономическото лято, което започва на 21 юни, пише dir.bg.Според обновените преди дни карти на климатичния център в Пекин, предстоящото лято ще бъде с умерено наднормени температури. Трите летни месеци ще бъдат с температури от около 1, 1.5 до 2 градуса по-топли от обичайното.Прогнозната карта за очакваните аномалии на средномесечната температура за юни:Аномалията за Балканите е положителна и е между 1 и 2 градуса, т.е с толкова средната температура за месеца ще е над обичайната. Това, което е любопитно е, че нашата страна е в периферията на едно гигантско \"положително\" петно с център над Източна Европа и Европейска Русия. Ако подобна картина се реализира, руснаците ще получат някакъв (дори частичен) аналог на горещото си лято през 2010 с температури в Москва, доближаващи 40 градуса (всъщност, тогава руската столица подобри абсолютния си рекорд с максимум от кръгло 38 градуса, а на прогнозираните 40 попречи само... димът от пълномащабните  торфени и горски пожари в големите им низини.За нас подобен тип циркулация с повтарящи се \"горещи\" инжекции от изток и североизток означава или би означавало топъл изток на страната и топло море, с горещини понякога до около 35, 36 градуса, но без рекордни жеги или поне без масови такива, каквито бихме получили със сигурност при рекордно горещата Северна Африка и доминиращ югозападен поток към Балканите.  Без изненади, според пекинските климатолози, ще мине и средата и края на лятото. Юли и август ще бъдат съответно с около 2 и 1 градус над норма.Редица световни метеоцентрали, издаващи сезонни прогнози, споделят малко или повече подобни сценарии с леки корекции и малки отклонения, може да се приеме, че прогнозата: горещо, но не рекордно горещо и с валежи около или над обичайните, към момента може да се приеме за достатъчно вероятна.Лято (юни-юли-август):Със средни сезонни температури близки до нормалните или по-високи. Не може да се направи специфична прогноза за сезонните количества валеж. Всички категории под, около и над нормата са еднакво вероятни. Може да се очаква лято 2019 да е подобно на лято 2018 по средни сезонни температури.Юни:Със средни месечни температури близки до нормалните или по-високи и месечни количества валеж близки до нормалните или по-големи. Може да се очаква юни 2019 да е подобен на юни 2018.Юли:Със средни месечни температури близки до нормалните или по-високи. Не може да се направи прогноза за месечните количества валеж. Всички категории под, около и над нормата са еднакво вероятни. Може да се очаква юли 2019 да е по-топъл от юли 2018.Август:Със средни месечни температури близки до нормалните или по-високи. Не може да се направи прогноза за месечните количества валеж. Всички категории под, около и над нормата са еднакво вероятни. Може да се очаква август 2019 да е подобен на август 2018 по средни месечни температури. ", "date": "2019.06.17", "title": "Ето я прогнозата за цялото лято по месеци"}
{"url": "http://www.cross.bg/samoletut-bazel-tyrbolentziya-1607024.html", "text": "/КРОСС/ Самолет Боинг 737-300 на регистрираната в България авиокомпания ALK Airlines е попаднал в силна турболенция, в резултат на което са пострадали 10 души, съобщи \"Труд\".Машината с регистрация LZ-MVK, със 121 пътници на борда, е изпълнявала полет от Прищина (Косово) за Швейцария.Инцидентът е станал над Северен Тирол, докато самолетът се опитвал да заобиколи гръмотевична буря, 30 минути преди приземяването на летището в Базел, пише The Aviation Herald.Пътници разказали, че силните вибрации при турболенцията са успели да изтръгнат от местата им дори няколко седалки.В крайна сметка, самолетът се е приземил благополучно в Базел, където 10 от пътниците, получили наранявания, са откарани в болница. След два часа и половина престой на земята Боингът е поел по обратния курс. ", "date": "2019.06.17", "title": "Български самолет попадна в жестока турболенция, 10 души на борда са ранени"}
{"url": "http://www.cross.bg/zarkov-putyat-ninova-1607026.html", "text": "/КРОСС/ „Корнелия Нинова хвърли оставка, но щеше да е проява на инатлък да я поддържа, след като стана ясно, че партията я подкрепя в голямата си част, второ конгресът, делегатите на партията, я подкрепя в отношение 5 към 1. И накрая - предстоят ни ключови избори само след 2 месеца. Щеше да е проява на безотговорност сега да се предизвика този трус. Резултатите на евроизборите съвсем не го предполагат\". Това заяви в предаването „Плюс-минус. Коментарът след новините\" депутатът Крум Зарков, депутат от „БСП за България\".Според него пътят, по който върви БСП, е правият.„Пътят на категорична опозиция на сегашното статукво, пътят на даване на перспектива на млади нови политици, пътят на чертаене на нова визия за България е пътят, по който трябва да продължим. Този път се олицетворява за много членове и симпатизанти на БСП с Корнелия Нинова\", заяви Зарков.„На този конгрес г-жа Нинова беше преотвърдена като лидер на партията до края на мандата. Но беше преотвърдено и друго правило - следващият лидер ще бъде избран с пряк избор\", коментира Зарков.„БСП е един от стълбовете на политическия живот в България, който е често замърсяван от различни кръгове на интереси, които се опитват да пробият институциите. И в БСП явно има такива опити\", коментира Зарков. ", "date": "2019.06.17", "title": "Крум Зарков: Партията подкрепя Нинова в голямата си част"}
{"url": "http://www.cross.bg/tyrtziya-bulgariya-posoka-1607027.html", "text": "/КРОСС/ Поради проблеми в турската електроенергийна система турският оператор TEIAS редуцира преносните способности в посока Турция към България до 0 MW за периода 17.06.2019 - 30.06.2019 г. и за този период няма да има внос на електроенергия от Турция към България. Това съобщиха от Електроенергийния системен оператор /ЕСО/, цитирани от БТА.Преносните способности в посока България към Турция остават непроменени, пише още в съобщението. ", "date": "2019.06.17", "title": "До 30 юни Турция няма да изнася ток за България"}
{"url": "http://www.cross.bg/metra-grobnitzata-kisyov-1607028.html", "text": "/КРОСС/ Град на мъртвите се крие под величествената гробница в могила Малтепе край Пловдив.пловдивското село Маноле. Тя е висока цели 26 метра и под нея съществува огромен гробен комплекс с размери, които до този момент не са срещани в света. В основата му има няколко огромни гробни камери, сочат проучванията на археолога, който изучава обекта доц. д-р Костадин Кисьов, директор на Археологическия музей в Пловдив. Около могилата е имало 450-метров зид, висок 2 метра. По външната периферия на крепидата са открити над 20 култови ями за депониране на дарове. Край тях са се извършвали поклонения и възпоменателни ритуали.Историята на гробницата е като излязла от приказките. Доц. Кисьов установил, че на мястото има още голямо още през 1998 г. Той прави първи частични проучвания през 2000 г., но тогава още няма подходяща техника. Реално, разкопки започват едва през 2016 г., когато община Пловдив осигурява финансирането.За разлика от други свои колеги доц. Кисьов изследва пирамидата от върха надолу като първоначално смятал, че гробницата е 8 метра. Затова една аномалия на 5 метра под върха дълбоко го озадачила. Имало два варианта: или да става въпрос за две пирамиди една върху друга - нещо, което не се среща в погребалните практики нито на траки, нито на гърци, нито на римляни. Или пирамидата да е невероятно висока. Оказва се второто. Цели 26 метра. Гробницата е по-висока от съкровищницата на Атрей в Микена, която е само 14 метра. Превъзхожда я единствено мавзолеят на Октавиан Август. Той се извисява на 42 метра височина.На върха на гробницата край с. Маноле имало и огромна статуя.Кой почива в гробницата? Любопитството и на учените, и на публиката ще бъде задоволено в края на разкопките, когато гробната камара бъде отворена. Добрата новина е, че макар иманяри да са атакували преди столетие обекта, не са успели да стигнат до вътрешността му. Така гробницата остава не само най-голямата на Балканите, но и непокътната. А това е истинско чудо.Тракийски цар или римски император почиват в мавзолея, сочат огромните му размери и проучванията до момента. И тук започват хипотезите. Всички намерени артефакти - близо 50 бронзови монети, глинени съдове и сребърна фибула, са от средата на ІІІ век. Това е времето на т.нар. Войнишки императори. За трима от тях, свързани с Балканите, не се знае къде са погребани. Първият е Траян Деций, който заедно със сина си е убит край римския град Абритус. И макар в Разград до днес да наричат града си крепостта на Траян Деций, гробът на императора не е там. Като аргумент, че колосалната гробница в Малтепе може да е негова е и един от артефактите - сребърната фибула. Тя е във формата на свастика, чиито краище завършват с конски глави. Тези накити са характерни за готите, които в средата на ІІІ век опустошават Филипопол. Може да се предположи, че мавзолеят е на войнишкия император, водил битка с тях, а Траян Деций е именно такъв. Другите двама венценосци, на които може да е гробницата са Галерий и Аврелиан. Галерий е роден в Сердика, но още няма потвърждение на хипотезите, че е погребан там. Аврелиан е от Илирия и е убит е в района на Византион, но гробът му също остава загадка.Археолозите установили донасипване на могилата в нейната периферия, което ги навело на мисълта, че мавзолеят може да е и по-стар, нищо, че няма артефакти, потвърждаващи това. Ако се окаже, че мавзолеят е от І - ІІ век, тогава в него може да почива един от последните владетели на одриската династия. И тук идва най-любопитното. Тракийският цар Реметалк І не само е васал на Октавиан Август, но и негов политически съюзник и близък приятел. Заради предаността си към Рим Реметалк І управлява огромна територия. Получава римско гражданство и римско име - Гай Юлий Реметалцес. Монети с образите на Август и Реметалк I са сечени в Калхедон и Византион.Нищо чудно при това положение Октавиан Август да е разрешил на любимеца си да копира мавзолея му в наполовина по-малки размери.Кула с височината на 8-етажен блок може да излезе при разкопките на могила Малтепе, каза доц. д-р Костадин Кисьов на премиера Бойко Борисов през лятото, когато министър-председателят отиде да види с очите си световното чудото край Пловдив. Ако предположенията на учените се докажат, това ще е единствената по рода си гробна пирамида от този вид в целия свят.Иманярите прокопали 9 метра изкоп9 метра в дълбочина е прокопаният от иманярите изкоп към центъра на могилата. На места той е много широк - към 15-20 метра. Правен е преди столетие. С времето е почти напълно запълнен. В резултат на този иманярски изкоп е разбит \"покривът\" на гробницата -  най-горната малка пирамида. Тя е 7 на 7 с височина 2 метра. Южно от нея екипът на доц. Кисьов открива три мраморни блока, всеки един от който тежи около 600-700 кг. Те са били избутани от иманярите. Археолозите ги вдигнали с багери и с въжета. Блокове са изсечени от мрамор. Свързани са били с железни скоби. Представлявали постамент, който е бил върху покрива на гробницата. В средата му е била монтирана статуя. Тя е била или на този, който е погребан, или на божеството, което той е почитал. Това е уникално, защото в много малко гробни съоръжения в света, главно в Рим и в азиатските царства, има монументи на върха на мавзолея. ", "date": "2019.06.17", "title": "Могилата \"Малтепе\" край Пловдив става световна туристическа атракция"}
{"url": "http://www.cross.bg/dogovor-sklyuchvane-bulgariya-1607018.html", "text": "/КРОСС/ Отделът за военно сътрудничество към Посолството на САЩ в София официално представи днес на българското Министерство на отбраната предложениe за сключване на договор, съдържащо евентуално споразумение за придобиването от страна на България на осем изтребителя F-16 Block 70, въоръжение и свързаните с него системи за дългосрочна експлоатация и поддръжка, както и цялостна подготовка на пилоти и помощен персонал, съобщиха от посолството на САЩ.Посолството на САЩ използва възможността да изрази задоволството си от работата на българската делегация от военни и финансови експерти, които гарантираха, че предложението за сключване на договор е съобразено в най-голяма степен с изискванията на Българските военновъздушни сили.Съединените щати очакват финализирането на този договор с правителството на България в съответствие с българските процедурни изисквания, се казва още в съобщението  на американското посолството. ", "date": "2019.06.17", "title": "САЩ предостави официалната оферта за F-16 Block 70 на Министерство на отбраната"}
{"url": "http://www.cross.bg/festivala-detza-dade-1607004.html", "text": "/КРОСС/ 13 380 лв в подкрепа на деца и семейства в риск от раздяла се събраха от благотворителната томбола по време на Азиатския фестивал „Магията на Изтока\" този уикенд в София. Каузата е на фондация „За нашите деца\", партньор на събитието за втора поредна година.Специалният гост г-жа Илияна Йотова, Вицепрезидент на Република България, която даде официалния старт на фестивала, отправи благодарност към всички дипломатически мисии, включили се в организирането на събитието и ги поздрави за избора им отново да посветят фестивала на благородна кауза, както и за съпричастността им към съдбата на много уязвими българчета. „Събитията като този фестивал са най-доброто оръжие срещу езика на омразата, срещу всичко, което ни разделя. Хората искат да се опознават, да се докосват до различни култури, да живеят в мир и разбирателство\", посочи още Илияна Йотова.Благотворителната томбола, която тази година предложи повече от 50 награди, най-голямата, от които двупосочен билет за двама до избрана дестинация в Азия предизвика голям интерес. Хиляди хора, от най-малките деца до най-възрастните посетители, се включиха, закупувайки билетче, което освен че ги доближи до спечелването на една от екзотичните награди, им даде възможност да допринесат за каузата на фестивала.Сумата включва предварително закупени билети от онлайн платформата на Eventim, както и закупени на място в деня на фестивала и дарения от посолствата-участници в целодневното събитие. Със събраната сума „Екипът ни ще бъде опора на още десетки семейства в риск от раздяла, ще им подадем ръка, за да се справят с предизвикателствата, ще бъдем до тях, когато са най-уязвими.\", поясни зам. изпълнителният директор на фондация „За Нашите Деца\" Мариана Тасева.", "date": "2019.06.17", "title": " „Магията на Изтока“ събра  13 380 лв за благотворителна кауза"}
{"url": "http://www.cross.bg/obmen-finansov-nadzor-1607005.html", "text": "/КРОСС/ Комисията за финансов надзор и Националната агенция за приходите подписаха споразумение за сътрудничество и обмен на информация.Целта е бърз обмен на данни по електронен път с цел намаляване на административната тежест за граждани и фирми.Подписването на споразумението е възможност за по-ефективна работа на институциите. Така ще стане възможно съпоставянето на финансово-отчетната информация, предоставена на финансовия регулатор, с информацията от масивите на НАП, включително по отношение размера на декларираните задължения за данъци.Споразумението ще повиши и прозрачността за обществеността и медиите и ще улесни организирането на съвместни разяснителни кампании, насочени към потребителите и защитата на техните права, се казва в съобщението от Комисията за финансов надзор. ", "date": "2019.06.17", "title": "КФН и НАП подписаха споразумение за сътрудничество и обмен на информация "}
{"url": "http://www.cross.bg/puteki-detza-klinichnite-1607006.html", "text": "/КРОСС/ На днешното си заседание Надзорният съвет на Здравната каса подписа Анекса към Националния рамков договор с новите цени на част от клиничните пътеки. Очаква се до няколко дни той да бъде подписан и от Управителния съвет на Лекарския съюз. Новите цени ще влязат в сила със задна дата от 1 юни.Надзорниците одобриха  увеличението на част от клиничните пътеки за педиатрични и неонатологични грижи с до 30 на сто. Двойно е увеличена клиничната пътека за бактериални артрити и остиемиелити при деца до 18 години. Парите за диагностика и лечение на онкологични и онкохематологични заболявания при децата са увеличени с една трета. Въвеждат се отделни клинични пътеки за деца и за възрастни.За обезпечаване на новите финансови параметри са освободени 50 милиона лева от резерва на Касата. До промените се стигна след серия от протести на медици от Специализираната детска болница \"Проф. Иван Митев\" в София.На свое заседание Надзорният съвет на Здравната каса одобри проект на Договор за изменение на Националния рамков договор между касата и Българския лекарски съюз за 2018 г.Според Анекса в областта на неонатологията увеличението на клиничните пътеки е с 20-30% или от 1440 до 1670 лв. Увеличението на клиничните пътеки за лечение на деца е също с 20-30% или от 840 до 2 400 лв. 100 процента е увеличена клиничната пътека за септични (бактериални) артрити и остеомиелити при деца под 18-годишна възраст  - 2400 лв. С 30% се увеличават пътеките за диагностика и консервативно лечение на онкологични и онкохематологични заболявания, възникнали в детската възраст - 1300 лв.  ", "date": "2019.06.17", "title": "НЗОК подписа Анекс към Националния рамков договор"}
{"url": "http://www.cross.bg/samoleti-godina-mlrd-1607007.html", "text": "/КРОСС/ \"Рособоронекспорт\" (Rosoboronexport), руският държавен износител на военно оборудване, е доставил през 2018-а година бойни самолети и хеликоптери на стойност над 6 млрд. долара, посочва компанията в понеделник.В изявление, публикувано преди Парижкото авиационно шоу, където \"Рособоронекспорт\" ще демонстрира военна техника заедно с редица други компании от Русия, изпълнителният директор Александър Михеев заяви: \"През 2018 година доставихме бойни самолети, хеликоптери, безпилотни летателни апарати, двигатели и оборудване за военновъздушните сили на стойност над 6 млрд. долара\".Сред редицата руски експонати на изложението във Франция ще бъдат показани системите за противоракетна отбрана С-400 и безпилотните летателни апарати Oiron-E, Orlan-10E и Takhion. Представените руски самолети пък включват Су-35 и МиГ-29М/М2. ", "date": "2019.06.17", "title": " През 2018 година Русия е доставила бойни самолети на стойност 6 млрд. долара"}
{"url": "http://www.cross.bg/srednogortzi-rydozem-dvizhenieto-1607008.html", "text": "/КРОСС/ Утре - 18 юни, от 11 ч. до 16:30 ч. и на 19 юни (сряда) се спира движението между 125-ти и 129-ти км на път II-86 Средногорци - Рудозем за извършването на взривни работи в участъка. Обходният маршрут е по направлението: Средногорци - Смолян (кв. Устово - кв. Райково) - Рудозем и обратно.На 19 юни от 6 ч. до 8 ч. преминаването през отсечката за всички видове моторни превозни средства ще се регулира със светофарна уредба.  В момента по Програмата за трансгранично сътрудничество „ИНТЕРРЕГ V-A Гърция - България 2014-2020 г.\", финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. Строителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, пътни знаци и хоризонтална маркировка.", "date": "2019.06.17", "title": "Спират движението по пътя Средногорци - Рудозем утре"}
{"url": "http://www.cross.bg/transporta-rosen-cherna-1607009.html", "text": "/КРОСС/\" Либерализират се международните автомобилни превози между България и Черна гора. Това обяви министърът на транспорта, информационните технологии и съобщенията Росен Желязков, след като днес заедно с министъра на транспорта и морските въпроси на Черна Гора Осман Нуркович подписаха спогодба между двете държави. Документът е първият в областта на транспорта между двете страни, коментира българският министър. „Със спогодбата отпадат разрешителните режими за двустранните и транзитните превози. Регламентират се условията и реда за извършването на автобусни превози и откриването на редовни линии\", заяви министър Росен Желязков. По думите му, тази стъпка ще даде необходимата основа за подобряване на ефективността на превозите и нарастване на туристическия поток.„Присъединяването на Западните Балкани към ЕС бе приоритет, по време на българското председателство на Съюза. Тя е политика за интеграция на Балканския полуостров, за една по-сигурна Европа, Европа с по-добра свързаност, за да може да се облекчи свободното движение на стоки и товари\", каза още министър Росен Желязков. Той поздрави своя колега за напредъка в преговорите на Черна Гора за присъединяване към ЕС.От своя страна министър Осман Нуркович заяви, че споразумението ще окаже най-голямо влияние върху сериозен отрасъл в икономиката, какъвто е международният превоз на пътници и товари. Той подчерта, че това споразумение е изключително важно, тъй като с него ще се преодолеят редица бариери, които съществуваха досега. Министър Осман Нуркович изрази увереност, че ще продължат интензивните отношения между двете държави и в други области на транспорта.  ", "date": "2019.06.17", "title": "Росен Желязков: Либерализираме автомобилните превози с Черна гора"}
{"url": "http://www.cross.bg/razvitie-operativna-programa-1607011.html", "text": "/КРОСС/ Утре, 18.06.2019 г., ще се проведе 14-тото заседание на Комитета за наблюдение на Оперативна програма „Региони в растеж\" 2014-2020 г. То ще бъде водено от заместник-министъра на регионалното развитие и благоустройството и ръководител на УО на ОПРР Деница Николова.Основен акцент в дневния ред на заседанието ще бъде междинният преглед на изпълнението на програмата към края на 2018 г. Ще бъде представена и актуална информация за напредъка по ОПРР през 2019 г. Ще се обсъдят и приемат критериите за подбор на проекти по предстоящо кандидатстване на 28-те малки общини за изпълнение на мерки за енергийна ефективност. Планира се процедурата да бъде обявена през месец ноември 2019 г.Новите моменти и напредъкът в подготовката на Оперативна програма за развитие на регионите през 2021-2027 г. също ще бъдат представени по време на заседанието. През новия програмен период за първи път ще бъдат подкрепяни  интегрирани териториални инвестиции между няколко оперативни програми. Основен елемент ще бъде проектите да се изпълняват в партньорства, с цел постигане на ефекти на по-голяма територия и обхващащи по-голямо население. Предвижда се разширяване на функциите на регионалните съвети за развитие, както и  промяна на тяхната структура, която да дава възможност изборът на инвестиции със средства от програмите да се осъществява на регионално ниво съобразено със спецификите на територията и възможностите за развитие. ", "date": "2019.06.17", "title": "Деница Николова ще участва в 14-тото заседание на Комитета за наблюдение на Оперативна програма „Региони в растеж“"}
{"url": "http://www.cross.bg/hell-energy-miliona-1607010.html", "text": "/КРОСС/ HELL ENERGY отвори напълно автоматизирания си високотехнологичен склад с капацитет от 31 000 палета. Така, в последната фаза от инвестицията си компанията вложи над 90 млн. евро, а общо през последните 8 години групата на HELL инвестира 220 млн. евро в региона, създавайки над 600 работни места. По време на официалното откриване, лентата на високотехнологичния склад HELL ENERGY отряза световноизвестният робот Титан.Нарастването на производствения капацитет, като част от поредицата технологични развития, започнали през 2016 г., наложи разширяването на логистичния центъра на компанията. До края на 2018 г. бяха изградени конвейерните системи, свързващи завода за бутилиране с фабриката за алуминиеви кенове. След инсталирането и тестването на логистичния софтуер, разработен специално за нуждите на HELL ENERGY, автоматизираният високотехнологичен склад започна работа. Той е с височина 30 метра и може да съхранява 31 000 палета продукция.„През 2016 г. обявихме нашата последна инвестиция от над 90 милиона евро, която да приключим през 2019 г. Започнахме с изграждането на първата в Унгария фабрика за алуминиеви кенове за безалкохолни напитки през 2017 г., а през 2018 г. добавихме трета линия за бутилиране - една от най-модерните и най-бързи в света с капацитет от 120 000 кена на час. Сега построихме и един от най-големите автоматизирани складове в страната, с което изпълнихме тригодишната инвестиция. През този период също се ангажирахме да създадем 320 нови работни места в един от най-бедните региони на Унгария. Собствениците на групата HELL инвестираха над 220 милиона евро през последните 8 години, с този принос и с устойчивите бизнес стратегии те поставиха HELL на картата като марка енергийни напитки, разпознаваема в целия свят.\", каза Череле Барнабаш, изпълнителен директор на HELL ENERGY по време на церемонията.Процесът на развитие не приключва с този проект. Малко след откриването на високотехнологичния склад в завода за бутилиране беше доставена и четвъртата производствена линия. Тя е с капацитет от 120 000 кена на час и е произведена от германската компания Krones. В момента върви процесът на инсталация, а въвеждането ѝ в експлоатация ще отнеме около 3 месеца. Новата производствена линия ще може да пълни освен кенове от 250 мл и такива от 330 мл и 500 мл. Тя ще увеличи и капацитета на фабриката от 4.5 милиона на 7 милиона кена на ден.Продуктите на компанията се доставят в над 50 страни по света, а в 10 от тях, включително България (55,09%1), HELL ENERGY е пазарен лидер. ", "date": "2019.06.17", "title": "HELL ENERGY откри своя високотехнологичен склад – част от инвестиция за 90 милиона евро"}
{"url": "http://www.cross.bg/informatziyata-tass-obektivnostta-1607014.html", "text": "/КРОСС/ Основната тема на шестия Световен конгрес на информационните агенциите, чийто домакин беше София, беше \"Бъдещето на новините\". Сред най-влиятелните световни информационни агенции е руската ТАСС, която има близо 70 чуждестранни представителства, включително в България. За участие в Световния конгрес в София беше зам. главният редактор на ТАСС Михаил Гусман, който сподели за БНР:„ТАСС е основен източник на информация за руските медии, за държавните и други структури. През септември агенцията ще навърши 115 години. Това е най-старата руска информационна агенция. Тя е класическа и консервативна в подхода си към информацията. Всички лозунги на ТАСС - точност, достоверност, обективност, които съществуваха през годините, са актуални и сега. Ние се финансираме частично сами, частично от държавата. Смятам, че всяка държава се нуждае от свой информационен ресурс. Обективността на информацията не зависи от собственика. Дори има обратна зависимост. Когато собственикът е частна компания или частно лице, струва ми се, че опасността пред обективността нараства. В тази връзка смятам, че наличието на държавни информационни агенции в повечето страни по света е важен фактор за обективността на информацията\".По думите на Гусман това, че ТАСС е държавна агенция, дава още една възможност - „често разполагаме с ексклузивни новини, които не са достъпни веднага за частните агенции\".„Работим над това да имаме приоритетен достъп до информацията от държавните структури. Затова държавата ни финансира, за да има собствен информационен ресурс. Въпросът е в точността, достоверността и обективността на информацията. В сегашните условия, когато ние сме покрити от вълна, по-скоро от ураган от фалшиви новини е много важно държавата да има възможност да разпространява достоверна информация, която да се ползва с доверие сред хората\".Гусман коментира случая с арестувания, а по-късно освободен след граждански протести, журналист Иван Голунов в Русия:„Подобна солидарност е имало и преди по различни поводи. Просто в тази конкретна ситуация солидарността имаше ефект и ръководството на страната - лично вътрешния министър, се отнесоха с разбиране към тази несправедлива ситуация. Взетото от тях решение показва, че в Русия има обществено мнение и гражданско общество, чийто глас се чува от властта\".Според журналиста са необходими известни ограничения в интернет:„Смятам, че интернет и правилата за неговото използване трябва задължително да подлежат на регулация и това е една от темите на моите лекции. Това според мен трябва да стане на международно ниво, чрез ООН, защото днес опасността, идваща от социалните мрежи - като хакерските атаки и различни видове агресивни действия, представляват голяма опасност\". ", "date": "2019.06.17", "title": "Михаил Гусман, ТАСС: Когато собственикът на медия е частно лице, опасността пред обективността нараства"}
{"url": "http://www.cross.bg/slunchevo-valezhi-gradysa-1607015.html", "text": "/КРОСС/ Предимно слънчево време ни очаква  и във вторник. В следобедните часове, главно в Западна и Централна България, ще се развива купеста и купесто-дъждовна облачност и на места ще има краткотрайни валежи, придружени с гръмотевици и временни усилвания на вятъра. Ще духа слаб, в югоизточните райони и по Черноморието - до умерен североизточен вятър. Преобладаващите максимални температури ще бъдат между 28 и 33 градуса.Над Черноморието ще е слънчево. След обяд ще има временни увеличения на облачността, но валежи са малко вероятни. Ще духа до умерен североизточен вятър. Максимални температури на въздуха между 28 и 30 градуса. Температурата на морската вода е между 23 и 25 градуса, на север от н. Калиакра - около 21 градуса. Вълнението на морето ще е 2-3 бала.Над планините ще е предимно слънчево. След обяд ще се развива купеста и купесто-дъждовна облачност и на много места ще има краткотрайни валежи с гръмотевици. Ще духа умерен изток-североизточен вятър. Максимална температура на височина 1200 метра около 23 градуса, на 2000 метра - около 16 градуса.В сряда ще преобладава слънчево време. В следобедните часове ще се развива купеста и купесто-дъждовна облачност и на места, главно в западните и северните райони, ще има краткотрайни валежи, придружени с гръмотевици и временни усилвания на вятъра. Ще духа слаб до умерен североизточен вятър. Преобладаващите максимални температури ще бъдат между 29 и 34 градуса.В четвъртък ще бъде предимно слънчево и горещо. Купеста облачност ще се развива в следобедните часове, главно над планинските райони, но вероятността за валежи е малка. ", "date": "2019.06.17", "title": "Слънце и жега ни чакат и във вторник "}
{"url": "http://www.cross.bg/against-brass-colby-1606989.html", "text": "/КРОСС/ Броени дни остават до завръщането на Brass Against в България! След епичния концерт в началото на годината, брас бендът идва отново на 22 юни, за да зарадва феновете с голяма доза любими рок и метъл кавъри. В събота, на сцената в клуб „Терминал 1\", ще видим всички членове на групата в компанията на магнетичната вокалистка Liza Colby, с която бандата започна второто си турне.    Бендът се превръща в YouTube сензация с песента Killing in the name на Rage Against The Machine. Оттогава милионите гледания на видеото се увеличават, а Brass Against пресъздава парчета буквално по поръчка, след като феновете им не спират да ги заливат с коментари и да споделят кои легендарни песни искат да чуят в брас вариант.  Така десетки вечни рок и метъл парчета отново получават заслужено внимание, при това без групата да има претенция да надмине оригинала, а напротив - целта е да го съживи с нова сила.На 22 юни ще чуем емблематичните кавъри на Rage Against The Machine, Tool, Audioslave и Black Sabbath, изсвирени от девет музиканти, а зад микрофона ще бъде джазменката и убийствен рок вокал Liza Colby. „Бомбата\", която тиктака на сцената, когато се обединят китара, саксофон, барабани, тромпет и туба, както и различимият глас на Colby, ще накарат всеки да настръхне. Ядосани и вдъхновени, Brass Against отново ще наелектризират публиката и ще ѝ подарят шоу, което трудно може да бъде забравено.Brass Against ще видим в следния състав: Liza Colby (вокал), Andrew Gutauskas (Баритон саксофон), Brad Hammonds (китара), Darius Christian (вокали/тромбон), Mazz Swift (вокали/цигулка), Mariel Bildsten (тромбон), Wayne Tucker и Oskar Stenmark (тромпет), Kenneth Bentley (туба) и Nathan Bell (барабани).Билети за концерта можете да закупите от OMV и мрежата на Eventim на цена от 35 лв. На място цената ще бъде 45 лв. Повече информация за събитието може да намерите тук. Вратите на клуба отварят в 21:00 ч., а началото е предвидено за 22:00 ч.   ", "date": "2019.06.17", "title": "Brass Against ще забият в Terminal 1 тази събота"}
{"url": "http://www.cross.bg/kychetata-momenta-vlado-1606995.html", "text": "/КРОСС/ Окръжен съд - София остави за постоянно в ареста 41-годишният собственик на кучетата, убили млад мъж в село Владо Тричков.Магистратите взеха това решение въпреки искането на адвоката на Йордан Карагьозов за по-лека присъда. Обвиняемият също заяви, че иска да излезе на свобода или да му бъде постановена мярка „домашен арест\".Резултатите от съдебно-медицинската експертиза доказват, че именно кучетата на Карагьозов са предизвикали смъртта на 39-годишния Димитър. Това пък съобщиха от прокуратурата. Към момента не е ясна съдбата на четириногите от породата „Кане корсо\". В момента те се намират в приют на „Екоравновесие\".Определението на съдийския състав е окончателно. ", "date": "2019.06.17", "title": " Оставиха в ареста собственика на кучетата, убили млад мъж във Владо Тричков"}
{"url": "http://www.cross.bg/ralitza-pesni-vintidzh-1606991.html", "text": "/КРОСС/ Актрисата и певица Ралица Бежан кани всички фенове на хубавата и позабравена българска музика на винтидж музикален спектакъл със старите песни на нов глас със заглавие - \"НЕЗАБРАВИМИТЕ\". Забавното и нетрадиционно събитие със специален гост - актьорът Иван Юруков е утре вечер, 18 ЮНИ (вторник) от 19.30 ч. в \"Сити Марк Арт Център\" (бившето кино\"Левски\" на бул\"Янко Сакъзов\" № 30). Там Ралица Бежан, заедно с екип от прекрасни музиканти и актьори ще ни потопят в уникалната атмосфера на винтидж културата, на старите градски песни и отминалите времена. Ще накарат всеки в залата да се усмихне, а защо не и да затанцува в един ритъм заедно с актьорите на сцената.   А там на сцената до Ралица ще бъдат едни от най-добрите млади музиканти с които тя работи от години: Калин Жечев-пиано, Димитър Сираков-контрабас, Ивелин Иванов - акордеон, Стоил Иванов-Стю - ударни и актьорите Георги Грозев, Гергана Цакова, Теодора Рашед и Стефан Зарев, който отговаря за постановъчната част. Изненадата за публиката ще бъде и участието на Мартин Ташев, вокалист на \"Тумбаито\" и солов тромпет в Биг бенда на БНР и Марина Драгомирецкая, позната ни не само от джаз сцената, а и от много мюзикъли. Иван Юруков ще се включи специално за няколко от песните в екстравагантното винтидж събитие. Двамата (Ралица и Иван) се запознават на театъралната сцена и работят от години заедно.Той е режисьор на голяма част от видеоклиповете на песните на Ралица Бежан през годините.  Последният видеоклип под негова режисура е по песента \"Трендафилът мирише\", който бе представен пред публика в началото на м. май. В него с усмивка, намигване и страхотно чувство за хумор е представена една от любимите песни на нашите родители. Песента звучи много свежо и абсолютно съвременно, с  нов суинг аранжимент, което за пореден път доказва, че за хубавата песен няма време  Утре вечер в \"Сити Марк Арт Център\" Ралица Ковачева-Бежан ще изпълни песни от 30-те до 80-те години на 20 век, изпяти от Аспарух Лешников, „Дуо Нове\", Леа Иванова, Ирина Чмихова, Лиана Антонова, Мими Николова, група „Домино\", Тодор Колев и много други. Хореограф на танците е Явор Кунчев от Линди Хоп България, а водещ на събитието е актьорът Георги Грозев. Във вторник вечер в \"Сити Марк Арт Център\" се очертава да бъде повече от горещо, а Ралица ви подсеща да си носите широките усмивки и добро настроение, а защо не и обувки за танци!", "date": "2019.06.17", "title": "Неостаряващите стари градски песни ще звучат в спектакъла “НЕЗАБРАВИМИТЕ” "}
{"url": "http://www.cross.bg/izbori-rezyltat-glasyvane-1606992.html", "text": "/КРОСС/ Опитът с машинното гласуване, който получихме от изборите на 26 май е трагичен. При 40% от машините имаше грешка, 1200 устройства се издъниха, каза председателят на Съвета на директорите на „Информационно обслужване\" проф. Михаил Константинов пред NOVA.По думите му проблемите с устройствата за гласуване не са се отразили на резултата от европейските избори. За местния вот обаче, според него, ще се стигне до катастрофа. „Местните избори са нещо съвършено различно. На тях едно място в малък общински съвет е няколко десетки гласа. Малките кметове се избират с разлика от един, два, три гласа. Даже големи кметове на последните избори бяха избрани с разлика от няколкостотин гласа, а само на последните избори констатирахме разлика от 6000 гласа. Така че, ако този процес продължи, катастрофата е гарантирана\", обясни той.Константинов посочи, че БСП е единствената партия, която е подобрила резултатите си, но причината за това е „страшно лошият резултат от предишните избори\".  „БСП ще подобри сегашното си положение на местните избори, защото тя загуби катастрофално тези избори през 2015 г. Тя постигна най-лошия си резултат на местни избори в цялата си нова история и аз очаквам този фундаментално лош резултат да бъде леко подобрен. Просто не може още един път да получи толкова лош резултат. Това е по-добър резултат, но на базата на един ужасен предишен резултат\", каза още Михаил Константинов.Според него, за да се избегнат проблемите с машинното гласуване, е необходимо, от една страна, да се увеличи съставът на Софийската общинска комисия на 61 души, и от друга страна - комисията да бъде разделена на три части и да събира документите на три различни места. ", "date": "2019.06.17", "title": "Проф. Михаил Константинов: Опитът с машинното гласуване е трагичен "}
{"url": "http://www.cross.bg/tyrnira-mihail-shvetziya-1606993.html", "text": "/КРОСС/ Михаил и Тихомир Иванови - Спортни таланти на „Еврофутбол\", взеха участие на силния турнир по лека атлетика „Самарско знаме\", който се проведе на 15.06 в Стара Загора. 21-годишният Михаил постигна личен резултат от 215 см, което е и покрит норматив за Европейското първенство в Йевле, Швеция от 11-ти до 14-ти юли. Тихомир преодоля 219 см и остана на второ място след Андрей Скабейка с 223 см. 24-годишният плевенчанин направи един неуспешен опит на тази височина и още два на 226 см. Християн Стоянов също постави личен резултат на 1500 метра на турнира, като се поздрави с 3-то място. Параатлетът ни постигна 3:51,61 мин, което е с повече от 4 секунди от предишното му най-добро постижение. Първи е Иво Балабанов и 3:45.4 мин.Две от талантливите ни таекуондистки - Радина Борисова и Александра Георгиева, спечелиха златните медали във възрастовите си групи на турнира Дупница Оупън на 15-ти юни. Радина надигра във финала представителка на Гърция с 26:6, а Александра надделя над опонентката си с 4:0.Друг Спортен талант на „Еврофутбол\" - Михаела Чепишева, участва на турнира за юноши и девойки под 17 г. по бадминтон в Нови Сад - кръг от европейската верига. 14-годишната ни състезателка от Първомай отпадна във втория кръг от Николе Ветор от Унгария с 1:2 гейма. От 2-ри юли Михаела ще участва на Балканиадата под 19 г. в Анкара, Турция.  ", "date": "2019.06.17", "title": "Михаил Иванов с покрит норматив за Европейското първенство до 23 г. в Швеция"}
{"url": "http://www.cross.bg/izlozhbata-stryktyra-galeriya-1606990.html", "text": "/КРОСС/ Във връзка с работите, обект на измама, в изложбата \"Модернизъм и авангард. Българската перспектива\" колекционерът Николай Неделчев, екипът, който стои зад проекта и галерия \"Структура\" се извиняват на всички, подведени неволно. Това открито писмо до медиите разпространиха днес от галерия Структура. \"Ние самите станахме жертви на измама от страна на недобросъвестни продавачи. Става дума за злоумишлени действия, за които ще сезираме прокуратурата. В тази ситуация считаме за наше задължение нагледното обозначаване на съответните работи в изложбата.За екипа на изложбата (включващ и реставратор) е от голямо значение отварянето на дебат за пазара на фалшификати и фалшиви сертификати в България. Съществуването на такъв пазар е обществена тайна. Заобикалянето на този въпрос ни превръща в мълчаливи съучастници в престъпен сговор, а нашето желание е тези изключително вредни и опасни явления, уронващи авторитета на заниманията с изкуство, да бъдат изобличени. Ще бъдем удовлетворени, ако неприятният инцидент изиграе ролята на повратна точка в пресичането на дългогодишни престъпни практики от този вид.Разговорът за българския модернизъм и затрудненията за неговото изследване трябва да продължи. Авторите, представени в изложбата, са важни за картината на модернизма в България, а контактите им с международни художествени среди несъмнено разширяват хоризонта на неговите проявления. Надяваме се, че умишлено създадената ситуация няма да накърни идеята за значимото присъствие на този културен феномен в българското изкуство, нито пък ще бъде използвана за спекулативни междуличностни разправи и клевети с професионален характер.Злонамерени и криминални действия в света на изкуството винаги са съществували, но те най-често не са оставали без тежки последствия за извършителите. Мисията на галерия \"Структура\" да разкрива нови хоризонти и да променя статуквото преминава през едно голямо предизвикателство, което с общи усилия ще преодолеем. ", "date": "2019.06.17", "title": "Галерия Структура ще сезира прокуратурата за модернистичната изложба, пълна с фалшификати"}
{"url": "http://www.cross.bg/evropa-bulgariya-tazi-1606998.html", "text": "/КРОСС/ България ще бъде една от осемте държави, в които ще заработи европейски суперкомпютър на световно равнище. За създаването на тези свръхбързи центрове за изчисляване ще бъде заделена инвестиция от 1 млрд. евро. От нея 840 млн. ще поеме ЕК, а 12 млн. евро ще поеме България.С тези иновативни центрове ще се разработват приложения, които ще помагат на много учени, в много области - от създаването на нови лекарства до промените в околната среда.Бойко Борисов, министър-председател: С напредване не технологиите виждам колко отдалечено място е ЕС от водещите държави в тази сфера. Така че радвам се, че сега ЕК и Европа се замисли, че в следващите месеци и няколко години, тази технологична революция ще бъде огромна.Мария Габриел, еврокомисар по цифрова икономика и цифрово общество: Година откакто ЕС заявихме, че искаме да си върнем лидерството в тази сфера. След много интензивна работа Европа има инвестиции от 1 млрд евор и Европа има селекционирани държави, сред които и България, с които да си върне лидерството и само след година и половин да бъде сред първите 3 суперсили в света.Роберто Виола, ръководител на генерална дирекция \"Свързаност\" на ЕК: България ще има най-добрите школи за математици и компютърни специалисти. В този център ще работят предимно българи, но след конкурси и хора от Европейския съюз.Свръхбързият компютър ще заработи у нас до края на 2020 година в Технопарк в София. Той е сред 10-те най-мощни компютри в Европа и 50-те най-мощни компютри в света. ", "date": "2019.06.17", "title": "Суперкомпютърът ще заработи у нас до края на 2020 година"}
{"url": "http://www.cross.bg/mlrd-evro-dohodite-1606994.html", "text": "/КРОСС/ Франция планира да отмени данъчни облекчения за компаниите на стойност 1 млрд. евро, за да подпомогне финансирането на обещаното намаляване на данъка върху доходите, което ще струва на хазната 5 млрд. евро. Това заяви министърът на бюджета Жералд Дарманен, цитиран от Ройтерс. Правителството ще осигури останалите 4 млрд. евро чрез намаляване на разходите, допълни министърът.  По думите му от януари 95% от данъкоплатците ще усетят намаляването на данъка върху доходите им.В отговор на многомесечните антиправителствени протести френският президент Еманюел Макрон обеща в края на април намаляване на данъка върху доходите на стойност 5 млрд. евро. През декември като отстъпка пред протестиращите вече бе обявен пакет от мерки на стойност 10 млрд. евро, насочени към стимулиране на доходите на най-бедните работници и пенсионери. ", "date": "2019.06.17", "title": "Франция планира да отмени данъчни облекчения за компаниите на стойност 1 млрд. евро "}
{"url": "http://www.cross.bg/zheni-avtomobil-selo-1606997.html", "text": "/КРОСС/ Две жени са загинали в тежка катастрофа близо до село Каменар. Около 10.10 часа лека автомобил се е сблъскал с камион на Т-образното кръстовище за село Долище след разклона за Каменар, съобщават от дирекцията на МВР във Варна.Вследствие на инцидента две жени от лекия автомобил са загинали на място. В автомобила е имало и дете, което преминаващ автомобил е откарал в болнично заведение. То е в тежко състояние, съобщава БГНЕС.Работи се за изясняване на детайлите и обстоятелствата около случая, както и за установяване самоличността на загиналите. На място текат действия по разследване на инцидента. ", "date": "2019.06.17", "title": "Две жени загинаха, дете е в тежко състояние след катастрофа край Варна"}
{"url": "http://www.cross.bg/ninova-ostavka-prichina-1607001.html", "text": "/КРОСС/ Даже и оставка не могат да си подадат, коментира министър-председателят и лидер на ГЕРБ Бойко Борисов за Позитано 20.По-рано днес в телевизионно интервю лидерът на БСП Корнелия Нинова заяви, че събитията след оставката й са я накарали да я оттегли.„Грешката ми е, че не подходих правилно. Първата причина, поради която я оттеглих е, че започна търговията за БСП, лобита групи, бизнесмени да правят планове да си излъчват кандидат, който да е удобен. Това ме притесни. Втората причина е реакцията на членовете на партията. Партията беше една седмица в ступор след оставката ми. Имаше едно мълчание\", отбеляза Нинова.Когато тръгнаха интересите по структурите на БСП, да ги делят, да ги уговарят срещу мен, ступорът прерасна в гняв. Започнаха членове да имат желание да напускат партията и връщат партийни книжки и това ме стресира. Дадох си сметка, че моята оставка може да доведе до сериозен спад в подкрепата за БСП, поне временно и предстоят избори и ние можем да сме разбити на тези избори, това ме накара да реагирам, подчерта Нинова. ", "date": "2019.06.17", "title": "Борисов за БСП: Даже и оставка не могат да си подадат "}
{"url": "http://www.cross.bg/trima-kazanluk-verizhna-1606979.html", "text": "/КРОСС/ Трима души са пострадали при верижна катастрофа в близост до град Крън, община Казанлък.Верижният сблъсък е между три автомобила. Водачът на първия  от тях е завил наляво на забрането за извършване на такава маневра място. Вследствие на това в него са се ударили и другите две коли. ", "date": "2019.06.17", "title": "Трима ранени при верижна катастрофа край Казанлък"}
{"url": "http://www.cross.bg/evrofytbol-poveche-godina-1606983.html", "text": "/КРОСС/ Вече 26 години „Еврофутбол\" е лидер в спортните залози - това знае всеки, докоснал се поне за малко до това име. Всеки, който се интересува от спорт и иска да усети тръпката от това да познае изхода от даден футболен мач или да предугади кой ще спечели титлата от Уимбълдън например е влизал поне веднъж в букмейкърски пункт. Но, дали „Еврофутбол\" е само спортни залози или е нещо повече?Букмейкърската къща е ексклузивен партньор на българския национален отбор по футбол - сътрудничество, стартирало през далечната 2009-та година. За това десетилетие компанията помага на Българския футболен съюз в дългия и нелек път на европейски и световни квалификации, което се надява да допринесе до класирането на мъжкия ни отбор на голям футболен форум.От 2012 година „Еврофутбол\" създаде и организира най-мащабната социално-отговорна програма - „Спортни таланти\", чрез която се подпомагат млади състезатели на прага на големия професионален спорт. От тогава до сега българският букмейкър е подкрепил общо 218 спортисти, някои от които повече от един път, а предоставените средства са близо 1 000 000 лева. Атлетите получават средства за закупуване на екипировка, участие в състезания, провеждане на лагери и възстановяване. Така през 2016 година на олимпийските и параолимпийските игри в Рио де Жанейро „Еврофутбол\" изпрати петима Спортни таланти.И това далеч не е всичко. През годините „Еврофутбол\" подпомага провеждането на лекоатлетическия турнир „Павел Павлов\", както и Българския олимпийски комитет и СК „Левски\". Спонсорира и няколко издания на РТС турнира по снукър от международния календар - Bulgaria Open, благодарение на което родният спортен запалянко стана пряк свидетел на мега-звездите Сюарт Бингам - световен шампион, Джон Хигинс, Марк Селби, Рони О'Съливан и Джими Уайт.Компанията подкрепя и индивидуални спортисти като лекоатлетката Инна Ефтимова и плувкинята Георгия Кадоглу. „Еврофутбол\" знае какво е и значението на науката в спорта, затова застава рамо до рамо и до Националната спортна академия „Васил Левски\", където спомага за осъществяването на европейския конгрес на Международната федерация по физическо възпитание /FIEP/ и на международния научен конгрес „Спорт, стрес, адаптация\".„Еврофутбол\" е компания за спортни залози, която може да се похвали, че изплаща печалбите веднага! Така тя дава възможност на всеки спечелил да изпита бързо емоцията от своя успех. А, както знаем, емоцията от спорта, съчетана с правилното предвиждане на резултата води до максимум изживявания.И не на последно място „Еврофутбол\" подкрепя и българския малък бизнес, като създава работни места чрез букмейкърските пунктове, които са на фрайнчайз принцип. Близо 3000 души работят като букмейкъри в над 800-те пункта в цялата страна. Това допринася за повишаването на заетостта у нас и за възможността все повече семейства да бъдат заедно и то в България.Сега вече знаете кой подкрепя българския спорт и малкия бизнес и кой букмейкър изплаща печалбите веднага! Защото „Еврофутбол\" е име, което носи емоция, смисъл и цел и е важна част от социалния и спортен живот на България!  ", "date": "2019.06.17", "title": "Знаеш ли, че… и  „Еврофутбол\""}
{"url": "http://www.cross.bg/ninova-partiya-bulgariya-1606988.html", "text": "/КРОСС/ \"Благодаря на всички честни, искрени и безкористни социалисти за позицията по отношение на случващото се в БСП\". Това написа във Фейсбук лидерът на БСП Корнелия Нинова. По думите й вчера не е ставало дума за главата на един председател, а за съдбата на една партия, за морала в нея и за почтеността в политиката. \"Вашият морал и почтеност победиха парите и задкулисието. Има в България една партия, за която идеите са по-силни от сребърниците. Върнахте ми надеждата, че с вас можем да направим промяната в България. Продължаваме заедно. Приемете моето уважение, социалисти\", пише още Нинова.", "date": "2019.06.17", "title": " Нинова към БСП: Върнахте ми надеждата"}
{"url": "http://www.cross.bg/myasto-pari-bulgariya-1606980.html", "text": "/КРОСС/ Над 22 000 домакинства участваха в двугодишното проучване на Фератум Груп, което изследва поведението на потребителите през лятото в 17 страни, на възраст от 18 до над 61 години. Средният нетен доход на участващите домакинства варира между 827-3934 евро. Според резултатите, респондентите от България ще похарчат най-много пари за пътувания в страната (17%), летни занимания (16%) и не малка част от тях за обзавеждане за дома и вилата (14%). Международното проучване за потребителски навици Летен барометър - 2019 нарежда Мексико на първо място по прогнозни разходи за лятна почивка, следвани от България (56%), Испания (51%) и Латвия (43%). Най-ниски разходи в тази категория имат Финландия (28%) и Дания (26%), следвани от Бразилия (13%) и Румъния (12%).Пътуването в страната е с най-висока разходна активност това лято, какъвто беше случаят и през 2018 г, като Германия (65%), Дания (61%) и от Холандия (57%) са страните, които са планирали да отделят по-голямата част от своя летен бюджет за пътуване, а пътуването в чужбина се нарежда едва на 8-о място в списъка за разходите на респондентите. Участниците от Канада (54%) са най-склонни да похарчат повече от 100 евро за нощувка в хотел, докато Германия (73%), България (45%) и Румъния (37%) са по-отворени към възможности като Airbnb за тяхното пътуване.Над 60% от анкетираните предпочитат да плащат с карта. 85% от участвалите в проучването в Швеция, Дания и Норвегия, ще изберат плащане с карта пред плащане с пари в брой. Тази тенденция обаче не се ограничава само до Скандинавските страни. Повече от 60% от участниците в проучването посочват, че предпочитат плащането с карта пред плащането с пари в брой това лято, в сравнение с малко над 50% през 2018 година.Домакинствата, използващи мобилни банкови услуги също са нарастнали: над 80% от анкетираните от Швеция, Холандия, Канада, Великобритания, Полша и Бразилия заявяват, че през този период ще използват мобилно банкиране. Изследването показва, че все повече пазари използват мобилно банкиране.Някои страни са се променили драстично в сравнение с предишни години. Норвегия заемаше една от първите позиции с най-голям размер на похарчени пари (от разполагаемия доход на домакинствата) 68%, измерен през 2018г, а през 2019 Норвегия  заема 10-то място, като само 36% от доходите на домакинствата са използвани за лятната ваканция през 2019 година.Румъния е изостанала с единадесет позиции, като се е придвижила от 6-то място към последното в класацията. Румънските респонденти са били готови да похарчат 58% от разполагаемия си доход през 2018 г., но този процент е спаднал до едва 12% през 2019 г. ", "date": "2019.06.17", "title": "България в на второ място по прогнозни разходи за почивка това лято"}
{"url": "http://www.cross.bg/zafirov-korneliya-partiyata-1606982.html", "text": "/КРОСС/ \"Партията показа кредит на доверие към Корнелия Нинова. Показахме, че БСП е жива. Добре е хората, които се упражняваха върху гърба ни, да преосмислят поведението си.\" Това заяви пред Bulgaria ON AIR Атанас Зафиров, член на ИБ на БСП.Той обясни, че целта на някои хора е била партията да се раздели и така да попадне в чужди ръце.\"Атаката, която върви срещу БСП, повиши концентрацията си през последните 2 седмици, но не допуснахме сценария, който беше планиран срещу нас, да се случи\", посочи Зафиров.  Атаката със субсидиите също е част от сценария с атаката срещу БСП, смята социалистът  и допълни, чe на изминалите евроизбори няма губещ, защото хората не са пожелали да излязат да гласуват.„Когато е имало спорове в БСП, те са били на идеологическа основа, но не са създавали проблеми вътре в партията. Вчера Корнелия Нинова постигна впечатляващ резултат - от 700 делегати  над 500 потвърдиха решението й за оттегляне на оставката като лидер на БСП\", уточни той и потвърди, че конфликт в партията няма.\"Основната задачата пред БСП сега е спечелването на местните избори и трябва внимателно да се борави с категории за спечелили и загубили, предвид ниската избирателна активност\", коментира Атанас Зафиров.  ", "date": "2019.06.17", "title": "Атанас Зафиров: Партията показа кредит на доверие към Корнелия Нинова    "}
{"url": "http://www.cross.bg/emilova-izbori-kongresa-1606984.html", "text": "/КРОСС/ „Вчерашният ден ще остане в историята с това, че Корнелия Нинова за пореден път победи. Тя се очерта като лидер на бъдещето, на надеждата и на обединението. След Конгреса, тръгваме с надежда към местния вот\". Това заяви секретарят на НС на БСП Вяра Емилова пред БСТВ. Тя коментира, че Конгресът е имал за задача да приеме политическия доклад, да направи оценка за изминалите избори за Европейски парламент и да начертае насоките за предстоящите местни избори. „Местните избори са следващата задача, която стои пред БСП\", подчерта Емилова. По думите ѝ в началото на Конгреса е съществувало известно напрежение - делегатите са били объркани от негативните нагласи, които е създавала т.н. „вътрешнопартийна опозиция\" в партията. „Няколко са хората, които създават напрежение в Националния съвет, а това разочарова членовете ни по места. Хората очакват НС да може да прави политики, а всъщност работата му много често е да прави скандали\", обясни още Вяра Емилова.  „БСП е мъдра, колективният разум на партията е мъдър. Обединени можем да продължим към победа на местните избори. Излязохме много по-силни\", коментира още Емилова и обърна внимание, че Корнелия Нинова е получила подкрепата на над 500 от делегатите на Конгреса.  ", "date": "2019.06.17", "title": " Вяра Емилова: Колективният разум на БСП е мъдър"}
{"url": "http://www.cross.bg/huawei-tehnologichni-kompaniyata-1606986.html", "text": "/КРОСС/ Huawei продължава да затвърждава позицията си на глобален технологичен лидер, като паралелно с това повишава и стойността на бранда си. Ежегодната класация на BrandZ за 100-те най-скъпи брандове в света, публикувана от WPP, поставя Huawei на 47-мо място в тазгодишната класация, което е с една позиция по-нагоре в сравнение с миналогодишното подреждане, като технологичният гигант е повишил с 8% стойността на своя бранд. Huawei успява да намери място в Топ 50 на класацията за четвърта поредна година.Революционните технологични иновации в устройствата на Huawei, като например камерата на P30 Pro, както и безпрецедентните технологии, стоящи зад сгъваемия 5G смартфон Huawei Mate X, успяха да възхитят както медиите, така и потребителите. Новите продукти на компанията бяха оценени много високо от световните технологични медии и спечелиха множество награди, като това логично се отрази положително и на продажбите.В качеството си на световен лидер в областта на бизнес анализите IDC посочи в своя най-скорошен Worldwide Mobile Device Tracker, че понастоящем Huawei е единственият смартфон доставчик, който отбелязва ръст, регистрирайки 50% увеличение на своите доставки на годишна база.Според IDC в момента Huawei притежава 19% дял от глобалния пазар на смартфони, като брандът е единственият от лидерите в бранша, който е повишил доставките си през първото тримесечие на 2019.Успехът на Huawei е в унисон на увеличаващата се тенденция за глобален успех на китайските технологични брандове. Четири от 9-те новопоявили се в класацията компании са от Китай, а в Топ 100 има общо 15 китайски компании.Отдадеността на Huawei към технологичните иновации, правещи по-лесен живота на потребителите, със сигурност ще укрепи авторитета на бранда и ще го прави все по-привлекателен за глобалната аудитория.Хуманитарните проекти не са нещо ново за Huawei. Инициативата на компанията \"AI for Good\" цели да покаже как изкуственият интелект би могъл да бъде решаващ фактор в стремежа за подобряване на качеството на живот и преодоляването на най-различни предизвикателства, стоящи пред човечеството. Другите настоящи проекти на компанията включващ адаптирането на книги специално за нуждите на деца със слухови увреждания, специално приложение за сканиране на лицевите изражения, целящо да помогне на незрящите, както и ранното диагностициране на зрителни увреждания с цел максимално ефикасно лечение.  ", "date": "2019.06.17", "title": "Huawei се изкачи в класацията за най-ценните брандове в света BrandZ"}
{"url": "http://www.cross.bg/izpita-tazi-prerazkaz-1606999.html", "text": "/КРОСС/ Над 61 000 ученици се явиха на изпита по български език и литература след 7. клас. В 7.00 часа тази сутрин в Министерството на образованието беше изтеглен вариант номер 1 на изпита.Произведението за преразказ е приказката \"Богатствата на момъка\" на Георги Русафов.Седмокласниците писаха преразказ по произведението на Георги Русафов \"Богатствата на момъка\", като казаха, че изпитът е бил изключително лесен. Заради това очакват и високи резултати.Около половин час преди края на изпита обаче в нашата редакция постъпи сигнал от родители, свързан с една отделна част от изпита, а именно текст, свързан с килимарството, като към него е била приложена и картинка на килим. От МОН разпространили варианта с цветна картина на този килим, а според родителите не всички училища имат и цветни принтери, заради това разпространили и черно-бели варианти. Според родителите това поставя децата в неравнопоставено положение, тъй като един от въпросите бил свързан с това какъв е килимът. От МОН коментираха, че въпросът и отговорът нямат нищо общо с цвета на килима, а по-скоро с формите в картинката. Това потвърдиха и децата, излизащи от изпита пред 32-о училище.Изпитът тази година е малко по-различен - той се състои от две части, но с обща оценка. Първата част съдържаше 25 задачи, от които: 18 със структуриран отговор, 6 с кратък свободен отговор и 1 с разширен свободен отговор. Втората част е преразказ. Изпитът-вход за гимназиите провери и тази година знанията на  седмокласниците. Училищата бяха улеснени. Не разпечатваха изпитните  комплекти. Те бяха предварително доставени и трябваше само да се  раздадат. Седмокласниците писаха с черен химикал. Причината: тази година за първи  път тестовете ще се проверяват електронно и това улеснява сканирането.  Всеки от листовете за отговори има и индивидуален баркод.Резултатите от изпитите ще са готови до 27 юни. От 3 до 5 юли ще се подават заявления за участие в класирането за гимназиите.Максималният брой точки, който могат да съберат седмокласниците е 100.", "date": "2019.06.17", "title": "\"Богатствата на момъка\" на Георги Русафов на изпита по литература след 7. клас"}
{"url": "http://www.cross.bg/kostinbrod-otnemane-dvama-1606987.html", "text": "/КРОСС/ Криминалисти от Главната дирекция „Национална полиция\" и ОДМВР-София проведоха специализирана полицейска операция срещу противозаконното отнемане на моторни превозни средства. Действията са реализирани на територията на Костинброд на 15 срещу 16 юни. В селскостопански двор в града са установени  шестима мъже - на 27 г., 37 г., 52 г., 30 г., 42 г. и 39 г., в момент на разглобяване на товарен, специализиран автомобил МАН. Установено е, че превозното средство е било откраднато на 14 юни от столицата и е на стойност 50 хиляди лева. Шестимата са местни жители, с множество криминалистически регистрации, свързани с противозаконни отнемания на МПС.На четирима от тях прокуратурата е повдигнала обвинения по чл. 346, ал. 2, т. 3 за противозаконно отнемане на МПС, като на двама от тях мерките им за задържане са удължени до 72 часа. Предстои внасянето на искане за постоянното им задържане от Районния съд в Костинброд. На други двама  е наложена мярка „парична гаранция\".Работата по случая продължава под надзора на Районната прокуратура - Костинброд. ", "date": "2019.06.17", "title": "Задържаха група за крадене на коли в момент на разфасоване на автомобил"}
{"url": "http://www.cross.bg/lahiri-reka-indiiiski-1607012.html", "text": "/КРОСС/ Индийски маг, който се опита да възпроизведе коронен номер на Худини, като скочи окован във вериги в река, не изплува на повърхността и има опасения за живота му, съобщи Би Би Си.Чанчал Лахири, известен като Мандраке, трябваше да се освободи сам от веригите и да изплува. Той обаче не се появи на повърхността на р. Хугли в Западна Бенгалия. Полицията и екип водолази претърсиха района и реката, но до неделя вечерта местно време не откриха мага. Чанчал Лахири не може да бъде обявен за мъртъв, докато не бъде открито тялото, казаха от полицията. Фотограф разказа, че преди номера е попитал Лахири защо рискува живота си заради магията.Ако го направя правилно, ще бъде магия. Ако направя грешка, ще стане трагедия\", казал Лахири с усмивка. Той добавил, че иска да възобнови интереса към фокусите. Преди повече от 20 години Чанчал Лахири е спуснат в стъклен сандък в същата река и излиза от нея успешно.", "date": "2019.06.17", "title": "Индийски маг изчезна в река след номер като на Худини"}
{"url": "http://www.cross.bg/pytin-sreshta-london-1607013.html", "text": "/КРОСС/ Британският премиер Тереза Мей обмисля среща с руския президент Владимир Путин по време на срещата на върха на Г-20 този месец в Япония в опит за затопляне на отношенията преди идването на власт във Великобритания на нов министър-председател, информират британските вестници \"Таймс\" и \"Гардиън\".Отношенията между Лондон и Москва достигнаха най-ниската си точка от Студената война насам след отравянето на бившия полковник от руското военно разузнаване Сергей Скрипал и дъщеря му Юлия в британския град Солсбъри през май 2018 г. с нервнопаралитичния токсин \"Новичок\". Мей обвини Русия, която отрече да е замесена по какъвто и да било начин. САЩ и европейските съюзници на Лондон се присъединиха към позицията на Мей и изгониха  от рекорден брой руски дипломати. В отговор Русия взе подобни мерки срещу западни дипломати, припомня Ройтерс. В. \"Таймс\" отбеляза, че среща с президента Путин ще се състои единствено ако има воля за осъществяването й. Предишната среща на Мей с Путин беше на форума на високо равнище на Г-20 в Аржентина през ноември миналата година, когато руският държавен глава разговаря с нея неофициално.Срещата на лидерите от Г-20 в японския град Осака на 28 и 29 юни ще бъде последният форум на световни ръководители, в който Мей ще участва като министър-председател. Тя подаде оставка на 7 юни и през юли напуска поста. ", "date": "2019.06.17", "title": "Лондон и Москва планират среща между Тереза Мей и Владимир Путин "}
{"url": "http://www.cross.bg/patzienti-pomosht-vreme-1606996.html", "text": "/КРОСС/ След пороите и с покачване на температурите зачестиха случаите на атаки в очите от кърлежи и червеи, казаха д-р Гергана Попова, началник на отделението по очни болести в УМБАЛ-Пловдив. Тя припомни, че и миналата година по това време пациенти са търсили помощ при специалистите.Пациентка се обърнала за съдействие с оплакване, че нещо й дразни в окото. При прегледа медиците откриват 8-9 миниатюрни червейчета с размер около 2 мм всяко в конюнктивния сак. Не е ясно как точно са попаднали в окото, тя предполага, че е станало, докато е била на разходка в гората. Със същите оплаквания е било и момче на 14 години, което редовно ходи на тренировки на гребната база.  При друга жена  е открит кърлеж на  клепача, който е бил успешно отстранен.Най- неприятният случай е на пациентка с оплакване от постоянно дразнене в едното око и чувство за чуждо тяло. При огледа под конюнктивата се установява   червей с дължина 1 см, нагънат като топка. Докато я подготвят за оперативна интервенция, той успял да „изчезне\". Дори изследването с ядрено-магнитен резонанс не успяло да го открие. В момента е под наблюдение. Вероятно е ларвата е попаднала по време на преход в планината през почивните дни.Най-често пациентите търсят помощ след разходки сред природата, особено ако са си правили пикник и са седели на тревата, каза д-р Попова. Другият поток от пациенти пристига от Гребната база в Пловдив. Според нея най-голям е рискът за децата в тези случаи, защото тичат по неокосените треви и тъй като са по-ниски на ръст, лесно стават жертва на хвъркати, пълзящи и всякакви гадинки.Лечението е хирургично, след това пациентите провеждат медикаментозно и задължително се наблюдават от очен специалист. Миналата пролет са обслужени десетина пациенти, хубавото е, че при нито един от тях не се е стигнало до усложнения и последици.Нейната препоръка е хората да се пазят от неокосени ливади и с повишено внимание да посещават дори тревни площи, които са обработвани. През топлите месеци е задължително да носят очила, които биха ги предпазили от летящи и пълзящи гадинки, но и от силните слънчеви лъчи.", "date": "2019.06.17", "title": "Очни лекари от УМБАЛ-Пловдив спасяват зрението на пациенти, жертви на кърлежи и червеи"}
{"url": "http://www.cross.bg/kyltyrata-geiiming-chast-1606985.html", "text": "/КРОСС/Палата номер 10 на Пловдивския панаир ще бъде домакин на най-голямото младежко събитие за лятото в Пловдив - Anime & Gaming Festival 2019. Фестивалът, който ще се проведе на 22.06.2019 (събота), е част от официалната програма на Пловдив - Европейска столица на културата 2019и ще даде възможност на пловдивчани да се запознаят отблизо с японската поп-култура и най-новото от света на гейминга. В един ден всички гости ще могат да се насладят на наситена програма от косплей (Cosplay), к-поп (k-pop), гейминг, работилнички, японски традиционни изкуства, демонстрации, лекции и много други. Тематични щандове на магазини от цялата страна пък ще предложат на осетителитемного продукти, свързани с аниме и гейминг културата - манга, комикси, фигурки, тениски и много други.Специални гости на събитието ще бъдат косплей дуото MioMayo, които идват чак от Япония и са представители на страната на изгряващото слънце в World Cosplay Summit за 2018. MioMayo ще имат панел на сцената, част от който ще бъде и представление с японски мечове. Артистичното дуо ще отдели цял час за среща с феновете и ще бъде жури на специалния Cosplay конкурс в рамките на събитието, който е с награден фонд от 1000 лева, осигурени от Coca-Cola.В паузите между отделните събития ще можете да се включите в някоя от работилничките на място. Очакват ви Pixel art, Кири-е, Оригами и Gunpla майстори, които ще ви предизвикат да развихрите въображението си и да направите шедьовър!За феновете на гейминга ще има три големи зони, оборудвани с всичко нужно за един истински гейминг фестивал. Последен модел лаптопи и десктоп конфигурации, осигурени от Lenovo, на които ще се провеждат турнири и предизвикателства по League of Legends, Fortnite, Apex Legends и други, с големи парични и предметни награди. В същата зона ще се проведе и голям турнир по Brawl Stars (Showdown) с водещ Slavi \"The Clashers\".Помислено е и за феновете на класическите и аркадни игри. В специалната RETRO зона на Nescafe 3in1 всеки ще може да поиграе на Super Mario, Танкове, Mortal Kombat, Street Fighter и дори StarCraft I или Quake 2. Цялото това забавление е на изключително достъпната цена от 5 лева, адецата до 7 години ще влизат безплатно с пълнолетен придружител.Билетите са в продажба в мрежата на Eventim, в бензиностанции OMV, а ще бъдат налични и на място на касата на Пловдивския панаир. Проектът е част от официалната програма на Пловдив - Европейска столица на културата 2019, Фокус: Японска култура.", "date": "2019.06.17", "title": "Международен фестивал за аниме и гейминг ще превземе Европейската столица на културата"}
{"url": "http://www.cross.bg/naem-diana-hora-1606972.html", "text": "/КРОСС/ Приятел под наем. Това е една от най-новите услуги, която се предлага у нас. Така срещу заплащане приятелите под наем могат да изслушат проблемите ви, да отидат с вас на кино или... да се представят за ваш партньор пред близки и колеги.„Предлагам нова услуга на пазара! Идеята не е от вчера, но в България реално не е развита. Rent a friend. Toчно така звучи. Това е услуга предлагаща приятел срещу заплащане. Услугата не включва еротика\". Това гласи обява в социалните мрежи.Само от пускането на обявата досега имам поне 5 срещи, които са за 2 дни. Имаш нужда да ходиш на шопинг, нов си и не познаваш града? И решават да си наемат човек, който да ги придружи, разказва Диана Николова. Често хората, наемащи приятели, имат нужда само от слушател, разказва тя. Понякога е много по-лесно да споделиш с непознат, защото няма да те осъжда, да разкаже на останалите ти приятели и да те предаде, смята Диана.Много хора изграждат фалшив образ пред близките с идеята да не разочароват роднините и съответно понеже имат нужда от разкриване, те предпочитат това да е анонимно лице, обяснява психолингвистът Стела Богомилова. Много сме критични. Това си е наша черта. Непрекъснато трябва да се дават оценки, да се отсъжда. Според Стела Богомилова, която познава добре и психологията, и езика, до приятел под наем стигат хора претърпели лични кризи. Общо взето хора, които прибягват към такива услуги, са хора, които са претърпели криза на доверието. Имат някакъв посттравматичен синдром, отхвърляне, загуба на близък, обяснява Богомилова.Диана признава, че е търсена, за да бъде представена като гадже пред родители, пред бивша приятелка, пред приятели.Базова цена е 10 лева на час и според активностите може да се вдигне, обяснява Диана. Когато са бизнес срещи, когато приятел трябва да се постави пред други хора - тогава излиза по-скъпо. Така сумата може да стигне до 50 лева на час.Много е важно този човек под наем да бъде все пак сроден и сходен по отношение на нашите виждания - визия, темперамент, култура и така нататък, обяснява Богомилова.А всяка среща крие своите рискове, защото не знаеш на кого ще попаднеш. Затова особено важна е предварителната преценка. И докато за приятеля под наем Диана няма проблем да застане пред камера и да разкаже за услугата, то повечето, които се възползват от нея  - го пазят в тайна. ", "date": "2019.06.17", "title": "Нова услуга: Rent a friend"}
{"url": "http://www.cross.bg/mirchev-horata-partiyata-1606973.html", "text": "/КРОСС/ „Вчерашният Конгрес беше оздравителен за БСП, тъй като преди това имаше напрежение в Националния съвет - органът, който взема решение за поведението на партията. Предстои най-важната задача - да се мобилизираме и да си направим изводи от изминалите изборите - за да се явим по-силни на следващите\". Това заяви народният представител от ПГ на „БСП за България\" Стоян Мирчев пред БНТ.  По думите му в БСП решенията се вземат демократично, а в същото време е имало негови колеги, които са критикували действията на партията. „Точно вчера се изчистиха тези недоразумения между нас\", коментира Мирчев. „Г-жа Нинова искаше да подаде оставка - както във всяка една демократична и цивилизована държава, в която лидер търпи загуба и поема отговорност. От страна на някои наши колеги обаче това беше използвано, за да се уредят вътрешни различия между тях и сегашното ръководство. Партията реагира много единно и се получиха настоявания да се оттегли оставката от структурите по места\", уточни социалистът. Той изрази мнение, че в навечерието на местните избори не е подходящо партията да се занимава със себе си. Мирчев отбеляза, че е сигурен, че решението за оттегляне на оставката е коствало много на Нинова. „БСП излезе единна и цяла.  БСП е единственият осезаем ляв политически субект в България. Ще говорим за политиката, която е в интерес на хората, а не за нас самите - за да ни припознаят хората като алтернатива\", категоричен бе народният представител. По думите му БСП започва подготовката на  документите и платформи за местния вот и ще обърне внимание на проблемите, които хората срещат в ежедневието си.", "date": "2019.06.17", "title": "Стоян Мирчев: Конгресът беше оздравителен, БСП излезе единна и цяла"}
{"url": "http://www.cross.bg/initziativata-tazi-depytatite-1606976.html", "text": "/КРОСС/ Година след като 51 234 граждани се подписаха под инициативата за забрана за отглеждане и убиване на животни само заради кожите им, инициативата беше представена на вниманието на депутатите. Отговор все още няма. Затова от инициативата организират на 19 юни в 9.00 часа протест пред сградата на Министерски съвет с надежда да бъдат чути от премиера Бойко Борисов, който да припомни пред депутатите, че трябва да реагират пред тази гражданска инициатива.\"Случиха се много неща (от внасяне на законопроекта до днес). Много е важно да отбележим, че откакто сме внесли законопроекта миналата година по това време, не сме спирали да провеждаме разговори с депутати и с политици относно важността на тази мярка. Нито един от депутатите не се против, нито пък посочиха аргументи срещу забраната\", каза пред БНР Петя Алтимирска от сдружение \"Кампания и Активизъм за Животните в Индустрията \" (КАЖИ) в отговор на въпроса какво се случи от 22 юни до днес.В интервю за предаването \"Преди всички\" тя посочи още:\"Не е тайна обаче, че липсва политическа инициатива от страна на самите партии\". \"Не е тайна, че тази пасивност се дължи на силното финансово лоби, влиянията от страна на бизнеса\".Алтимирска коментира още и защо протестът не е пред парламента, а пред Министерски съвет. ", "date": "2019.06.17", "title": "Протест пред МС срещу убиването на животни "}
{"url": "http://www.cross.bg/syperizrigvane-astronomi-zvezdi-1606974.html", "text": "/КРОСС/ Астрономи от Колорадския университет в Боулдър заключиха, че през следващите 100 години може да има слънчево суперизригване, свързано с отделяне на енергия, която е хиляда пъти по-мощна от тази при обичайните изригвания на светилото, съобщи Сайънс алърт.Подобни изригвания са характерни за младите звезди. Смяташе се, че е невъзможно да има суперизригване в Слънчевата система. Астрономите са анализирани данни, получени от космическите телескопи \"Кеплер\" и \"Гая\", както и от наземната обсерватория \"Апачи пойнт\" в Ню Мексико. Те констатирали, че суперизригвания е имало на 43 подобни на Слънцето звезди.По мнението на учените катастрофалният феномен ще доведе до технологичен колапс на съвременната цивилизация, ще нанесе щети за трилиони долари в целия свят и ще предизвика неочаквани техногенни катастрофи и стихийни бедствия. ", "date": "2019.06.17", "title": " Астрономи предвиждат слънчево суперизригване в близките 100 години"}
{"url": "http://www.cross.bg/bulgariya-razpredelenie-faktyra-1606981.html", "text": "/КРОСС/ Две от дружествата на ЧЕЗ в България грабнаха Зелените Оскари в тазгодишното издание на конкурса „Най-зелените компании в България\" 2019 г., организиран от b2b Media„ЧЕЗ Разпределение България\" бе сред големите победители в конкурса. Активната политиката за опазване на околната среда на дружеството беше отличена с първо място в категория „Енергетика, воден сектор\". Журито оцени високо комплекса от мерки, които ЧЕЗ Разпределение прилага, както и сериозните финансови инвестиции, допринасящи за подобряване състоянието на компонентите на околната среда. Компанията спечели и първо място в категория „Зелен проект\" с проекта си „Живот за птиците\" (LIFE16 NAT/BG/000612), който се изпълнява съвместно с Българското дружество за защита на птиците. Проектът е с бюджет 2,65 млн. евро.  ЧЕЗ Разпределение инвестира в него над 800 хил. евро , както и човешки ресурс и усилия за неговото изпълнение. Финансиране от 1.85 млн. евро е осигурено от Европейската комисия по програма Life на Европейския съюз. Дейностите по намаляване на конфликта диви птици-електропроводи, изпълнявани в партньорство с БДПЗ, ще продължат до края на 2022 г. Чрез реализиране на проекта ще бъдат обезопасени около 4000 железобетонни и 1200 железорешетъчни стълба, около 120 км въздушни електропровода и рискът от сблъсък на птици в стълбове ще бъде намален с 90%. Дружеството ще обезопаси 900 гнезда на белия щъркел на територията на Западна България. Във връзка с проекта ЧЕЗ Разпределение участва в разработването на безопасен за птиците стълб, от които 40 прототипа ще бъдат въведени в експлоатация до края на програмата.ЧЕЗ Разпределение България получи и Голямата награда за цялостно представяне.Друго дружество от Групата ЧЕЗ в България - „ЧЕЗ Електро България\" бе отличено за най-добра ПР кампания с проекта си We Do Green - инициатива на Дружеството за засаждане на дървета в обезлесени територии в гори, паркове и населени места в Западна България. Една от целите на We Do Green бе популяризирането на електронната фактура като удобен и сигурен начин за получаване на месечните сметки, който дава и възможност за личен принос към опазване на природата. По време на събитията от We Do Green през 2018 г. над 300 доброволци засадиха 1 774 дървета на територията на Западна България. Използващите електронна фактура клиенти на „ЧЕЗ Електро България\" АД спасиха от изсичане три пъти повече дървета. Предоставяната от компанията възможност за електронна фактура позволи на клиентите да намалят използването на хартия с 9  888 000 листа годишно, с което всяка година спестяват 211 мегаватчаса електроенергия, необходима за производството им. През последните години устойчиво нараства броя на клиентите, които предпочитат да получават сметките си по електронен път. 423 000 клиенти на „ЧЕЗ Електро България\" АД вече оцениха удобството, сигурността и екологичните ползи на електронната фактура. През 2018 г. отказалите се от хартиения носител на сметката за електроенергия са 44 787. Близо 17 000 от тях направиха регистрацията си за електронна фактура по време на We Do Green.„Преди почти петнадесет години ЧЕЗ дойде в България с визията да наложи нови стандарти не само в качеството и сигурността на снабдяването с електроенергия и обслужването на клиентите в Западна България, но и с разбирането, че трябва да бъдем надежден партньор на обществото и да се ангажираме с обществено значими каузи\", заяви Карел Крал, регионален мениджър на ЧЕЗ за България. „Ние успяхме и днес сме утвърден инвеститор, работодател и член на обществото като сме реализирали повече от 120 обществено полезни инициативи\", допълни той.Акцентите в политиката на дружествата на ЧЕЗ в България са насърчаване и подпомагане на професионалното образование и на младите таланти, опазване на природата и развитие на околната среда и доброволчество. ", "date": "2019.06.17", "title": "ЧЕЗ грабна зелените Оскари"}
{"url": "http://www.cross.bg/hyaveii-roiiters-qualcomm-1606975.html", "text": "/КРОСС/ Водещи американски доставчици на микрочипове за \"Хуавей\" (Huawei), включително Qualcomm и Intel, подлагат на предпазлив натиск правителството на САЩ, в опит да облекчат забраната за продажби на техни компоненти на китайския технологичен гигант, въпреки че самата \"Хуавей\" избягва подобно правителствено лобиране, съобщава Ройтерс, цитирайки източници, запознати с въпроса.Ръководители от най-големите производители на чипове от САЩ Intel и Xilinx Inc са присъствали в края на месец май на среща с Министерството на търговията, на която са обсъдили поставянето на \"Хуавей\" в т.нар. \"черен списък\", според един от източниците на Ройтерс.Американските власти наложиха забрана на доставчиците от САЩ да продават техни компоненти (чипове) на \"Хуавей\" - най-голямата компания за телекомуникационно оборудване в света, без специално одобрение, поради това, което според правителството е въпрос на националната сигурност.По-рано този месец действащият бюджетен шеф на Белия дом се опита да забави прилагането на забраната, съобщи \"Уолстрийт джърнъл\", твърдейки, че тежестта от това ще падне върху американски компании, които са работили с \"Хуавей\".Източниците на Ройтерс посочват, че компанията Qualcomm също е поставила под натиск Министерството на търговията по този много важен въпрос.Производителите на чипове твърдят, че продаваните от \"Хавей\" устройства като смартфони и компютърни сървъри използват обикновени достъпни части и е малко вероятно да представляват проблем за сигурността, както този по отношение на 5G мрежовото оборудване на китайската технологична фирма.\"Това няма за цел да помогне на \"Хуавей\". Става дума за предотвратяване увреждането на американските компании\", посочи един от източниците на Ройтерс.Така например, компанията Qualcomm желае да продължи да доставя чипове на \"Хуавей\" за обикновени устройства като телефони и смарт часовници.Агенцията отбелязва, че през 2018-а година \"Хуавей\" е закупила компоненти за 70 млрд. долара, като около 11 млрд. долара от тези средства са отишли в американски технологични фирми, включително в Qualcomm, Intel и Micron Technology Inc.Асоциацията на полупроводниковата индустрия (SIA), призна, че е организирала консултации с правителството на САЩ от името на тези фирми, за да им помогне да информират властите във Вашингтон за влиянието на забраната върху техния бизнес. ", "date": "2019.06.17", "title": "Американските производители на чипове лобират за облекчаване на забраната на \"Huawei\" "}
{"url": "http://www.cross.bg/otnoshenie-bila-vuzdyha-1606969.html", "text": "/КРОСС/ 1000 лева бе глобена фирма заради нехуманно отношение към кокошки-носачки. Пернатите били отглеждани в Смядово, но при проверка от Агенцията по безопасност на храните се оказало, че в трите халета била измерена темпeратура на въздуха между 10,6 и 14,4 градуса. Това обаче е в разрез с наредба, според която се изискват от 15 до 25 градуса. Разминавания имало и с влажността на въздуха, тъй като от допустимите 60-70%, била замерена 86%.Санкцията била наложена от БАБХ, но собственикът обжалвал пред Районния съд във Велики Преслав. Магистратите обаче го потвърдили като правилно.Последвало и дело в Административен съд, но и оттам оставят в сила наказанието.Според магистратите не е спазена наредбата за минималните изисквания за хуманно отношение при отглеждане на кокошки носачки. ", "date": "2019.06.17", "title": "Глобиха фирма заради нехуманно отношение към кокошки "}
{"url": "http://www.cross.bg/bulgariya-temperatyri-zapadna-1606971.html", "text": "/КРОСС/ Следващата седмица по морето се очакват тропични нощи. Минималните температури ще са над 20 градуса. В края на седмицата пък ще има и тропични дни с максимални температури над 35 градуса. Такава прогноза направи в студиото на \"Здравей, България\" климатологът доц. Георги Рачев. Той допълни, че в Бургас максималните температури до края на месеца ще са между 27 и 30 градуса. Минималните температури ще са над 24. Такава ще е и температурата на водата.Лятото е най-дългият сезон в България. По някои показатели лятото е настъпило още през май. На 23 юни ще превалява в София и Западна България. Това е типично време за юни, коментира доц. Рачев. По думите му през юли ще има повече валежи в Западна България от нормалното. В източната част по-малко. По-хладно ще е в Северна България. Очаквам лято с нормални и по-високи от нормалните температури, като над Западна България валежите ще бъдат повече, обясни още климатологът. От 2000 година насам сме нямали студено лято, заяви още  той и допълни, че времето все още е много влажно. Именно за това посъветва възрастните хора да си стоят вкъщи в часовете от 13 до 18 часа. ", "date": "2019.06.17", "title": "Климатологът: Нови тропически нощи следващата седмица"}
{"url": "http://www.cross.bg/kipur-tzipras-sanktzii-1606960.html", "text": "/КРОСС/ Гръцкият премиер Алексис Ципрас поиска да се наложат санкции на Турция, ако се потвърди, че страната извършва сондажи в Изключителната икономическа зона на Кипър. Това стана в рамкиращите на Съвета за национална сигурност, който се събра на извънредна среща в неделя.След разговор с президента на Кипър, Ципрас съобщи, че са били обсъдени съвместните стъпки, които трябва да бъдат предприети в рамките на ЕС, включващи и двете страни.Според него всички гърци трябва да се чувстват напълно в безопасност, а съобщението до Анкара е че „всеки, който наруши суверенните права на Гърция и Кипър, както и международното право, ще се изправи пред последствията\". ", "date": "2019.06.17", "title": " Ципрас: Ще наложим санкции на Турция, ако се потвърдят сондажите край Кипър"}
{"url": "http://www.cross.bg/puteki-klinichnite-dogovor-1606959.html", "text": "/КРОСС/ Здравната каса и Лекарският съюз се очаква да подпишат днес Анекс към Националния рамков договор за медицинските дейности, който отразява увеличението на цените на значителен брой клинични пътеки с между 10 и 30 процента. Обърнато особено внимание на неонатологичните и педиатричните пътеки.До решението за увеличаване на цените на клиничните пътеки за деца се стига след протести на медиците от специализираната детска болница в столицата. На свое заседание Надзорният съвет на Здравната каса одобри проект на Договор за изменение на Националния рамков договор между касата и Българския лекарски съюз за 2018 г.Според Анекса в областта на неонатологията увеличението на клиничните пътеки е с 20-30% или от 1440 до 1670 лв. Увеличението на клиничните пътеки за лечение на деца е също с 20-30% или от 840 до 2 400 лв., На сто процента е увеличена клиничната пътека за септични (бактериални) артрити и остеомиелити при деца под 18-годишна възраст  - 2400 лв. С 30% се увеличават пътеките за диагностика и консервативно лечение на онкологични и онкохематологични заболявания, възникнали в детската възраст - 1300 лв.За да се обезпечат финансово увеличените цени на клиничните пътеки, Надзорният съвет реши да се освободят 50 милиона лева от резерва на касата. ", "date": "2019.06.17", "title": "Анекс към Националния рамков договор ще подпишат НЗОК и БЛС"}
{"url": "http://www.cross.bg/boing-kompaniyata-organi-1606957.html", "text": "/КРОСС/ Главният изпълнителен директор на \"Боинг\" призна, че компанията е допуснала грешка с проблемната предупредителна система в кабината на модела \"737 Max\" преди двете смъртоносни катастрофи с най-продаваните самолети, съобщава БГНЕС.Председателят и главен изпълнителен директор Денис Мюленбург каза, че \"Боинг\" не е успял да комуникира адекватно с регулаторните органи и клиентите, но защити широкия инженерен и дизайнерски подход към софтуера за контрол на предната част на самолета, който е в основата на разследването на произшествията, довели до спирането на полетите с този модел по целия свят.Мюленбург призна още, че компанията е допуснала грешка и заради това, че не уведомила регулаторните органи и клиентите за дефектна предупредителна светлина на кабината на \"737 Max\".Изпълнителният директор на \"Боинг\", който е под кръстосан огън заради дизайна на \"Max\" и заради начина, по който се отнесе към кризата с компанията обяви, че все повече от регулаторните органи смятат, че \"Max\" трябва отново да получи разрешение за полети. Той изрази очакване, че това ще стане още тази година.Американската федерална авиационна администрация е обвинявала \"Боинг\", че повече от година не е уведомил регулаторите, че индикатор за безопасност в кокпита на \"Max\" не работи. Пилотите са ядосани, че компанията не ги е информирала за новия софтуер, който е свързан с катастрофите в Индонезия и Етиопия, при които загинаха 346 души. ", "date": "2019.06.17", "title": "Боинг\" призна за грешката в модела \"737 МАХ\""}
{"url": "http://www.cross.bg/ostavkata-partiyata-stypor-1606962.html", "text": "/КРОСС/ Когато подавах оставката си, смятах, че така е морално председателя, лидера да поеме отговорност за резултатите от изборите и понеже в БСП от няколко години имаме остри спорове, така че дадох изход тези спорове да се решат по най-достойния начин - да се излъчат кандидати, да отидем пред партията и да бъде избран по-добрия, а другия да замълчи и да започнем да работим заедно. Това каза в сутрешния блок на БТВ „Тази сутрин\" Корнелия Нинова, председател на БСП. Две причини ме накараха вчера да се откажа от подаването на оставката. Събитията след оставката - моята грешка е, че не прецених правилно последствията, че подходих принципно както винаги, дайте отиваме на състезание и по-добрия да спечели. Нищо подобно не се случи. Първата причина е, че започна търговията за БСП - започнаха лобита, групи, бизнесмени да се събират, да правят планове, да излъчат кандидат, който е удобен, тръгнаха по структурите да демотивират хората, да ги натискат. Това ме притесни, защото виждах как това, което последните три години градихме, просто изтича, разсипва се - започват процеси на разделение и на агресия едни срещу други в партията. Втората причина е реакцията на членовете на партията и симпатизантите - след оставката ми, моето впечатление е, че партията една седмица беше в ступор - председателя подава оставка, опозицията излиза по всички медии и ме громи, което нашата партия много не одобрява и беше едно мълчание и ступор. В момента, в който тръгнаха интересите по структурите на БСП, да ги делят, да ги уговарят за един или друг кандидат, срещу мен и така нататък - този ступор прерасна в гняв. Започнаха декларации, решения на общите на партийните организации, на областните съвети.Най-притеснителното, което досега не съм казвала досега е, че започнаха членове и цели структури да изявяват желание да напускат партията и започнаха да връщат партийни книжки. Това направо ме стресира, коментира Нинова. В крайна сметка си дадох сметка, че моята оставка може да доведе до сериозен спад в подкрепата за БСП, поне временно. След време тя щеше да се стабилизира, но ни предстоят местни избори и щяхме да отидем на тези местни избори разбити и това ме накара да мисля как да реагирам, допълни председателят на левицата. ", "date": "2019.06.17", "title": "Нинова: Не прецених правилно последствия от оставката си, когато я подавах"}
{"url": "http://www.cross.bg/chepelare-asenovgrad-tynelite-1606964.html", "text": "/КРОСС/ От днес до 19 юни, от 8 ч. до 17 ч., движението през тунелите на път ІІ-86 Асеновград - Чепеларе ще се извършва в една лента, съобщават от Агенция „Пътна инфраструктура\".Причината е почистване на стените, настилката и о ветителните тела в съоръженията.Необходимо е шофьорите да карат внимателно и със съобразена скорост, като спазват стриктно поставената сигнализация и указания. ", "date": "2019.06.17", "title": " Почистват тунелите по пътя Асеновград - Чепеларе "}
{"url": "http://www.cross.bg/zhivotnite-svoge-ybili-1606967.html", "text": "/КРОСС/ Софийският окръжен съд гледа мярката за неотклонение на собственика на пет кучета, убили човек.Инцидентът стана на 6 юни в село Владо Тричков край Своге.39-годишен мъж беше нападнат от животните от породата Кане Корсо, докато се разхожда. Пред съда в Своге собственикът на животните заяви, че съжалява за случилото се. ", "date": "2019.06.17", "title": "Съдът гледа мярката за неотклонение на собственика на кучетата, убили човек "}
{"url": "http://www.cross.bg/chasa-politziyata-ryski-1606968.html", "text": "/КРОСС/ Млад мъж е загинал при тежък пътен инцидент снощи в Пловдив.  От полицията уточниха, че сигналът е получен около 23.30 часа.По първоначални данни на кръстовището между булевардите \"Руски\" и \"Шести септември\" Ситроен е преминал на червен сигнал на светофара и е блъснал 34-годишен пешеходец.Пристигналият лекарски екип е констатирал смъртта на младия мъж. За 24 часа е задържан 52-годишният шофьор. Пробите му за алкохол и наркотици са отрицателни.Във Второ РУ е образувано досъдебно производство. Уведомена е Окръжна прокуратура, допълват от полицията. ", "date": "2019.06.17", "title": "Пешеходец загина при катастрофа на бул. \"Руски\" "}
{"url": "http://www.cross.bg/lineiikata-maiikata-pomosht-1606963.html", "text": "/КРОСС/ Съмнения за лекарска грешка във Враца. 28-годишният Веселин Георгиев умира на път за болницата, а близките му винят лекарите, защото не са му оказали нужната помощ. Мъжът е работел като багерист. В събота се почувствал зле. Предположи, че е изстинал, болеше го гърлото. Казваше, че е жаден и дишаше тежко, споделя майката на починалия в интервю, излъчено в сутрешния блок на БТВ „Тази сутрин\".Сутринта му беше трудно да стане. Краката му бяха оттекли и се обадих в Бърза помощ. Линейката дойде за 10 минути. Веселин седеше в леглото и дишаше тежко. Той е доста пълен и се наложи да извикат пожарникари, за да помогнат да се качи в линейката. След като го натовариха, линейката отказа да запали и пожарникарите я избутаха. При тръгването Веселин пада по очи в линейката, при което трудно си поема въздух. Помолих да спрат и да го обърнат, след което ме изхвърлиха от линейката. Пътувахме с кола след линейката. Когато пристигнахме до болницата ме попитаха дали съм му взела личната карта, защото е починал. Аз линейка ли повиках или катафалка, пита се майката. На мен ми казаха, че е починал в линейката. В смъртния акт обаче нито има ден, нито час на смъртта, споделя жената.По думите на майката на сина ѝ са оказали неадекватна първата помощ. Вместо да му поставят Урбазон, за да облекчат дишането му, са му поставили Морфин. В заключението на лекарите е посочено, че мъжът е починал от инсулт.Уведомена е прокуратурата. Започнало е досъдебно производство по случая. ", "date": "2019.06.17", "title": " Съмнения за лекарска грешка във Враца"}
{"url": "http://www.cross.bg/ninova-ostavka-dragomir-1606966.html", "text": "/КРОСС/ \"Корнелия Нинова взе правилно решение като обяви, че оттегля оставката си и конгресът на БСП даде своя вот на доверие към нея и към реформата, която тече вътре в партията\", каза в предаването „Преди всички\" по програма \"Хоризонт\" депутатът Драгомир Стойнев - член на Изпълнителното бюро на БСП:\"Корнелия Нинова е принципен човек, също така е и емоционална и е нормално, когато има загуба, човек да подаде оставка. Ако не бяха местните избори, оставка щеше да има, сигурен съм. Корнелия Нинова преглътна своето его, съобрази се с мненията на членовете на конгреса, съобрази се със структурите, които от цялата страна призоваваха Нинова да не подава оставка, и е съвсем нормално тя да промени своето мнение\".ГЕРБ отказаха поканата на парламентарната група на БСП за разговори за предстоящите промени на размера на годишната държавна субсидия за партиите, каза Драгомир Стойнев и подчерта, че БСП е „за\" намаляване на субсидията:\"Относно субсидията ние сме за нейното намаляване, но тя да не пречи за нормалното функциониране на партията. Ние във вторник ще имаме среща с \"Обединени патриоти\" и Движението за права и свободи. Ако идеята е политическите партии да бъдат напазарувани от българските олигарси, ние от БСП сме категорично против. Затова ние ще предложим вариант, който да води към намаляване на партийната субсидия, но също така да не се задушава нормалната работа на политическите сили и те да запазят своята независимост\". ", "date": "2019.06.17", "title": "Драгомир Стойнев: Нинова взе правилно решение с оттеглянето на оставката "}
{"url": "http://www.cross.bg/chasa-sega-tryd-1606951.html", "text": "/КРОСС/ в. 24 часа -  След като Конституционният съд бе сезиран, Президентът Радев сложи втора тапа на околовръстното - има пари, но няма как да го почнат през юлив. Монитор - Фарси, урду и суахили вдигат ценатав. Монитор -  „Гражданската\" - според щетите, а не според нарушениятав. Монитор -  Жандармерист в банди за нелегален тютюнв. Сега -  Цената на раждане в болниците тръгва от 900 лв. и стига 2400 лв.в. Телеграф -  Кърлежи смучат по 50 на денв. Труд - Туроператори пред фалит гледат към чужбина заради данъчна наредбав. Труд -  Стотици дела срещу магистрати водят криминални типовеВ. 24 часа - Нинова върна оставката, остава лидерв. 24 часа - Полицай возил като куриер тютюн на банда, ощетила бюджета с 3 млн. лв.в. 24 часа -  Днес награждават победителите в петия сезон на „Големите малки\"в. 24 часа - 60 000 лв. глоба  за незаконен къмпингв. 24 часа - Нови влакове на юг, за да се движат със 160 км/час, на север -най-добрите старив. 24 часа -  З-ма приятели от Долен летят с беемве, за да празнуват рождения ден на  Мартин - на 5-ия км загиват в катастрофав. 24 часа - 30 млн. лв, в 19 проекта правят Монтана европейски градв. 24 часа - Тонове строителен отпадък струпани край Асеновградв. Сега - Правосъдното министерство крие разговорите с ЕКв. Сега - Малката община Летница се оказа рекордьор по ръст на заетосттав. Сега - Най-скъпите ниви са в Балчик - 2600 лв./дкав. Телеграф - Дебатът за финансиране на партиите по US модел е нуженв. Труд - До 300 лв. бонуси за IT спецове в армиятав. 24 часа - Учителката по биология, която вкара селско училище в топ 3 на матурите: Преподавам на разбираем език, дисциплината също е важна - в час джиесемите на децата са на бюрото мив. 24 часа -  Десислава Танева министър на земеделието, храните и горите: Опитват измами със субсидии за лук, моркови и чесън, ще ги спремв. Монитор - Ярив Лернер, изп. директор на „Ню Бояна\": Хора от цял свят стажуват в Киноцентърав. Сега -  Георги Апостолов: \"Грешка беше, че изтече информация за младежа от Пловдив\"в. Телеграф -  Зам.-министърът на образованието и науката Таня Михайлова: 16 000 квестори пазят седмокласниците на изпитав. Труд - Посланикът на Швеция в България Н. пр. Луиз Бергхолм пред Труд: Подадохме много конкурентна и привлекателна оферта за самолетив. 24 часа -  Вестникари, защо спите за ДДС-то?в. Монитор - Погубени от преводав. Сега - Пропаганда със 160 км/чв. Сега -  Докога с това лицемерие за партийните листи?в. Сега - Осигуряване: рестарт или фалитв. Телеграф - Двойна присъда за алчността в униформав. Труд - Дезориентирани повелители на общественото мнениев. Труд - Без субсидии партиите стават по-зависими от корпоративни интереси  ", "date": "2019.06.17", "title": "Преглед на вестниците "}
{"url": "http://www.cross.bg/musk-ilon-tosky-1606949.html", "text": "/КРОСС/  Издание Futurism неволно свърза основателя на SpaceX Илон Мъск и млади руски учени. Отборът ToSky на Томския държавен университет пусна в стратосферата кола-играчка с портрета на шефа на \"Роскосмос\" Дмитрий Рогозин. Въпреки това изданието писа, че това е било провокация към Илон Мъск и пускането на реалния автомобил в земната орбита.\"Не ме карайте да ви предизвиквам на рап-битка!\", писа от своя страна Мъск в Twitter.Отборът ToSky съобщи, че приема предизвикателството. Участниците му разкриха подробности около пускането на колата-играчка - първият етап се е приземил на 150 км от мястото на пуска, вторият - пообикалял 16 часа на 18-20 км, след което се приземил на две хил. км от началната си точка.Ракетата-носител SpeceX Falcon Heavy изведе в орбита спортна кола Tesla Roadster в началото на миналата година. От \"Роскосмос\" нарекоха изстрелването на електромобила в космоса \"добър трик\", припомня life.ru.  ", "date": "2019.06.17", "title": "Илон Мъск прие като провокация изпращането на \"Рогозин в космоса\""}
{"url": "http://www.cross.bg/promeni-v-pravitelstvoto-v-severna-makedoniya-1606950.html", "text": "/КРОСС/ Македонският премиер Зоран Заев съобщи, че ще извърши промени в правителството и в страната няма да се провеждат предсрочни парламентарни избори. Според него, след \"ремонта\" кабинетът ще има капацитета да се справи с предприетите реформи.Това изявление бе направено в Охрид, на заседание на управляващата социалистическа партия.Също така остава приоритет интеграцията на страната в ЕС и НАТО. ", "date": "2019.06.17", "title": "Промени в правителството в Северна Македония"}
{"url": "http://www.cross.bg/pochti-gradysa-obyad-1606954.html", "text": "/КРОСС/ До обяд слънцето ще преобладава в почти цялата страна. В ранния следобед обаче очакваме валежи, гръмотевични бури и градушки, които ще обхванат западните и централните райони на страната. Температурите ще са високи - между 29 и 34 градуса. Вятърът в късния следобед ще се усили в източната половина на страната, където поривите му ще гонят 30-40 километра в час.В планините - валежи и гръмотевици след обяд. В масивите на Югозападна България количествата дъжд ще са по-значителни. Вятърът ще е на моменти силен - със скорости до 50-60 километра в час. Около Черноморието ще е слънчево и почти сухо. Температурите през деня - до 27-29 градуса. Превалявания след обяд само на изолирани места, с по-голяма вероятност по южната част на крайбрежието.Вторник и сряда от североизток ще нахлуе по-студен въздух. С него очакваме времето да се задържи неустойчиво с краткотрайни летни бури в следобедните часове. От четвъртък почти до края на седмицата ще е слънчево, горещо и сухо с температури около и над 34-35 градуса. По-топло ще е в Централна и Източна България. ", "date": "2019.06.17", "title": "Бури и градушки следобед "}
{"url": "http://www.cross.bg/lecheva-izbori-politikata-1606955.html", "text": "/КРОСС/ Охладиха се страстите след вчерашния конгрес. Това беше един своеобразен вот на доверие към политиката, която води новото ръководство на БСП в лицето на Корнелия Нинова.  Това каза депутатът Весела Лечева в ефира на „Здравей, България\".\"На вчерашния конгрес се чу гласът на организациите, на низовите структури на БСП, на общинските и областните организации. Чу се призивът им Нинова да оттегли оставката си, че резултатите и линията на партията е крачки напред, макар и трудно извървян, че за тези 3,5 години не спечелихме последните избори, но и не изгубихме и позиции и за тези 3,5 години можем да отчетем победа на президентските избори, удвоени мандати на парламентарната група, още един мандат в групата на Европейските социалисти. Това са крачки все напред\", обясни Лечева.„Низовите организации, симпатизантите и членовете на БСП се отнасят с респект към проявения морален, отговорен, достоен и честен подход, включително с подаването на оставката, но те одобряват нейната линия на поведение и политиката, която води и заявиха, че в крайна сметка не е нужно да подава оставка, имаме и по-важни цели, предстоят и местни избори. В крайна сметка тя получи едно огромно доверие от членовете и симпатизантите\", добави Лечева. ", "date": "2019.06.17", "title": "Весела Лечева: Конгресът на БСП беше вот на доверие към политиката на Нинова  "}
{"url": "http://www.cross.bg/yslygi-tzeni-ekip-1606952.html", "text": "/КРОСС/ Лечебните заведения са длъжни да обявяват тарифите си, но рядко дават пълната информация на сайтовете си.Въпреки че от 1 януари тази година болниците са длъжни да публикуват на сайтовете си цените на всички услуги, които предоставят извън поетото от здравното осигуряване, масово информацията липсва. От оповестените тарифи се вижда, че раждането например стартира от 900 лв. и стига 2400 лв, пише вестник СЕГА.\"Лечебните заведения са длъжни да поставят на общодостъпни места в сградата си информация относно вида и цената на всички предоставяни медицински и други услуги и за начина на заплащането им. Информацията се публикува и на интернет страницата на лечебните заведения или се оповестява по друг обичаен начин, както и на интернет страницата на Министерството на здравеопазването\", пише в закона. Тъй като това не е станало, от Министерството на здравеопазването (МЗ) дават на болниците нов срок - до 14 юни, за да посочат къде са оповестили ценоразписа си, както и да пратят данните на ведомството. Тъй като данни липсват, информация за цени няма и на сайта на МЗ.Голяма част от частните болници и някои от държавните не са качили всички цени на предоставяните извън платеното от здравната каса на сайтовете си. Често лечебните заведения ограничават оповестяването на информацията до цената на избора на екип и избора на лекар, които имат нормативен таван - не повече от 900 лв. за екип и 500 лв. за лекар. Качени са и цени на медицинските услуги на свободни тарифи, т.е. за неосигурени пациенти или такива, решили сами да покрият цената на лечението си. Липсват обаче ценоразписите за десетките такси, които пациентите често дори не избират, но се налага да плащат - ВИП стаи, персонални медицински сестри, различни видове консумативи, консултации и административни услуги. Така като се съберат всички такси и услуги, които пациентите дори не са поискали, накрая има случаи, в които се налага да се плащат по 1500 лв. и повече. Най-ясни са цените на АГ лечението и най-вече на раждането - дори да няма посочени за друго цени, родилките поне са наясно в детайли колко ще им струва появата на детето им.\"Токуда\" е сред малкото болници, обявили цени на стаи - ВИП стаята е 85 лв. на денонощие, а \"Лукс\" стая - 125 лв. Цените на избор на екип, лекар и за придружител обаче се търсят на място в болницата, а други услуги не се споменават. Пациенти обаче твърдят, че са плащали такса \"битово обслужване повече от 3 дни\" - 120 лв., \"медицинска адаптация\" - 300 лв., самостоятелен сестрински пост - 150 лв. Обявени са и цени в АГ отделението - на раждане - 1600 лв., пакети за проследяване на бременността - от 637 до 1242 лв., неонатален пакет - 700 лв., единична стая - 200 лв. Останалите отделения обаче не посочват цени.\"Софиямед\" уведомява, че е възможен избор на допълнителни услуги - екип, лекар, сестра, хранене, но не посочва цени. Същото важи и за другите болници от веригата - \"Пълмед\" и \"Бургасмед\".Столичната \"Полимед\", която се прочу с изобретателните си такси, е сред малкото, които имат детайлен ценоразпис на сайта си. Там фигурират услуги като: меню за хранене 20 лв. на ден; административни услуги - оформяне и обработка на документи, статистическа обработка, поддръжка на компютърна система и софтуер, консумативи за административно обслужване - 120 лв. на ден; финансови услуги - поддръжка на счетоводен софтуер, консумативи за финансово обслужване - 120 лв. на ден. Има и цени на лечение, ако то не е по линия на здравната каса, но пък няма цени на избор на екип и лекар. Доста осведомени са пациентките на болница \"Вита\". Там здравноосигурените родилки например могат да изберат \"пакет нормално раждане без избор на екип: 1600 лв.\", \"раждане с план на раждащата: 1600 лв. нормално, 2000 лв. оперативно\", а ВИП пакетът за оперативно раждане е 2400 лв. Пакетите са детайлно описани, както и доплащанията над тях - например допълнителният престой струва 100 лв. на ден, както и престоят на придружител. При други специалности обаче цените на лечението се определят след преглед и не са споменати, както и изборът на екип. Описани са и всички цени на прегледи и лечение в доболничната помощ.На сайта на един от най-търсените АГ и ин витро центрове в София - болница \"Надежда\", обаче липсва каквато и да било информация за платени услуги, а според пациенти на лечебното заведение те съществуват, и то на доста високи цени. За разлика от тях общинската \"Шейново\" има детайлен ценоразпис на всякакви медицински и допълнителни дейности, според който изборът на екип е 900 лв., а ВИП стая - 70 лв. Толкова е изборът на екип за раждане и в бившата \"Тина Киркова\", самостоятелната стая е 75 лв., цезаровото сечение по желание е 1400 лв., а доплащането за ендоскопска операция - 900 лв.Нито дума за цени не е спомената и на сайта на частната МБАЛ \"Св. София\". Същото важи и за \"Сърце и мозък\" в Плевен.С някои изключения, големите държавни болници са публикували подробни ценоразписи за всички медицински услуги срещу заплащане, цените на прегледите на свободен прием, както и на избора на екип - на някои места.В Александровска болница например той варира от 250 до 900 лв. според големината на операцията, прегледът при професор е 60 лв., при нехабилитиран специалист - 40 лв.Отличник обаче е варненската университетска болница \"Св. Марина\", където в над 70 страници са описани всички платени услуги, включително цените на прегледите при всеки от лекарите в болницата поименно (най-скъпо е разчитането на ПЕТ скенер от депутата от БСП проф. Анелия Клисарова - 200 лв.). Болницата е и сред единиците, обявили и ценоразпис на медицинските изделия, които пациентите трябва да плащат. Цени на консумативи са обявили и от \"Майчин дом\".", "date": "2019.06.17", "title": "Цената на раждане в болниците стига до 2400 лева"}
{"url": "http://www.cross.bg/letishteto-sgradata-vzrivno-1606956.html", "text": "/КРОСС/ Пътниците и персоналът на международното летище в Кишинев бяха евакуирани от сградата в неделя, след като неизвестен обяви, че носи бомба. Това съобщи говорителката на молдовската гранична полиция Раиса Новицки, цитирана от БГНЕС.„Анонимно лице ни информира, че в сградата на летището е било поставено взривно устройство около 20:00 часа местно време. Специални агенти са изпратени на мястото. Пътниците и персоналът на летището са били евакуирани, а сградата е блокирана\", каза Новицки.На летището са изпратени полицейски служители, спасители и екип за обезвреждане на бомби. Малко по-късно молдовските власти съобщиха, че взривно устройство не е открито. Работата на аерогарата е възстановена.Няколко заминаващи и пристигащи полета са забавени поради инцидента. Заподозреният го грозят 2400 долара глоба, 2 години затвор и 240 часа общественополезен труд. ", "date": "2019.06.17", "title": "Сигнал за бомба евакуира летището в Кишинев"}
{"url": "http://www.cross.bg/smurtni-bili-slychai-1606953.html", "text": "/КРОСС/ Шестима привидно здрави американски туристи внезапно починали в хотелските си стаи по време на почивка в Доминиканската република. Други пък се разболели сериозно след ваканцията си там. Това се случва през последната една година в държавата в Карибския регион, пише Yahoo News.Първите трима души, чиито смъртни случаи са били потвърдени, са пристигнали на 25 май м.г. в Сан Педро де Макорис, морски курорт в южната част на карибската държава. Според доминиканската прокуратура причината за смъртта им е дихателна недостатъчност и белодробен оток.Новината за мистериозните смъртни случаи бързо се разпространила и все повече хора започват да споделят пред различни медии, че техни близки за починали в Доминиканската република при странни обстоятелства в последната година.Застрахователният агент Барбара Коркорън разказва, че нейният напълно здрав брат е починал в курортно селище в ДР през април, като се предполага, че причината е сърдечен удар.Миранда Шауп-Вернер, на 41 г., резервирала стая със съпруга си в хотел \"Luxury Bahia Principe Bouganville\" в Сан Педро де Макорис. Тя изгубила съзнание в деня на пристигането си, след като излязла на балкона. Жената не е могла да бъде събудена от съпруга си или от медицинския персонал на хотела и е починала.Синтия Дей (49) и Едуард Холмс (63 г.) са отседнали в съседния хотел в същия курорт, \"Grand Bahia Principe La Romana\". Двойката от Мериленд била намерена мъртва на 30 май в стаята си от персонала на хотела.Новината за смъртните случаи привлече вниманието и към по-ранни смъртни случаи на американски туристи на островни курорти, които не са добили публичност по това време - някои вече със заподозрени - които може би са част от една схема.Сестрата на Ивет Моник Шорт заявила по телевизията във Филаделфия, че 51-годишната й сестра е починала миналия юни в \"Bahia Princip\", след като е пила от минибара в стаята си.Два други смъртни случая, които наскоро излязоха на светло, са се случили преди повече от година в \"Hard Rock Hotel and Casino\" в курортния град Пунта Кана.Робърт Уолъс, 67-годишен гражданин на Калифорния, умира там на 14 април, след като пие скоч от минибара си и се разболява, съобщава племенницата му Клои Арнолд.\"Той започна да се чувства много болен, имаше кръв в урината и изпражненията си малко след това\", казва тя.45-годишният Дейвид Харисън е починал в същия \"Hard Rock Hotel and Casino\" през юли 2018 г. Неговата вдовица, Доун Маккой, първоначално приема, че той е починал от инфаркт, както й е казано, но сега го оспорва.\"Когато всички тези хора започнаха да умират, аз си помислих: Как всички тези хора могат да умрат по същата причина като Дейвид\", каза тя пред \"Вашингтон пост\".Стивън Бълок, адвокат на семейството на Синтия Дей и Едуард Холмс (от по-горе) каза, че аутопсиите и тестовете на Дей и Холмс ще бъдат предоставени на службите в САЩ. Запитан за комуникацията с доминиканската полиция и властите, Бълок каза: \"Това е много, много трудно. Ние не знаем достатъчно и това е част от проблема. От полицията не получаваме почти нищо. Имаме репортери, които ни помагат в събирането на информация\", каза той пред АФП.Междувременно двойка от Колорадо съобщи за CNN, че е страдала от главоболие, коремни спазми и диария, след като през юни 2018 г. в хотел \"La Romana\" се натъкнала на силна миризма на химикали. Според тестове, извършени при завръщането им у дома, те може би са били изложени на пестициди, използвани срещу мравки и хлебарки. Двойката, която е подала жалба, счита, че продуктът се е разпространил чрез климатичната система.Джон Трестрейл, съдебен и клиничен токсиколог, бивш ФБР консултант, директор на Центъра за изследване на криминално отравяне в Ню Мексико, споделя теориите си пред Yahoo News.\"Най-притеснителното са хората, които са починали заедно, по едно и също време, с едни и същи симптоми. Първото, за което може да се предположи, е отравяне с въглероден окис, но някак си не съвпада със случаите. Постоянно чувам, че дробовете на жертвите са били пълни с течности. Това ме кара да си мисля за органофосфатните пестициди\", казва Трестрейл.\"Органофосфатите и фосфинът са смъртоносни химикали, използвани за дезинфектиране на хотелските стаи. Те невинаги подлежат на регулация в развиващите се страни и случайните отравяния, включително на хора, се смятат за сериозен проблем, въпреки че той не е достатъчно докладван. Тревожно е, че има много малка прозрачност, осведоменост или отчетност за тяхното използване\", посочва още експертът.САЩ контролират пестицидите по-стриктно от много други страни в продължение на десетилетия. Но миналата пролет най-голямата компания в света по продажби в химическата промишленост - американската \"Dow Chemical\", която допринесе с 1 милион долара за празненствата по случай встъпването в длъжност на президента Доналд Тръмп 2017 г., помоли правителството да прекрати проучване, което показваше, че три органофосфати, използвани в САЩ, се оказали вредни за всички застрашени видове, подложени на изследвания тогава, посочва медията.Администрацията на Барак Обама (2009 г. - 2017 г.) беше готова да издаде нови ограничения за използването на органофосфатните пестициди. Но процедурата е в застой сега, когато Тръмп е поискал двугодишно отлагане, за да преразгледа проучването и да реши дали да постави нови ограничения или не.Органофосфатите първоначално били разработени преди Втората световна война и по-късно привлекли вниманието на нацистите като потенциално химическо оръжие.\"Първоначалните доклади от аутопсиите от Доминиканската република, които показват, че някои от жертвите са починали от белодробен оток и дихателна недостатъчност, очевидно изключват отравяне с въглероден окис или наличието на метанол в който и да е алкохол, който са изпили. Но това пък може да означава наличието на тези пестициди\", заключва Джон Трестрейл. ", "date": "2019.06.17", "title": "Мистериозна смърт на туристи в Доминиканската република"}
{"url": "http://www.cross.bg/tzentrove-borisov-gabriel-1606961.html", "text": "/КРОСС/ Премиерът Бойко Борисов ще разговаря днес с еврокомисаря по цифрова икономика Мария Габриел и с ръководителя на Генерална дирекция „Свързаност\" на Европейската комисия Роберто Виола.На срещата ще бъде обсъдено изграждането на центрове за свръхбързи изчисления в Евросъюза. България ще бъде една от осемте държави, в които ще заработи европейски суперкомпютър, останалите 7 ще са в Чехия, Финландия, Италия, Люксембург, Португалия, Словения и Испания.В иновативните центрове ще се разработват нови приложения в редица области - от създаването на лекарства и нови материали до борбата с изменението на околната среда. ", "date": "2019.06.17", "title": "Борисов обсъжда с еврокомисар Габриел центрове за свърхбързи компютри "}
{"url": "http://www.cross.bg/yniversitet-etap-klasiraneto-1606958.html", "text": "/КРОСС/ От 8.30 часа днес започва приемът на документи за класирането на кандидат-студентите за следващата учебна година в Софийския университет „Св. Климент Охридски\".Кандидат-студентите трябва да се регистрират на адреса - https://online.uni-sofia.bg, до 17.30 ч. на 29 юни. При регистрацията всеки създава свой профил, в който освен личните данни, подрежда желания ред на специалностите, в които иска да бъде класиран.Таксата за участие е 30 лв. Може да бъде платена по банков път или на каси в Ректората.Първият етап на класирането ще бъде обявен на 9 юли, вторият - на 16 юли, а третият етап - на 23 юли. ", "date": "2019.06.17", "title": "Софийският университет започва прием на документи за класиране на кандидат-студенти "}
{"url": "http://www.cross.bg/tema-zashto-ninova-1606945.html", "text": "/КРОСС/ Тема: БСП след конгреса. Корнелия Нинова остава, какво следва?Тема: Сигнали за змии в столични паркове. Как трябва да се реагира?Тема: Битката за авторските права продължава. Как да се решат проблемите?Тема: Хранителните добавки, как да ги използваме безопасно?Тема: В стола на Тереза Мей. Кой ще е новият премиер на Великобритания и по какъв път ще продължи Обединеното Кралство?Тема: Защо Корнелия Нинова оттегли оставката си? В студиото, лидерът на БСП.Тема: Може ли спорът за Гоце Делчев да спъне Северна Македония по пътя към Европейския съюз и НАТО? Коментар на Ангел Джамбазки.Тема: Съмнения за лекарска грешка във Враца. Как млад мъж почина в линейка?Тема: „Чети етикета\": Имат ли място суперхраните в детските градини и как щ есе промени менюта на най-малките?Тема: Как музикантът Калин Вельов спаси паднало на земята ястребче?Тема: Защо присъдата за брутално убийство беше намалена от 20, на 3 години? Как реагират близките на убитото за една цигара момче?Тема: Страсти в червено: Защо Корнелия Нинова даде „заден\" за оставката си? Коментар на Весела Лечева.Тема: Ставри Калинов пак обран. По следите на крадеца на изкуство.Тема: В името на живота: Да родиш тризнаци на 44 г. Историята, на живо.Тема: „Пълен на абсурд\": Брояч на пешеходци в нарушения. Кой решава къде да има пешеходна пътека? ", "date": "2019.06.17", "title": "Теми и гости в сутрешните блокове на телевизиите"}
{"url": "http://www.cross.bg/nishto-vechno-svyat-1606942.html", "text": "/КРОСС/ Нищо в този откачен свят не е вечно. Дори и проблемите ни.Чарли Чаплин", "date": "2019.06.17", "title": "Нищо в този откачен свят не е вечно"}
{"url": "http://www.cross.bg/yulian-imeto-vyara-1606943.html", "text": "/КРОСС/ Тия трима братя били родом от Персия и били възпитани от майка си в християнска вяра. По онова време - в ІV век - имало вече твърде много християни в Персия. Персийският цар изпратил тримата братя при император Юлиан да водят с него преговори за мир. Юлиан, макар на младост да изповядвал християнската вяра, по-късно се отрекъл от нея и ревностно изпълнявал всички езически обреди. Той извършвал някакво тържество в чест на боговете, когато пристигнали при него персийските пратеници. Те, разбира се, не поискали да вземат участие в това тържество и по заповед на Юлиан били затворени в тъмница.На другия ден императорът ги повикал и ги убеждавал да се отрекат от християнството. Но те твърдо изповядвали вярата си и били предадени на жестоки изтезания. Тримата братя изтърпели страданията мъжествено, като призовавали името Божие, и най-после по повеля на Юлиан, били посечени с меч. Когато ги посекли, станало силно земетресение. Земята се разтворила и приела в себе си телата на св. мъченици, та да не могат враговете да ги изгорят, както бил заповядал императорът. Не след много земята изхвърлила телата на мъчениците, за да могат християните да ги намерят и по християнски да ги погребат. Над техните мощи се извършвали много чудеса и много езичници, като видели чудесата, се обърнали в християнската вяра.Когато персийският цар чул, как безчовечно Юлиан предал на смърт неговите пратеници, отправил войска срещу него. И Юлиан тръгнал срещу персийското царство, уверен в своята победа, но бил напълно разбит и сам позорно загинал за тържество на християните.След 30 години от смъртта на св. мъченици Мануил, Савел и Исмаил император Теодосий Велики построил в Цариград храм на тяхно име.Преподобномъченик Онуфрий е български светец, мъченик за християнската вяра.В някои църковни календари Св. Онуфрий Габровски фигурира под първото му монашеско име Св. Манасий Габровски.Родил се е в Габрово от благочестиви и знатни родители. (Баща му, Дечо, по-късно приел монашество под името Даниил в Хилендарския манастир в Атон). На детето при Светото кръщение било дадено името Матей. Когато бил вече на 17 години, веднъж родителите му го наказали за някакво немирство, и той лекомислено заявил в присъствието на турци, че ще приеме мохамеданската вяра. В подобни случаи турците веднага извършвали над далия такова обещание обреда на мохамеданското обрезание. За да не станело това, родителите му най-вероятно го изпратили в Троянския манастир \"Успение Богородично\". Запазило се е предание, че преподобномъченик Онуфрий тук е започнал монашеския си живот и е приел монашеско подстрижение с името Манасий.Известно време Манасий прекарал в Хилендарския манастир, където бил ръкоположен за дякон. По-късно той напуска Хилендар и отишъл в Предтеченския скит при тамошния духовник Никифор с молба - да го подготви мъченически подвиг. В продължение на четири месеца той се подготвял усилено под ръководството на Никифор. След като старецът Никифор го подготвил за предстоящия мъченически подвиг, той го подстригал във велика схима с името Онуфрий и го отправил на остров Хиос.На о. Хиос св. Онуфрий живял една неделя в пост и молитва, докато в петък - деня на Христовите страдания - се явил, облечен в турски дрехи пред съдията, открито похулил Мохамед и захвърлил на земята зелената чалма от главата си. Увещавали го да се извини, но той категорично отказал. Хвърлили го в тъмница, мъчили го и в същия ден го осъдили на смърт. На 4 януари 1818 г. на самия морски бряг му отсекли главата и хвърлили в морето тялото му заедно с пролятата кръв, за да не могат християните да вземат за свое благоволение никаква частица-светиня от преподобномъченика. Преди кончината му някои го запитали за името и за родината му. Преподобномъченикът отговорил, че се нарича Матей и е от Велико Търново. По този начин той искал да запази Света гора Атонска и своя манастир от неприятности от страна на турците. Гърците от Атон скоро подир мъченическата му смърт го канонизирали и съставили житие и служба в негова чест.  ", "date": "2019.06.17", "title": "Св. мчци Мануил, Савел и Исмаил, Св. мчк Манасий Габровски"}
{"url": "http://www.cross.bg/bulgariya-voiina-svetovna-1606944.html", "text": "/КРОСС/  1631 г. - Мумтаз Махал умира по време на раждане. В нейна чест съпругът ѝ, азиатският владетел Шах Джахан, построява за 17 години двореца гробница Тадж Махал (дн. Индия). 1866 г. - Започва Австро-пруската война. 1872 г. - Управителят на Дунавския вилает(Туна вилает) Мидхат паша е назначен от султан Абдул Азис за велик везир на Османската империя. 1885 г. - Статуята на Свободата пристига в пристанището на Ню Йорк, на борда на френския кораб Isere. 1913 г. - Царство България напада Сърбия и Гърция, което е начало на Междусъюзническата война. Започва битката при Брегалница. 1939 г. - Във Франция е извършена последната публична екзекуция с гилотина. 1940 г. - Втората световна война: Трите балтийски държави Литва, Латвия и Естония са окупирани от Съветския съюз. 1944 г. - Исландия получава независимост от Дания и е обявена е за република. 1945 г. - България във Втората световна война: В София тържествено са посрещнати частите на Първа българска армия, взела участие в победата над Нацистка Германия в рамките на Трети украински фронт. 1953 г. - В няколко града на Източна Германия избухва Работническо въстание, което е потушено от окупационните войски на Съветския съюз. 1955 г. - Извършен е първият полет в СССР на реактивен пътнически самолет - Ту-104. 1988 г. - Приключва успешно съветската космическа мисия Союз ТМ-5, сред екипажа на която е вторият български космонавт - Александър Александров. 1990 г. - Парламентарни избори в България: Провежда се вторият тур на изборите за 7 Велико Народно събрание, за което най-голям брой места печели БСП. 1994 г. - В САЩ е открито Световното първенство по футбол 1994. 2001 г. - Парламентарни избори в България: Национално движение Симеон Втори печели изборите за 39 Народно събрание с резултат 42,74 % (120 депутати).", "date": "2019.06.17", "title": "17  юни в историята"}
{"url": "http://www.cross.bg/chasa-sofiya-zala-1606947.html", "text": "/КРОСС/София. От 7.00 часа в зала 5 на МОН ще бъде изтеглен изпитният вариант за националното външно оценяване по български език и литература след VII клас. Изпитът за седмокласниците започва в 9.00 часа.***София. От 10.00 часа с церемония по полагане на венец на Паметника на незнайния воин ще започне официално посещение на председателя на парламента на Грузия Иракли Кобахидзе. След това от 10.20 часа гостът ще се срещне с председателя на българския парламент Цвета Караянчева.За 11.00 часа е предвидено съвместно изявление за медиите.***София. От 14.30 часа на „Дондуков\" 2 президентът Румен Радев ще удостои с орден „Стара планина\" първа степен посланика на Федерална република Германия Херберт Салбер.***София. От 15.30 часа на „Дондуков\" 2 президентът Румен Радев ще проведе среща с председателя на парламента на Грузия Иракли Кобахидзе.***София. От 10.00 часа в Министерски съвет премиерът Бойко Борисов ще се срещне с европейския комисар по цифровата икономика и цифрово общество Мария Габриел и с ръководителя на Генерална дирекция „Свързаност\" към Европейската комисия (ЕК) Роберто Виола. Основна тема на разговора ще бъде европейският суперкомпютър на световно равнище, който ще заработи в България. След края на срещата са предвидени изявления за медиите.***Ямбол. От 10.00 часа министърът на земеделието, храните и горите Десислава Танева ще вземе участие в тържественото отбелязване на празника на град Ямбол пред сградата на общината.***София. От 11.00 часа в заседателната зала на МТИТС министърът на транспорта, информационните технологии и съобщенията Росен Желязков и министърът на транспорта и морските въпроси на Черна гора Осман Нуркович ще подпишат двустранна Спогодба за международни автомобилни превози на пътници и товари.***София. От 09.00 часа 12 състав на Специализирания наказателен съд ще гледа делото за образуване и ръководене на организирана престъпна група срещу Камен Б., Ивайло Б., Димитър З., Валентин Г., Илиян М., Иван С., Мирослав М. и Петьо Х.***София. От 9.00 часа 19 състав на Специализирания наказателен съд ще гледа делото за образуване и ръководене на организирана престъпна група срещу Цветелин Ц., Владислав Н. и Светлин С.***София. От 9.00 часа 9 състав на Специализирания наказателен съд ще гледа квалифицирани състави на изнудване срещу Живко М.***София. От 9.30 часа 19 състав на Софийския градски съд ще гледа пледоариите срещу Веселин П.***София.От 10.00 часа в зала „Средец\" на София Хотел Балкан ще се проведе конференция „Бъдещето на труда - бъдеще за трудещите се или бъдеще за капитала?\".***София. От 10.00 часа 7 състав на Специализирания наказателен съд ще гледа делото за образуване и ръководене на организирана престъпна група срещу Христон М., Филип Ч., Мехмед М., Венко Д., Ергюн Б..***София. От 10.00 часа 9 състав на Специализирания наказателен съд ще гледа производство по чл. 65 от НПК срещу Иван Г.***София. От 10.00 часа 12 състав на Специализирания наказателен съд ще гледа съставите на придобиване и държане на наркотични вещества срещу Марио Т., Тодор Г., Петко С., Венцислав Д. и Ивайло С.***София. От 11.00 часа в пресклуба на БТА ще се проведе пресконференция на проф. д.н. Нина Дюлгерова - преподавател във ВСУ „Черноризец Храбър\" и ЮЗУ „Неофит Рилски\" на тема „Битката за историята в контекста на Втората Световна война. Десантът в Нормандия и откриването на втори фронт в Европа\".***София. От 11.00 часа 18 състав на Специализирания наказателен съд ще гледа делото за образуване и ръководене на организирана престъпна група срещу Андреан А., Благо А., Венцислав Ф., Филип Ф., Димитър Т., Емил А., Ганчо Й., Георги Г., Димитър М., Нели К. и Генади Г.***София. От 11.00 часа 16 състав на Специализирания наказателен съд ще гледа делото за образуване и ръководене на организирана престъпна група срещу Георги В., Деян М., Живодан А., Яким В. и Ивелин Н.***София. От 11.00 часа в Аулата на СУ „Св. Климент Охридски\" проф. Норберт Пиетрала ще бъде удостоен с почетното звание „доктор хонорис кауза\".***София. От 13.30 часа 1 състав на Специализирания наказателен съд ще гледа делото за образуване и ръководене на организирана престъпна група срещу Иван С., Янко К., Николай Х., Пейчо П. и Свилен Н.***София. От 14.00 часа 12 състав на Специализирания наказателен съд ще гледа производство по чл. 65 от НПК срещу Любомир И.***София. От 14.30 часа в зала „Триадица\" на „Гранд Хотел София\" евродепутатът от ВМРО Ангел Джамбазки кани избраните евродепутати на среща за пакета „Мобилност\".***София. От 15.00 часа 17 състав на Специализирания наказателен съд ще гледа квалифицирани състави на подкуп срещу Алексей З.***София. От 15.00 часа 9 състав на Специализирания наказателен съд ще гледа делото за участие в ръководството на престъпна организация или група срещу Димитър Х., Йордан Й. и Станимир Х.***София. От 15.00 часа 19 състав на Специализирания наказателен съд ще гледа производство по чл. 65 от НПК срещу Любомир Я.***София. От 15.00 часа 7 състав на Специализирания наказателен съд ще гледа производство по чл. 65 от НПК срещу Румен Н., Асен А. и Евгений М.***София. От 18.30 часа в Литературния клуб на Столична библиотека ще бъде представена поетесата, журналист и литературен критик Анжела Димчева, секретар и ковчежник на П.Е.Н. България.***София. От 18.30 часа в обновения Северен парк ще се проведе традиционният празник на район „Надежда\".***Асеновград.От 9.30 часа в зала 1 Районният съд ще гледа делото срещу Маньо Д., обвинен в неправомерно присъединяване към електроразпределителната мрежа.***Благоевград. От 12.30 часа в мемориалния комплекс Памет и Вяра кметът д-р Атанас Камбитов ще даде традиционен курбан за здраве и благоденствие на жителите и гостите на града.***Благоевград. От 14.00 часа в зала №5 на Община Благоевград ще се проведе пресконференция във връзка със скулпторите на Павел Койчев в Благоевград. В срещата ще вземат устие Павел Койчев и Георги Лозанов.***Бургас От 18.30 часа в зала 2 на Експоцентър „Флора\" ще се състои прожекция на филма „Гуча\".***Варна.От 09.00 часа в Наказателната зала в Съдебната палата, е насрочено съдебно заседание по Наказателно дело общ характер срещу адвокат Йордан Р., обвинен че се е опитал да внесе хероин в Затвора - Варна при свиждане на лишен от свобода.***Варна. От 9.30 до 11.00 часа в концертното студио на Радио „Варна\" ще се проведе дискусионен форум „Агресия, хуманност, кино\" като част от програмата на Международния фестивал на червенокръстките и здравни филми.***Варна. От 10.30 до 14.30 часа в ТЕЦ „Варна\" ще се проведе Ден на отворените врати.***Варна.От 12.00 часа в зала 12 Младежкия дом, по покана на народния представител от Парламентарната група на ГЕРБ Нели Петрова във Варна ще гостува Георги Стоянов - автор на книгата „Останете живи\", която е посветена на каузата да се спре войната по пътищата.***Варна. От 19.00 часа в зала „Европа\" на Фестивален и конгресен център ще бъде официалното закриване на Международния фестивал на червенокръстките и здравни филми.***Велико Търново. От 11.00 часа в зала 302 на общината ще се състои пресконференция по повод предстоящото петнадесето издание на Националния Петропавловски събор на народното творчество „Хоро се вие край манастира\".***Велико Търново. От 18.00 часа в Голяма зала на МДТ „Константин Кисимов\" ще бъде представен мюзикълът „Четиримата близнаци\".***Велико Търново. От 19.00 часа в Летния театър, а при лошо време в Голяма зала на Община Велико Търново, в рамките на София филм фест ще бъде излъчен фимът „Ирина\".***Видин. От 10.00 часа в регионалния пресклуб на БТА ще се проведе пресконференция за проект „Мрежа за устойчиво използване на природното наследство и ресурси в трансграничния регион\", финансиран по Програма Интеррег V-A Румъния-България.***Горна Оряховица. От 10.00 часа в Младежки дом ще се състои Работилница „Захарно петле\", в партньорство с РЗИ - Велико Търново.***Горна Оряховица./с. Стрелец. От 10.00 часа в НЧ „Заря - 1900\" ще бъде пресъздаден обичая „Еньовата буля\" и плетене на венец от билки.***Горна Оряховица. От 18.30 часа в НЧ „Напредък-1869\" ще се състои концерт „Любими руски песни\" на Руслан Мъйнов и Симфониета Шумен, с диригент - Левон Манукян.***Горна Оряховица. От 20.00 часа в летния театър на НЧ „Братя Грънчарови ще се състои Годишен концерт на колективите при читалището.***Добрич.От 8.00 до 17.30 часа в Народно читалище „Добрич - 2017 г.\" ще се състои детска лятна академия.***Добрич.От 10.30 до 11.30 часа в Художествена галерия - Добрич ще се проведе лятна работилница за въображение.***Добрич.От 18.00 часа в Огледална зала „Нели Божкова\" ще се състои концерт на Музикална школа „Доминанта\".***Монтана. От 8.00 часа ще бъде осветен храмът „Свети Дух\". От 9.00 часа ще бъде отслужена Божествена Света литургия. От 10.30 часа от храма до площад „Жеравица\" ще тръгне шествие.***Монтана. От 11.00 часа на площад „Жеравица\" ще бъде отслужен тържествен водосвет. От 11.30 часа ще се състои „Празник в Монтана\" - концерт на танцовите състави, участващи в Международния фолклорен фестивал - Монтана 2019.***Монтана. От 11.45 часа ще се състои тържествена сесия на Общинския съвет.***Монтана. От 18.00 часа ще се състои „Песенна палитра - 1\" - концерт на Вокално студио „Детски смях\" към ОДК \"Ние, врабчетата\". От 19.00 часа ще бъде концертът на фолклорна формация \"Ситница\", танцов ансамбъл \"Младост\" и певческа група „Пъстренец Jr.\". От 20.30 часа ще се проведе концерт на Yoana от X Factor, а от 21.00 часа концерт на БТР. От 22.00 часа на площад „Жеравица\" ще има тържествена заря.***Перник./с. Дивотино. От 9.00 часа в църквата „Св. Троица\" ще бъде отслужен молебен за здраве.***Перник. От 15.30 часа в Клуб „Миньор\" ще се прожектира „Науката и човекът\" - епизод 5 от аудиовизуалната поредица.***Плевен. От 11.00 часа в Регионалния пресклуб на БТА ще се проведе пресконференция на ПП АБВ с участието на Румен Петков и Цветан Антов. Ще участват членове на областното и общинско ръководство на партията в Плевен.***Пловдив.От 9.00 часа в зала 5 Окръжният съд ще гледа делото срещу Иван Ч., обвинен в причиняване на смърт на пътя.***Пловдив. От 10.00 часа в заседателната зала на Областната администрация ще се проведе кръгла маса-дискусия на тема „Водоснабдяването на Пловдив и населените места от област Пловдив от каскада „Доспат - Въча\" - предпоставка за подобряване качеството на живот и съществен фактор за устойчиво икономическо развитие на региона\".***Пловдив.От 10.30 часа в зала 2 Окръжният съд ще гледа делото срещу Николай Б. и Димитър Д., обвинени в искане на пари за изпит в УХТ.***Пловдив.От 13.30 часа в зала 1 Районният съд ще гледа делото срещу Милко Д. и Радослав К., обвинени в палеж на лек автомобил.***Пловдив.От 14.00 часа в зала 2 Окръжният съд ще заседава по делото срещу Мустафа Ш., който противозаконно е пречил на полицаи да изпълнят задълженията си.***Пловдив.От 14.30 часа в зала 12 Районният съд ще заседава по делото срещу Пламен Р., обвинен в отправяне на заплахи на пътя.***Пловдив.От 18.30 часа в Драматичен театър-Пловдив ще се проведе форум под надслов „140 години, посветени на здравето\", посветен на 140-годишнината на УМБАЛ „Св. Георги\".***Полски Тръмбеш. От 10.30 часа в Залата на Община Полски Тръмбеш ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)\".***Свищов. От 10.00 часа в централното фоайе на МБАЛ „Д-р Димитър Палович\" д-р Емил Маринчев - неврохирург в УМБАЛ „ Сърце и мозък\" - Плевен ще извърши безплатни прегледи и консултации.***Смолян. От 9.00 часа Негово Високопреподобие архимандрит Висарион ще възглави празничната св. божествена Литургия по повод храмовия празник на църквата „Св. Дух\" в Смолян.***Смолян. От 14.30 часа в Регионална библиотека „Николай Вранчев\" ще бъде открита изложба „Почетни граждани на Смолян\", посветена на Празника на обединения град Смолян 18 юни.***Смолян. От 15.30 часа в Къща музей „Ласло Наги\" в кв. „Райково\" ще се състои тържествено откриване на обновената постоянна експозиция под надслов „Кой любовта ще пренесе\", в памет на бележития унгарски творец Ласло Наги. Експозицията ще бъде открита от Амелия Гешева - заместник-министър на културата.***Смолян. От 16.00 часа в Сесийна зала на Община Смолян ще се проведе заседание на Общински съвет - Смолян.***Смолян. От 17.00 часа ще бъдат поднесени венци и цветя пред паметника на Ласло Наги пред сградата на Регионална библиотека „Николай Вранчев\".***Смолян. От 18.00 часа в атриума на Областната администрация ще се състои концерт - класическа музика за орган в изпълнение на Петър Стойков.***Смолян. От 18.00 часа в зала 1 на Родопския драматичен театър \"Николай Хайтов\" ще се проведе концерт с участие на млади изпълнители от читалищата в града.***Сливен. От 9.30 до 16.30 часа общинските съветници от ПП ГЕРБ Георги Стоянов и Димитър Павлов организират приемна за граждани.***Стара Загора.От 10.00 до 12.30 часа в Детския отдел на библиотека „Родина\" ще се проведе лятна детска академия.***Стара Загора.От17.30 часа в залата на първия етаж Регионална библиотека „Захарий Княжески\" ще бъде отчетен шестият национален литературен конкурс „Николай Лилиев\".***Стара Загора.От 19.00 часа в Драматичния театър ще се играе постановката „Дама пика\" по А. С. Пушкин.***Тутракан./с. Белица.От 9.00 часа ще се състои храмовият празник на храма „Св. Дух\" в селото.***Шумен. От 14.00 часа в зала 203 на общината ще се проведе Консултативен съвет.***Шумен. От 17.30 часа в Регионална библиотека „Стилиян Чилингиров\" гостува Атанаска Петкова-Нанева с представяне на романа си „Студени гнезда\".***Ямбол. От 10.00 часа пред общината започва официалната церемония за празника на града. Кметът Георги Славов ще произнесе празнично слово. От 10.30 часа в Ритуалната зала е тържествената сесия на Общински съвет - Ямбол, по време на която ще бъдат връчени най-престижните награди за годината - на личности, дали своя принос за развитието на града.  ", "date": "2019.06.17", "title": "Предстоящи събития на 17  юни"}
{"url": "http://www.cross.bg/sedmoklasnitzite-ezik-izpita-1606948.html", "text": "/КРОСС/  Понеделник и сряда - 17 и 19 юни, ще бъдат неучебни дни за всички училища заради провеждането на матурите за седмокласниците, съобщиха от МОН.61 223 са учениците, които се очаква да се явят на Националното външно оценяване.На 17 юни ще се проведе изпитът по български език, на 19 по математика, а на 21 юни ще бъде изпитът по чужд език, който се заявява по желание.В понеделник, 17 юни, в 7.00 часа в зала 5 на Министерството на образованието и науката, ще бъде изтеглен изпитният вариант по български език и литература за изпита от националното външно оценяване след седми клас. Изпитът за седмокласниците започва в 9.00 часа.Учениците трябва да заемат местата си в училищата, в които учат, най-късно до 8.45 часа. Те трябва да носят документ за самоличност - лична ученическа карта или бележник, и задължително служебната бележка с входящия номер.През тази година за първи път писмените работи на седмокласниците ще бъдат оценявани електронно и затова учениците трябва да пишат на изпита с черен химикал. Всеки изпитен комплект ще има свой уникален баркод.Миналата година на 41 въпрос изпита на седмокласниците по БЕЛ се падна преразказ върху откъс от романа \"Седем хайдути и едно магаре\" на Бранислав Нушич. ", "date": "2019.06.17", "title": "Понеделник и сряда са неучебни: Започват матурите за седмокласниците"}
{"url": "http://www.cross.bg/rozhdenitzite-na--yuni-1606946.html", "text": "/КРОСС/ Радина Кърджилова, актрисаБорислав Гуцанов, председател на БСП-Варна, бивш депутатСвилена Дечева, музикален педагог на КрисияБюрхан Абазов, бивш зам.-министър на земеделиетоСветослав Джамбов, почетен консул на Малайзия в БългарияЦвети Кръстева, пресаташе на Столична община   ", "date": "2019.06.17", "title": "Рождениците на  17  юни"}
{"url": "http://www.cross.bg/obshtestveni-sdvr-radostin-1606977.html", "text": "/КРОСС/ Специализираната прокуратура, със съдействието на КПКОНПИ и СДВР, извършва разследване на корупционни действия на кмета на град Костенец Радостин Радев.Екипи на специализираната прокуратура, КПКОНПИ и СДВР са в сградата на общината, информираха от прокуратурата. Радостин Радев е магистър по „Стопанско управление\"и бакалавър по „Социална педагогика\". Има 12 години стаж в частния сектор.8 години е бил общински съветник.  Женен е, с две деца. По информация на разследващите става дума за измами с обществени поръчки. Бил е задържан и още един мъж, през чиито фирми са минавали финансовите трансфери на обществени средства.  ", "date": "2019.06.17", "title": " Разследват кмета на Костенец за измами с обществени поръчки"}
{"url": "http://www.cross.bg/prezidentstvoto-promenite-iskane-1606978.html", "text": "/КРОСС/ 20 организации, обединени в група \"Бетономорие\", ще внесат искане в президентството за налагане на вето върху промените в закона за Черноморското крайбрежие. Според тях грасуваните от депутатите текстове ограничават свободното къмпингуване, но по никакъв начин не предпазват крайбрежието от презастрояване.Организациите ще излязат и на протестен лагер пред президентството. Недоволството им миналата седмица доведе до блокиране на движението през Орлов мост в София.", "date": "2019.06.17", "title": "20 организации внасят искане за вето върху промените в Закона за Черноморието"}
{"url": "http://www.cross.bg/godini-aleks-prisuda-1606970.html", "text": "/КРОСС/ Близки на убития след брутален побой 18-годишен Алекс Ангелов от Бяла излизат на протест за възмездие и правосъдие. Припомняме, че преди две години момчето беше жестоко пребито пред дискотека в града заради една цигара. И после почина в болницата. Обвиненият за убийството - 33-годишният Валентин Маринов получи от окръжния съд в Русе присъда от 20 години затвор. В началото на юни тази година обаче Апелативният съд във Велико Търново намали присъдата с цели 17 години -  от 20 на едва 3 години „лишаване от свобода\".Именно това предизвика недоволство у близки, приятели и познати на убития ученик, които искат справедлива присъда.В сутрешния блок Нова телевизия „Здравей, България\" лелята на Алекс съобщи, че семейството е получило съобщение за решението на Апелативния съд в четвъртък. А майка му не излизала от дома си. Отивала само на психолог три пъти в седмицата и до гробищата. От две години градът е в шок. Алекс наистина беше едно добро и лъчезарно момче. Той стоеше на последния чин до вратата и никога той не правеше нищо лошо. Само една усмивка. Напрежението се нагнетява заради намаленото наказание. Настояваме за отмяна на това решение и справедливо такова, коментира учителка на Алекс.Приятели на убитото момче определиха решението на Апелативен съд - Велико Търново като срамно. Протестът ще се проведе в четвъртък от 11 часа. ", "date": "2019.06.17", "title": "Присъда за брутално убийство бе намалена от 20 на 3 години затвор"}
