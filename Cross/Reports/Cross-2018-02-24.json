{"url": "http://www.cross.bg/sdelkata-proverka-borisov-1568621.html", "text": "/КРОСС/ Министър-председателят Бойко Борисов възложи на Държавната агенция \"Национална сигурност\" и Националната агенция по приходите да направят пълна проверка на сделката по продажбата на електроразпределителното дружество ЧЕЗ, както и на дружеството купувач - \"Инерком България\".Премиерът също така поиска в разследването на всички обстоятелства да се включат Комисията за енергийно и водно регулиране и Комисията за финансов надзор. Министър-председателят Борисов разговаря с ръководствата на НАП и КФН, които го увериха, че наблюдават сделката от четвъртък и ще извършат незабавна проверка.Припомняме, че правителството няма отношение по сделката между двете частни компании, но ще използва ресурса си да провери всички обстоятелства и да гарантира енергийната сигурност.  ", "date": "2018.02.24", "title": "Премиерът Борисов поиска пълна проверка на сделката по продажбата на ЧЕЗ"}
{"url": "http://www.cross.bg/morbili-zaboleli-slychaya-1568612.html", "text": "/КРОСС/ Общо 2 607 случая на болни от морбили са регистрирани в Сърбия в периода октомври 2017 - февруари 2018 г. Това съобщава Институтът за обществено здраве на балканската държава, цитиран от Македонската информационна агенция.Най-младият заболял е бебе на 15 дни, а най-възрастният пациент е на 65 г.Повечето заболели са на възраст между 5 и 30 г. 94% от всички заболели пациенти не са ваксинирани или статутът им е неизвестен. 33% от пациентите са хоспитализирани.Един от заболелите има мозъчни усложнения, а 292-ма души имат белодробни проблеми вследствие на заболяването. ", "date": "2018.02.24", "title": "Над 2 600 случая на морбили в Сърбия за няколко месеца "}
{"url": "http://www.cross.bg/konventziya-istanbylskata-bulgariya-1568614.html", "text": "/КРОСС/ Жители на Варна организираха протест срещу ратификацията на Истанбулската конвенция и за пълно оттегляне на подписа на България от нея, съобщава БГНЕС.Демонстрацията се проведе пред Катедрален храм \"Свето Успение Богородично\", където беше организирана и подписка срещу конвенцията.Инициативният комитет на Гражданска инициатива \"Варна срещу Истанбулската конвенция\" изразява своята позиция защо настоява да не се ратифицира Истанбулската конвенция, да бъде изтеглена Конвенцията от Народното събрание и да бъде оттеглен подписът на България от нея.Истанбулската конвенция (ИК) е инструмент за промяна на моралните ценности на българското общество, промяна на умовете и сърцата на българите, променяйки моделите на мислене и поведение, подчертават от комитета.Някои от протестиращите носиха лозунги като \"Вън на Истанбулската конвенция\", \"Няма социален пол\" \"България чиста и свята република\" и други. ", "date": "2018.02.24", "title": "Протест срещу Истанбулската конвенция във Варна"}
{"url": "http://www.cross.bg/puteki-klinichni-suslovieto-1568613.html", "text": "/КРОСС/ С 229 гласа „за\", 28 „против\" и 7 „въздържал се \" Българският лекарски съюз взе решение да подпише нов рамков договор със здравната каса. Това се случи на редовния събор на организацията, състоял се днес, 24-ти февруари.В 2018 г. БЛС успя да договори сериозно увеличение на цени в над 130 клинични пътеки в болнична помощ, като завишения има в почти всички пътеки по специалности. „За първа година от десетилетие има увеличение на клинични пътеки в болнична помощ, както и завишени обеми, и цени на прегледи в извънболнична\", категорични са от БЛС. По-голямата част от клинични пътеки, по които работят и общинските болници, са увеличени - пулмология, акушерство и гинекология, раждания, педиатрия, неврология и др. Повишение има в пътеките за рехабилитация и долекуване. В тазгодишния НРД за медицински дейности, приоритетна тежест е дадена на майчинското и детското здравеопазване, както и на ражданията.Значително завишени параметри са постигнати и в извънболничната помощ. В първичната е даден приоритет със завишени цени и обеми на профилактичните прегледи за деца от 0 до 18 г. Повишаване има при диспансеризацията, имунизацията и в капитацията при ОПЛ.При специалистите, първичния преглед е завишен с 1 лв. Тази година е обърнато и сериозно внимание на социалнозначимите заболявания в рискова група при жените от 30 до 40 год. Те ежегодно ще се възползват от профилактичен преглед при гинеколог, с възможност за изследване на цитонамазка. Увеличени са и обемите за мамографско изследване, с оглед ранно откриване на злокачествени заболявания на гърдата.В клиничните лаборатории също са предвидени по-големи обеми, необходими за първичната профилактична и диспансерна дейност на общопрактикуващите лекари.„Благодарене на конструктивни преговори, колективна и последователна работа със съсловието, БЛС успя да договори параметри в здравния сектор, които не са променяни от много години. Всичко, за което БЛС се е борил, цели максимално улесняване и удовлетворяване работата на заетите в сектора колеги. Не на последно място, тазгодишните постигнати резултати в разпределението на средства, ще повишат качеството на медицинската услуга и адекватно ще отговорят на потребностите на пациентите\", коментира д-р Венцислав Грозев, председател на БЛС.Във връзка със създалото се напрежение в сектора и вмешателството на министърът на финансите, г-н Владислав Горанов в преговорния процес за НРД 2018 г., БЛС прие официална декларация на 67-ия Събор на съсловието, подготвена от РЛК Пловдив. Текстът на документа гласи, че здравето на пациентите, лекувани на територията на РБългария, не може да бъде рискувано с фискални цели.В следващата седмица предстои официалното подписване на НРД 2018 г., като независимо от трусовете в сектора, БЛС се надява за стриктно спазване на договорените параметри и ще отстоява гласът на съсловието. ", "date": "2018.02.24", "title": "Лекарският съюз ще подпише рамковия договор за 2018-а"}
{"url": "http://www.cross.bg/hora-bila-vsichki-1568590.html", "text": "/КРОСС/ През 1977 година полски археолози откриват огромен череп на остров Тумски. Още на място учените определят, че той е от Средновековието и е на жена. Черепът бил с необичайно големи размери - 28 см.По нататъшните изследвания на находката разкриват, че тялото е било хвърлено в гроб, но без да е било извършено погребение и сякаш жената е била убита, а не е починала от естествена смърт. Учените определят, че жената е била около 20-годишна по време на смъртта си.На острова, на който са открити останките, има още древна църква, дворец и средновековни укрепления.Според изследователите островът е бил обитаван от хора още от късният период на каменната ера, но всички останки и руини все още крият много тайни.За мястото се носят и много легенди. Една от тях разказва за древен цар, който умира заедно с рицарите си на дъното на езерото.Учените са установили, че всички погребения на острова са извършвани по много странен начин, тъй като откритите човешки останки са погребани и обърнати с глави на запад. Всичко това може би се свързва с някакво проклятие, но все още много въпроси остават без отговор, за да може да се даде категорично обяснение на загадката.Разбира се, в различни части на света са намирани находки на стари племена и култури, които загатват за далечното съществуване на хора от предишни цивилизации, чиито тела са били огромни. В някои от древните легенди тези гиганти са описвани като варвари и канибали. В други пък се твърди, че тези хора били много разумни и мъдреци. ", "date": "2018.02.24", "title": "Гигантският череп от остров Тумски, за който учените нямат обяснение"}
{"url": "http://www.cross.bg/mvnr-suvetva-hurvatiya-1568603.html", "text": "/КРОСС/ Във връзка с усложнената зимна обстановка на Балканите и очакваното влошаване на метеорологичните условия в Хърватия, Словения, Република Македония, Румъния, Босна и Херцеговина,Черна гора и Сърбия, изразяващо се в минусови температури, силни ветрове и обилни снеговалежи, Министерството на външните работи съветва всички български граждани, които имат намерение да пътуват до или през териториите на посочените държави през следващите няколко дни, да отложат своите планове до нормализиране на обстановката.В случай на неотложни пътувания, МВнР съветва гражданите да се осведомят подробно за актуалната метеорологична и пътна обстановка за дестинацията на пътуване, да следват стриктно инструкциите на местните вла‎сти и указанията на пътните знаци и да потеглят на път напълно подготвени за придвижване в зимни условия - зимни вериги за гумите, пълен резервоар на автомобила, подходящо топло облекло и мобилни апарати с напълно заредени батерии.В случай на кризисна ситуация, МВнР съветва гражданите да уведомят своевременно близките си за своето състояние и местоположение, да означат своето местоположение в социалните мрежи и да подадат сигнал до дирекция \"Ситуационен център\" на МВнР, която приема денонощни сигнали за бедстващи хора на телефон: 00359 2 948 2404 или на имейл: crisis@mfa.bgСигнали могат да бъдат подавани и на следните дежурни телефони:Хърватия: +385 984 69 808Словения: + 386 41 722 238Република Македония: +389  75 280 013Румъния: +40 21 230 21 50Босна и Херцеговина: +387 603 210 397Черна гора: +382 69 143 298Сърбия: +381 66 840 89 51 ", "date": "2018.02.24", "title": "Отложете пътуванията към западните балкански страни, очакват се снежни бури"}
{"url": "http://www.cross.bg/dunkan-pyongchang-promila-1568611.html", "text": "/КРОСС/ Канадският състезател по ски бягане Дейвид Дънкан, съпругата и мениджърът му са били арестувани от полицията в Южна Корея заради шофиране в нетрезво състояние в олимпийското село. За да бъде скандалът пълен, атлетът е шофирал... крадена кола.Дънкан бил спрян за проверка от властите в Пьонгчанг, които установили, че автомобилът, който скиорът шофирал, е откраднат от близък паркинг.При проверката власите направили и тест за алкохол, който показал 0,160 промила. Допустимата граница в страната е 0,05 промила.Компанията била задържана, а след намеса отстрана на посолството на Канада, 35-годишният Дънкан и спътниците му били освободени. На скиора му е повдигнато обвинение.В Южна Корея за подобен вид престъпление канадецът може да лежи 3 години в затвора и да плати глоба в размер на  близо 12 хил. канадски долара.От канадския тим потвърдиха, че техен атлет е бил задържан и освободен, както и, че е започнало разследване. Повече подробности обаче не бяха съобщени.\"Този инцидент е черно петно върху представянето на канадския тим на олимпийските игри в Пьонгчанг, на които спечелихме 28 медала\", каза Крис Оверхолд - изпълнителен директор на Канадския олимпийски комитет.  ", "date": "2018.02.24", "title": "Пиян ски бегач открадна кола в Пьонгчанг"}
{"url": "http://www.cross.bg/sistema-protestirashtite-promeni-1568601.html", "text": "/КРОСС/ Десетки родители се събраха в централния парк „Пети октомври\" в Стара Загора в подкрепа на Националната гражданска инициатива „Не на насилието над деца в детски градини и училища\", предава БНР. Протестиращите настояват за мандатност на директорите в образователната система, за ранно пенсиониране със запазване размера на пенсията и минимална учителска заплата над средната за страната.Националната инициатива предлага 14 промени в образователната ни система, например назначаване на психолози, логопеди и медицински лица в училищата, мандатност на директорските места.Един добър директор, когато знае, че след четири или пет години ще се явява пак на конкурс, той ще се старае да наеме не най-удобните учители, а ще се старае да наеме най-добрите професионалисти, които биха се справили най-добре и биха развили най-добре съответната институция, обяснява Васил Николов - председател на Национален инициативен комитет за качествена и иновативна образователна система.За да се запази психическото здраве на децата и учителите трябва да се промени средата в българското училище. Протестиращите не приемат въвеждането на антистрес програма за учителите:Ние ще го научим да издържа много на стрес, вместо да му подобрим средата, разбирате ли? Ние просто сме разочаровани, че синдикатите предлагат такива неадекватни мерки,коментира Николов. ", "date": "2018.02.24", "title": "Родители от Стара Загора се обявиха срещу насилието над деца в детски градини и училища"}
{"url": "http://www.cross.bg/zatvorite-slyzhitelite-tzacheva-1568604.html", "text": "/КРОСС/ Пореден протест на служителите на арестите и затворите у нас събра недоволните пред министерството в София. Основното им настояване е за 20% увеличение на заплатите. При предишното си недоволство те постигнаха 5-процентов скок, предава news.bg. Сега обаче те искат по-сериозни действия от страна на властта - особено след 100-те милиона лева, които получиха полицаите.Разчетите показват, че за надзирателите ще са нужни доста по-малко пари от тези за служителите на реда. В момента разликата между заплатите в двете системи е около 200 лв. От правосъдното министерство признават, че не трябва надзирателите да остават с горчивина в душата и чувство за несправедливост и недооценяване на техния труд. В момента в системата има около 200 свободни места.В затвора в София за 22 човека конкурс се явяват 28 кандидати. В момента затворите се охраняват на мускули и се осигурява единствено охрана, такава позиция изрази Ивайло Григоров от Синдиката на служителите в затворите в България. Категорично ще протестираме до пълното изпълнение на нашите искания, закани се той. Част от протеста са и плакатите с лозунги: \"С обещания затвор не се охранява\", \"Само едно е сигурно в сектор \"Сигурност\" - несигурността\", \"Европа и за нас\", \"Оттук нататък за нас е въпрос на чест\".Министърът на правосъдието Цецка Цачева излезе на протеста, за да разговаря с негодуващите надзиратели, съобщи БНР. Цачева изтъкна, че няма как да бъде изпълнено тяхното искане за 20 % увеличение на заплатите. Тя обясни, че такова увеличение не са получили и служителите на МВР.Ще се търсят възможности за увеличаване на заплащането и щатовете в затворите в бюджета за следващата година, обеща правосъдният министър.Припомняме, това е поредният протест на надзирателите в затворите. В началото на тази седмица Синдикатът на служителите в затворите в България покани мин. Цачева на протеста на служителите на дирекции \"Изпълнение на наказанията\" и \"Охрана\", които ще се проведе в събота.Те искаха с присъствието си Цачева да покаже, че защитава законните интереси на служители и дирекциите.  ", "date": "2018.02.24", "title": "Надзирателите се събраха за пореден протест"}
{"url": "http://www.cross.bg/stenata-lyda-razvitie-1568602.html", "text": "/КРОСС/ Министърът на регионалното развитие и благоустройството Николай Нанков направи инспекция на строителството на язовир „Пловдивци\", край едноименното село в смолянската община Рудозем.  Язовирът ще бъде официално открит през тази година, като това е първият подобен обект, който се изгражда в България за последните три десетилетия.Министър Нанков отчете, че към днешна дата са изпълнени над 90% от предвидените дейности по проекта. В момента се извършват мероприятия по завиряването на язовира, видя министър Нанков. Текат и довършителни дейности по изместването на съществуващ път за достъп до земеделски и горски имоти извън санитарно-охранителната зона, както и завършване на галерията след шахтовия преливник. Язовирът е със завирен обем 2,45 млн. куб.м. и е проектиран за водоснабдяване на градовете Рудозем и Мадан, като  и още над 30 населени места в Централните Родопи с приблизително 40 000 души население.  Строителството на хидровъзела включва язовирна стена, шахтов преливник, съчетан с водовземна кула, основен изпускател, пречиствателна станция за питейни води и др. Стойността на строителните работи е 47.4 млн. лв. Язовирът е част от проекта на Министерството на регионалното развитие и благоустройството със Световната банка „Проект за развитие на общинската инфраструктура\" на стойност 170 млн. лв.По него се финансира и строителството на яз. „Луда Яна\", край Панагюрище и ремонта на язовир „Студена\", край Перник. Хидровъзел „Луда Яна\" е с обем 20 млн. куб.м. и е проектиран за водоснабдяване на община Панагюрище и селищата в района. В момента се изпълняват всичките шест подобекта на строителната площадка. Физическият напредък е около 20 %. Крайният срок за изпълнение е 2019 година.Рехабилитацията на яз.\"Студена\" стартира през м.г. Ремонтът на стената откъм водното тяло е завършен почти напълно. Независимо от ниските температури се работи и под вода по полагане на геомембрана по стената, основния изпускател и водовземната кула. Предстоят ремонти откъм сухата страна на стената по преливника, енергогасителя и апаратната камера. Рехабилитацията на короната на стената е в напреднал етап.  Физическият напредък към момента е около 25 %. Крайният срок за изпълнение също е 2019 година. Рехабилитацията на стената на яз. „Студена\" ще осигури безопасната й експлоатация с още минимум 50 години и съответно повишена сигурност за водоподаването към град Перник и още девет села в областта с общ брой на населението около 100 000 души. ", "date": "2018.02.24", "title": "Предстои откриването на „Пловдивци“ – първият язовир за питейни нужди, изграден през последните 30 години"}
{"url": "http://www.cross.bg/yzbekistan-reket-prokyror-1568600.html", "text": "/КРОСС/ Бившият генерален прокурор на Узбекистан Рашид Кадиров е арестуван по обвинение в рекет, превишаване на служебните пълномощия и взимане на подкупи, предаде ТАСС.Кадиров е бил член на конституционния съд на страната, а преди това е работил и в Службата за национална сигурност на Узбекистан.  ", "date": "2018.02.24", "title": "Арестуваха бившия генерален прокурор на Узбекистан по обвинение в рекет"}
{"url": "http://www.cross.bg/donbas-sila-kiev-1568605.html", "text": "/КРОСС/ Новият закон, описващ Донецк и Луганск като \"временно окупирани територии\", е скандален и потвърждава стремежите на Киев да разреши конфликта в Източна Украйна със сила.Това се казва в позиция на руското външно министерство във връзка с подписания преди няколко дни от украинския лидер Петро Порошенко закон за реинтеграция на Донбас, в който Русия се нарича \"агресор\", информира ТАСС. Законът влиза в сила от днес.Според ведомството законът създава условия Киев да окупира неконтролираните територии в Донецк и Луганск, узаконява използването на военна сила срещу цивилни. Министерството алармира, че президентът Порошенко зачерква Минските споразумения за уреждане на конфликта.Русия е на мнение, че законът може да предизвика нов конфликт в региона.На 18 януари парламентът на Украйна прие закон за реинтеграция на Донбас, в който Русия е наричана \"агресор\", а неконтролираните от Киев територии в Донбас се признати за \"окупирани\".Москва обявява, че не се явява страна във вътрешния конфликт и няма нищо общо със събитията в Донбас, но е заинтересована Украйна да преодолее политическата и икономическа криза. ", "date": "2018.02.24", "title": "Киев иска да разреши украинския конфликт със сила, предупреди Москва"}
{"url": "http://www.cross.bg/tzivilni-petuk-iztochna-1568608.html", "text": "/КРОСС/ 500 цивилни са убити за последните седем дни при бомбардировки и артилерийски огън по контролирания от сирийските бунтовници анклав Източна Гута край Дамаск. Сред загиналите има 121 деца.Това съобщи Сирийският център за наблюдение на човешките права, след като ООН отново отложи гласуване на проекторезолюция за прекратяване на огъня в арабската държава, съобщава АФП.Правителството на Сирия предприе унищожителни бомбардировки по анклава до Дамаск миналата неделя, при които са загинали най-малко 500 цивилни, обяви организацията.Базираната във Великобритания организация добави, че трима цивилни са убити и 12 са ранени при въздушни удари на Русия в град Хараста в Източна Гута тази сутрин. Москва отрича.В петък президентът на САЩ Доналд Тръмп обяви, че последните действия на Русия в Сирия са \"позор\".В петък при нападение на анклава, който е под обсада от сирийската армия от 2013 г., са загинали 41 цивилни, включително 17 деца.Съветът за сигурност на ООН трябваше да гласува резолюцията в петък, но отложи гласуването за днес в 17,00 часа по Гринуич. ", "date": "2018.02.24", "title": "500 цивилни убити при кръвопролитията в Източна Гута"}
{"url": "http://www.cross.bg/kndr-arsenal-sanktzii-1568606.html", "text": "/КРОСС/ Ядреният арсенал на Северна Корея е насочен само към САЩ. Това предупреди Корейска централна новинарска агенция, цитирана от южнокорейската медия \"Йонхап\".Агенцията на КНДР допълва, че ядрените оръжия са и инструмент за обединение на Корейския полуостров.Според медията САЩ подклаждат антикорейски настроения, докато Република Корея и КНДР се насочват към разведряване на двустранните отношения, допълвайки, че ядреният арсенал служи за стабилност и мир на полуострова.Вчера президентът на САЩ Доналд Тръмп предупреди, че страната му ще пристъпи към \"Фаза 2\", ако политиката на санкции срещу Пхенян не окаже влияние. По-рано през деня финансовото министерство на САЩ наложи нови санкции на КНДР, описвани от Тръмп като \"най-големите\". ", "date": "2018.02.24", "title": "КНДР: Ядреният ни арсенал е насочен само към САЩ"}
{"url": "http://www.cross.bg/tzacheva-ministerstvoto-zatvorite-1568609.html", "text": "/КРОСС/ Правосъдният министър Цецка Цачева заяви, че няма как да бъде изпълнено искането за 20% увеличение на възнагражденията на служителите в затворите. Цачева слезе при протестиращите пред Министерството на правосъдието. По думите й това искане не съответства дори на направените увеличения в системата на МВР. Тя допълни, че възможното увеличение, предложено от страна на финансовия министър, е в рамките на пет процента, но протестиращите са отказали.Има и договореност за нова среща през май, когато се види как върви изпълнението на бюджета. От началото на септември, когато стартира процедурата по бюджета за 2019 година, отново съвместно със синдикатите и ръководителите на двете дирекции към Министерството на правосъдието, ще бъдат търсени възможности за повече средства за щатни бройки и за възнаграждения, каза Цецка Цачева.Според Цачева трябва да се отчете, че държавата е на всички, които пълнят хазната с данъците си и e необходимо да се търси баланс между различните сектори. Всички искаме децата ни да са образовани добре, да имаме качествено здравеопазване, аргументира се правосъдният министър.Тя коментира, че напълно споделя мнението, че работата на надзирателите е рискова и в никакъв случай не подценява техния труд, който е отговорен и тежък. По думите на Цачева вече се работи по нормативни промени за баланса между тези, които изтърпяват наказание \"лишаване от свобода\" и тези, които отговарят за тяхната сигурност. В отговор на въпрос колко са незаетите щатове, министърът каза, че в момента почти всички са на процедура за различни конкурси, текучеството е голямо, тъй като има обжалване на конкурси.Цачева съобщи, че във вторник ще участва в международна конференция във връзка с радикализацията в затворите, новите отговорности, които имат служителите по поддържане реда в затворите. По думите й това са теми, които не се обсъждат само в България, а в целия ЕС. На предстоящия съвет по правосъдие, на 8 март в Брюксел, съм настояла и ще бъде включено като дебат условията за работа в затворите и противодействие на радикалните явления, каза Цачева.Протестиращите заявиха, че продължават с недоволството, докато не им бъдат изпълнени исканията. Те протестираха с плакати - \"Само едно е сигурно в сектор сигурност - несигурността\", \" Искаме увеличение, а не подаяние\", \" С обещания затвори не се пазят\" и други. На входа на министерството беше поставена войнишка раница с надпис \" Торбата с лъжи на Министерството на правосъдието\".Протестиращите поискаха достойно отношение, което им се полага като граждани на ЕС и на държава, председателстваща Съвета на ЕС. Те поискаха още достойни възнаграждения и условия на труд. На протеста присъстваха служители от всички градове на двете дирекции на Министерството на правосъдието - ГД \"Изпълнение на наказанията\" и ГД \"Охрана\". Служителите бяха с членове на техните семейства.  ", "date": "2018.02.24", "title": "Министър Цачева разговаря с протестиращите, няма възможност за по-голямо увеличение на заплатите"}
{"url": "http://www.cross.bg/posolstvoto-iierysalim-zaplaha-1568607.html", "text": "/КРОСС/ Решението на САЩ да отворят посолството си в Израел след преместването му в Йерусалим през май нарушава международното право и представлява заплаха за мира.Това алармира турското външно министерство, цитирано от местни медии.Вчера Държавният департамент потвърди, че през май САЩ ще отворят посолството си в свещения град. През декември 2017 г. президентът Доналд Тръмп обяви, че Вашингтон мести посолството си от Тел Авив в Йерусалим.\"Съобщението на правителството на САЩ, че ще си преместят посолството от Тел Авив в Йерусалим през май показва, че искат да унищожат базата за мир чрез нарушаване на международното право, резолюциите на Съвета за сигурност на ООН за Йерусалим и установените от ООН параметри\", се казва в съобщението на ведомството.Според министерството решението на Вашингтон е изключително обезпокоително. ", "date": "2018.02.24", "title": "Турция: Решението на САЩ за посолството в Йерусалим е заплаха за мира"}
{"url": "http://www.cross.bg/mogadishy-naii-malko-hotela-1568610.html", "text": "/КРОСС/ Най-малко 45 души загинаха при двоен атентат с коли бомби в сомалийската столица Могадишу снощи, съобщи Ройтерс, цитирайки високопоставен правителствен служител. Ранените са 36.Експлозиите бяха последвани от ожесточена престрелка между нападателите и силите за сигурност.Петима от терористите бяха убити.Нападението бе извършено близо до президентския дворец и намиращ се в съседство хотел. Повечето от жертвите и ранените са хора от охраната на двореца и бодигардове на официални лица, отседнали в хотела, вкл. офицер от армията и местен високопоставен служител.Ройтерс показа кадри, на които се виждат поне пет унищожени коли на паркинга пред хотела.Сомалийската ислямистка групировка „Аш шабаб\" пое отговорност за атаката в изявление в интернет и по местно радио, предадоха АФП и ДПА. Ислямистите твърдят, че са убили 35 войници при „снощната операция\", но признават, че са загинали и петима техни „мъченици\".Агенцията припомня, че екстремистите, които са свързани с терористичната мрежа „Ал Кайда\", се опитват от 2007 г. да свалят крехкото централно правителство на Сомалия, подкрепяно от международната общност и от сили на Африканския съюз, наброяващи над 20 хил. военни.През 2011 г. „Аш шабаб\" бе прогонена от сомалийската столица и оттогава загуби повечето от своите бастиони в страната. Групировката обаче продължава да контролира обширни райони в провинцията и да извършва атаки в Могадишу и срещу военни бази, отбелязва АФП. ", "date": "2018.02.24", "title": "Най-малко 45 души загинаха при двоен атентат в Могадишу "}
{"url": "http://www.cross.bg/malinov-bylgartransgaz-direktor-1568593.html", "text": "/КРОСС/ Владимир Малинов е новият изпълнителен директор на \"Булгартрансгаз\".Комисията за енергийно и водно регулиране е одобрила избора на Малинов за член на Управителния съвет на компанията, а Управителният и Надзорният съвет на дружеството са го избрали за изпълнителен директор, на мястото на внезапно починалия Георги Гегов.Владимир Малинов досега беше началник на управление \"Правно\" в \"Булгартрансгаз\". ", "date": "2018.02.24", "title": "\"Булгартрансгаз\" е с нов шеф"}
{"url": "http://www.cross.bg/godina-siiimyr-dzheiin-1568589.html", "text": "/КРОСС/  На 67 години актрисата Джейн Сиймур се снима за Playboy (\"Плейбой\"). Тя ще е най-възрастната жена, която позира за изданието, твърди британският \"Сън\". Сиймур ще се появи в списанието за трети път, след като е била на страниците му и през юли 1973 година и през януари 1987-а.Сиймур признава, че сега се чувства по-секси отколкото когато била по-млада, като отдава това на усещането, че се чувства \"добре в кожата си\".Актрисата Джейн Сиймор, чието истинско име е Джойс Франкенбърг, е родена на 15 февруари 1951 година във Великобритания. Джойс искала да стане балерина, но травма на крака я лишава от възможността да се изяви в това изкуство. Но пък я отвежда в киното. Участвала е в над 130 филма и сериала. Тя е била момиче на Бонд, но е най-известна с участието си в сериала от 1993 година „Д-р Куин: Лечителката\".Два пъти е печелила Златен глобус - за „Д-р Куин: Лечителката\" през 1996 година и за „На изток от рая\" през 1982 година.Участвала е в редица холивудски хитове, сред които „Петдесет нюанса по-тъмно\", „Непорочната Джейн\", „Касъл\", „Как се запознах с майка ви\", „Ловци на шаферки\", „Смолвил\".  ", "date": "2018.02.24", "title": "Актрисата Джейн Сиймур позира за Playboy"}
{"url": "http://www.cross.bg/dyshi-kokain-kolichestvo-1568592.html", "text": "/КРОСС/ Двама души са арестувани заради трафик на голямо количество кокаин в София. Операцията е съвместна между МВР и Агенция \"Митници\" и е проведена в района на Владая. Кокаинът е около 10 килограма и е заловен на летището в столицата.  Пред \"Хоризонт\" главният секретар на МВР главен комисар Младен Маринов допълни:\"Това е работа на митниците. Ние участвахме в частта по неутрализиране и задържане на лицата, тъй като имаше данни, че са стар контингент по линия на наркотици, с опит в тази престъпна дейност и беше възможно да направят опит да осуетят акцията и да окажат съпротива и затова беше използван отряд \"Кобра\" към СДВР. Става въпрос за пратка с немалко количество кокаин. Задържани са двама души. Към момента продължават процесуално-следствени действия по адреси и по връзки на тези лица.\" ", "date": "2018.02.24", "title": "Двама души са арестувани заради трафик на голямо количество кокаин в София"}
{"url": "http://www.cross.bg/nachev-nzok-posochi-1568591.html", "text": "/КРОСС/ Националната здравна каса де юре е независима, но де факто никога не е била - по-голямата част от управата й е част от управляващите. Това посочи проф. Генчо Начев, директор на болница „Света Екатерина\" и бивш управител на НЗОК по повод скандалите в сектора.Той заяви, че не е нормално да има разминаване в размера на дълговете на НЗОК и то с толкова големи цифри - това значело, че някой не дава верни данни.По думите му Касата не може да бъде независима, защото е част от системата на здравеопазването и трябва да има синхрон между този, който прави политиката в здравето, НЗОК като основния платец на медицински услуги и министъра на финансите, който осигурява и прави бюджета на държавата.Начев посочи механизма, по който пациенти от България отиват на лечение в чужбина. „Единият път е по спешност - с европейска здравна карта или подобен документ. Когато е планово се подава молба до касата и се дава офертата на болницата, която може да извърши лечението. Тогава комисия към касата иска становище на националния консултант и председател на дружество по специалността, който да каже, че в България няма такова лечение или не е толкова качествено\", обясни експертът.Той добави, че не вижда нещо страшно в този скандал, но би било неприятно ако не се подпише рамковия договор. Но и това няма да създаде хаос или напрежение.Председателят на БЛС д-р Венцислав Грозев посочи, че нагласата е да бъде подписан рамковия договор, но допълни, че има риск винаги да не бъде одобрен.Проф. Начев е категоричен, че системата на здравеопазването не може да се срине - в нея работят хора, отдадени на професията си, но, че върви на зле - това е така.По думите му трябва да се реши проблема с финансирането на системата и клиничните пътеки не са инструмент за финансиране. Той смята, че трябва да се въведе съучастие на пациентите, болниците да са по-малко и чрез национална здравна карта да се актуализира нуждата и предлагането. ", "date": "2018.02.24", "title": "Проф. Генчо Начев: НЗОК де юре е независима, но де факто никога не е била "}
{"url": "http://www.cross.bg/sdvr-ychastnitzite-todorovden-1568596.html", "text": "/КРОСС/ За поредна година конни полицаи от СДВР показаха майсторска езда на стадиона в кв.\"Бенковски\" в столицата. С традиционните състезания полицаите от група „Конна полиция\" от столичната дирекция на МВР почетоха Тодоровден. Пред много гости и колеги участниците в празничното честване, организирано от СДВР с подкрепата на Столична община, бяха поздравени от главния секретар на МВР Младен Маринов, директора на СДВР Ивайло Иванов и кмета на район Сердика Тодор Кръстев.Тържественото откриване на надпреварата започна на площада в кв. „Бенковски\" с празничен ритуал и водосвет. В състезанията и демонстрациите служителите от група „Конна полиция\" премериха майсторство в ездата и надскачането на препятствия.Породистите коне зарадваха стотици гости дошли да се насладят на първокласните им умения. След оспорвана надпревара бяха отличени най-добрите ездачи. На първо място бе класиран  Михаил Михаилов с  кобила Корона, на второ -  Димитър Милушев с кон Аркан и на трето -  Асен Бояджиев с кобила Джерада. Тримата финалисти получиха и парични награди, осигурени от  фирма, ангажирана с организацията на инициативата. След  връчването на наградите, участниците в състезанието направиха почетна обиколка на стадиона под звуците на духовия оркестър. ", "date": "2018.02.24", "title": "Конният ескадрон на СДВР отбеляза Тодоровден с традиционни състезания "}
{"url": "http://www.cross.bg/prohoda-durveta-padnali-1568597.html", "text": "/КРОСС/ Обилен снеговалеж, паднали дървета и затруднено движение на прохода \"Шипка\". Екипи разчистват пътното платно от паднали клони, предава Нова.Мъглата на места в прохода е до 10 метра. Има изключително малка видимост, така че преминаващите водачи трябва да шофират с голямо внимание.Огромният проблем обаче се оказват падналите дървета. Десетки са подадените сигнали до момента.Апелира се хората да шофират внимателно, със скорост, съобразена с пътната обстановка.  ", "date": "2018.02.24", "title": "Паднали дървета и клони затрудняват движението на прохода \"Шипка\""}
{"url": "http://www.cross.bg/bulgariya-ninova-borisov-1568594.html", "text": "/КРОСС/ „Безспорно най-важният приоритет за този, а и за следващите месеци, остава председателството на България на Съвета на ЕС. То все още е възможност България да бъде двигател, лидер, във вземането на решения за бъдещето на Европа. Но правителството на Бойко Борисов опропастява тази възможност всеки ден. Правителството на Бойко Борисов отнема европейския образ на България\". Това каза председателят на НС на БСП Корнелия Нинова на заседанието на НС на левицата. Тя припомни, че председателството  започна с корупционен скандал за ремонта на НДК, премина през „кум гейт\" и завърши с решение за противоконституционен акт на Народното събрание.„Строителството на Великата българска стена, гордостта на Борисов, с която пази външните граници на Европа, финализира с досъдебно производство в Специализираната прокуратура за два вида престъпления от общ характер - завишени цени и занижен контрол. Скандалът за лобизъм в здравното министерство доведе до оставка на министъра на здравеопазването. От две седмици, нов скандал в Здравната каса слага траен етикет - хаос в здравеопазването, този път с последици за  европейския ни образ\", обобщи Нинова.Тя заяви, че редица европейски държави предявяват претенции към председателстващия Съвета на ЕС за некоректност към договорни задължения. „Избухна и скандалът в БДЖ, отново с обвинения в корупция и ощетяване на работниците там. Разбира се, не бива да пропускаме разкритията за далавери на кмета на ГЕРБ в Септември, както и пробива в системата БАЦИС, който управляващите панически покриха, но който също е доказателство за корупция и далавери във финансовата сфера\", припомни още лидерът на левицата.Корнелия Нинова добави, че от вчера държавата се тресе от нов изключително арогантен случай на задкулисие и ярък образ на паралелната държава, който засяга националната сигурност и  съдбата на 2 млн. българи - продажбата на ЧЕЗ. „Наистина това е сделка между два свободни пазарни субекта, но тайна, непрозрачна и  с много въпроси: как новосъздадената преди 5 месеца фирма, с капитал от 50 хил. лв. купува активи за 320 млн. евро.- с какви ангажименти към българските потребители, с какви гаранции за българската електропреносна мрежа и за българската национална сигурност\", заяви още председателят на БСП. Тя бе категорична, че позицията на левицата е ясна: „Държавата трябва да има роля в структуроопределящи и важни за сигурността, икономиката и развитието й отрасли, какъвто е енергетиката. Нека не се опитват да ни упрекват, че сме за национализация. Ние сме за пазарна икономика и възможностите, които тя дава- България, като държава, да закупи ЧЕЗ за 320 млн. евро.\" Корнелия Нинова коментира, че за да спаси кожата си, главният виновник Борисов е изгорил поредния бушон - Теменужка Петкова. Тя заяви, че БСП няма да спре до тук, а  ще иска изслушване на КЕВР и КЗК, ще потърси и купувача по сделката.„Това е образът на България в първите два месеца от председателството. Вместо да ни наложи като лидер с визия за бъдещето на ЕС, правителството на Борисов даде основания редица авторитетни европейски издания да ни заклеймят публично като най-корумпираната и бедна страна в Европа\", каза още Корнелия Нинова. Тя припомни, че не са закъснели, къде по-дипломатично, къде по-директно, отказите за приемането ни в Шенген  и чакалнята на еврозоната- всички заради корупция в България.„Ето така, Борисов и правителството му опропастиха и този шанс за България. От граждани за европейско развитие на България, ГЕРБ се превърнаха в партията, която ни отдалечава от европейската перспектива на страната\", категорична бе Корнелия Нинова.  ", "date": "2018.02.24", "title": "Нинова: Правителството на Бойко Борисов отнема европейския образ на България"}
{"url": "http://www.cross.bg/petima-striptiiiz-bansko-1568598.html", "text": "/КРОСС/ Арести в Банско. Собственик на стриптийз бар и петима негови гардове са задържани при акция в курорта, предава бТВ.Акцията се проведе тази нощ и продължава с разпити.Открити са наркотици, както и дрогирана млада жена, която също е арестувана. ", "date": "2018.02.24", "title": "Арестуваха собственик на стриптийз бар и петима охранители в Банско "}
{"url": "http://www.cross.bg/tzvetanov-petkova-gerb-1568595.html", "text": "/КРОСС/ Новият министър на енергетиката ще бъде от ГЕРБ, а Коалиционният съвет е органът, който ще взема решението за наследника на подалата оставка Теменужка Петкова на поста. Това стана ясно от думите на председателя на ПГ на ГЕРБ Цветан Цветанов пред журналисти в Сандански. Цветанов каза, че номинацията ще бъде обявена до сряда.Коалиционният съвет е органът, който може да вземе окончателното решение. Вече имаме някаква визия, каза Цветанов. „Ако говорим за квотното разпределение, министърът на енергетиката ще бъде от ГЕРБ\", обясни той.До сряда ще се постараем да обявим номинацията си за нов министър на енергетиката, тъй като преди това трябва да се съберем на съответния политически формат, каза още Цветанов. Той не пожела да коментира дали номинацията ще е на мъж или жена.„Ние сме партия, в която не разпределяме позиции на полов принцип, а на качествата, които имат съответните кандидати\", подчерта Цветанов.Теменужка Петкова обяви, че подава оставка в петък. 20-годишно приятелство я свързвало със собствениците на компанията, одобрената за купувач на активите на ЧЕЗ у нас от страна на управителните органи на чешката компания.И за да няма спекулации и внушения, в които да се замесва и нейното име, и това на премиера, Петкова подаде оставка, обясни самата тя пред журналистимотивите за решението си.Премиерът Бойко Борисов каза, че се чул с Петкова и сам я посъветвал в създалата си ситуация да обяви че се оттегля.  ", "date": "2018.02.24", "title": "Новият енергиен министър ще е от квотата на ГЕРБ"}
{"url": "http://www.cross.bg/protestirashti-otnovo-spryaha-dvizhenieto-po-e-kraii-vidin-1568599.html", "text": "/КРОСС/ С пешеходно шествие беше спряно движението по международния път Е-79.Организаторите от Гражданско обединение „Единни за промяна\" не приемат уверенията на Пътната агенция, че през настоящата година ще стартират тръжните процедури за строителство на повече от 80 километра от пътя, както и че предстои предпроектно проучване за тунела.Настояват за решение на Министерския съвет за стартиране на процедурите. Протест ще има и на 3 март. ", "date": "2018.02.24", "title": "Протестиращи отново спряха движението по Е-79 край Видин"}
{"url": "http://www.cross.bg/durzhavata-zemedelskite-kontrol-1568580.html", "text": "/КРОСС/ Пчелари от Русенско искат държавата да ги подпомага с по килограм захар на пчелно семейство и всеки стопанин да има достъп до пчелни майки от лицензирани пчелини, подложени на стриктен ветеринарен контрол.Като основен проблем пчеларите посочиха прекалено дългият срок, който се обявява от земеделските производители преди пръскане на посевите с химикали. Според тях четири-пет работни дни са твърде много и те не могат да си позволят да затварят кошерите за такъв период. На срещата със заместник областния управител на Русе Свилен Иванов бе обсъдена необходимостта от залесяване с върба и акация на пустеещи и неплодородни земеделски земи.От своя страна Иванов увери пчеларите, че ще поиска от кметовете по-стриктен контрол на пръсканията на земеделските култури за опазване на пчелните семейства. ", "date": "2018.02.24", "title": "Пчелари от Русенско искат държавата да ги подпомага"}
{"url": "http://www.cross.bg/politika-kohezionnata-agrarnata-1568579.html", "text": "/КРОСС/ Ако не се намалят средствата по кохезионната и аграрната политика, то парите по всички останали политики трябва да бъдат орязани с 45 на сто. Това заяви председателят на ЕК Жан-Клод Юнкер след приключването на неформалната среща на европейските лидери в Брюксел.Както се очакваше, председателят на Съвета на ЕС Доналд Туск посочи, че в следващата многогодишна финансова рамка се предвиждат повече пари за борба с нелегалната миграция, сигурност и отбрана и „Еразъм+\". По повод чувствителните за някои страни, в т.ч. и България, политики като кохезия и селско стопанство, той заяви:\"Много лидери подчертаха продължаващата значимост на кохезионната и общата селскостопанска политика, инвестициите в проучванията и иновациите и паневропейската инфраструктура. Ясно е, че приоритетите са свързани с размера на бюджета и в този контекст ние трябва да се справим с дупката в доходите, която се очертава след Брекзит.\"Някои страни-членки изразиха желание да увеличат вноските си, каза от своя страна председателят на Еврокомисията Жан-Клод Юнкер и добави:\"Комисията прие текст на 14 февруари, в който представихме на Европейския съвет различни елементи за размисъл. И благодарение на този текст казах на приятелите ни, че трябва да орежем разходите по аграрната и кохезионната политика. Това не ми харесва особено, но такива са реалностите.  Ако не намалим средствата за тях, които представляват 70 на сто от общата европейска бюджетна маса, трябва да намалим парите за останалите политики с 45 на сто.\"  ", "date": "2018.02.24", "title": "Юнкер иска орязване на разходите по аграрната и кохезионната политика"}
{"url": "http://www.cross.bg/vidin-sofiya-organizatorite-1568578.html", "text": "/КРОСС/ Поредния си пети граждански протест срещу лошите пътища и трафика ще проведат днес жители на Видин. Те са убедени, че държавата е длъжница на Северозапада и остават непреклонни в исканията си - да се изградят магистрала от Видин до София и тунел под прохода Петрохан. След 10 часа се очаква блокиране на главния път Е-79 в началото на Видин, възможно е и в посока Дунав мост 2 да се образуват колони от автомобили. За да не се стига до задръствания на водачите се препоръчва да се насочват към други гранични пунктове.Исканията ни остават непроменени, категорични са организаторите. Росица Кирова от \"Единни за промяна\" прочете декларация, получена на 22 февруари от Съюза на международните превозвачи, в която се казва:Заради лошата пътна мрежа са неоправдан разход, който всяка транспортна фирма в страната плаща веднъж с дължимите данъци, винетни стикери и прочие такси и втори път с неустойки за забава, ремонти, разходи за гориво, командировъчни на водачи, обезщетения и други.Протест с искане за тунел под прохода Петрохан и изграждането на магистрален път от Видин до София ще има и в столицата, от 12 часа на входа на София откъм магистрала \"Хемус\". Един от организаторите , Светлин Балкански, увери, че няма да се допускат политически символи, знаци и партийни маркери. \"Инициативата е гражданска и тя ще остане такава до края\", категорични са организаторите.  ", "date": "2018.02.24", "title": "Видинчани излизат на пети протест срещу лошите пътища"}
{"url": "http://www.cross.bg/sezon-godina-tyristi-1568577.html", "text": "/КРОСС/ Ръст на туристите, желаещи да почиват по нашето Черноморие, отчитат провелите се до момента туристически борси в Лондон. Според експертите в бранша и тази година летният сезон ще бъде силен, а хотелите по морето препълнени.През последните две години летният сезон у нас е силен. Хиляди туристи избират страната ни за лятната си почивка, съобщава БНТ. И тази година експертите прогнозират много туристи да прекарат ваканцията си именно по българското Черноморие въпреки че не са минали всички борси и изложения.\"Традиционни за нас пазари в Чехия, Словакия, Беларус също показват, че имаме ръст, които са се записали за лятна почивка при нас\", коментира Соня Енилова, председател на УС на БРТА.Ранните записвания също показват положителни резултати за летният сезон. Още през месец октомври миналата година хиляди туристи са направили резервациите си за почивка по нашето Черноморие.Веселин Налбантов, хотелиер: \"Категорично очаквам силен летен сезон, но аз мисля че миналата година беше върха. Тази година ще има някакъв връх от 4-5 % убеден съм в това. Аз например имам ранни записвания още от 15 октомври.\"Очаква се да минат две от важите туристически борси в Москва и Берлин, които ще се проведат през месец март. Именно тогава ще се разбере какъв е ръста на туристите на които България винаги е разчитала.\"Ще бъдат препотвърдени записванията и тогава категорично ще може да се каже какъв ще бъде очаквания процент на ръста от немски туристи. Русия също е много важна за нас пазар. Факт е обаче, че нашите конкуренти Турция, Гърция и другите Средиземноморски държави също са предложили атрактивни оферти за този сезон, така че след борсата в Москва, която ще е края на март ще даде голяма яснота дали ще имаме ръст и на този пазар\", казва Соня Енилова.Тази година за Великденските празници хотелите в Слънчев бряг няма да отворят. Причината е, че християнският празник се пада твърде рано от откриването на летния сезон. Според хотелиерите не е рентабилно да се наема персонал, заради малкото туристи, които ще посетят курорта за празника. ", "date": "2018.02.24", "title": "Експерти в туризма прогнозират силен летен сезон и пълни хотели по морето "}
{"url": "http://www.cross.bg/beliya-sikret-survis-1568581.html", "text": "/КРОСС/ Жена удари бариера на Белия дом във Вашингтон с автомобила си. Американското президентство остана отцепено за около час, предаде Канал 3.Сикрет сървис написа в Twitter, че автомобилът не е преминал през бариерата за сигурност на комплекса на Белия дом. Не са произведени изстрели.Службата заяви, че на жената са повдигнати обвинения и е била предадена на полицията на Окръг Колумбия. Очевидци са видели суматоха на територията на Белия дом. Това станало по време на реакцията на охраната.В този момент президентът Доналд Тръмп беше приел в Белия дом австралийския премиер Малкълм Търнбул. Търнбул остана в Белия дом, докато случаят се разследваше.Сикрет сървис заяви, че няма ранени служители от охраната. В Twitter Тръмп изказа похвали за действията на службата: \"Благодарности към прекрасните мъже и жени на Съединените щати и към Сикрет сървис за добре свършената работа!\"  ", "date": "2018.02.24", "title": "Жена се заби с колата си в бариерата на Белия дом"}
{"url": "http://www.cross.bg/dnes-zhablyanov-offnews-1568582.html", "text": "/КРОСС/ БСП се събира на пленум днес на Позитано 20. Националният съвет ще проведе закрито заседание по вътрешнопартийни въпроси.Дневният ред на форума предвижда доклад от председателя Корнелия Нинова за актуалната политическа обстановка, както и план за работата на БСП през първите шест месеца на тази година.Очаква се още при приемане на дневния ред и предложенията за включване на нови точки в него да се нажежат страстите. Този път те са около свалянето на Валери Жаблянов от поста зам.-председател на парламента и референдума за Истанбулската конвенция.В края на миналия месец Нинова обяви, че партията иска национално допитване за ратифицирането на конвенцията. На пленума днес обаче щел да се чуят гласове за оттегляне на тази инициатива, научи OFFNews. Критики се очакват и около случая \"тука има, тука нема\" изречение с автор Жаблянов за Народния съд като неизбежен и необходим в декларацията на социалистите против Луковмарш. Споровете - освен около тезата на Жаблянов и раздухания скандал, са и за методите на работа в партията, заяви за OFFNews член на ръководството й.На пленума днес ще се разискват и проблемите в структурата на БСП в Казанлък, откъдето поискаха Драгомир Стойнев да бъде сменен като отговорник за Старозагорски регион. ", "date": "2018.02.24", "title": "БСП се събира на пленум днес"}
{"url": "http://www.cross.bg/ispaniya-oktomvri-godini-1568584.html", "text": "/КРОСС/ Броят на каталунците, искащи независимост от Испания за областта си, спадна до най-ниското си ниво от четири години, сочи проучване. Данните хвърлят сянка на съмнение върху успеха на кампанията за отделяне точно в момент, когато лидерите й имат разногласия за това как да се продължи оттук нататък, предаде Ройтерс.През октомври Каталуния, богат регион в Северна Испания, обяви едностранно независимост, но осъществяването й бе спряно от испанските власти, защото противоречеше на испанската конституция. Оттогава областта, която има свой език и широка автономия, се управлява пряко от централното правителство в Мадрид.През декември сепаратистките партии спечелиха регионалните избори, но не могат да се споразумеят за начина, по който да се управлява регионът. Някои в лагера на независимостта искат бившият регионален премиер Карлес Пучдемон да управлява от Брюксел, където пребивава от октомври в самоналожено изгнание - решение, което се натъква на доста на брой потенциални правни пречки. Други предпочитат да се избере по-непретенциозен кандидат, за да се успокои напрежението. Според внимателно следеното социологическо изследване на \"Сентро д'естудис д'опинио\", което се прави на всеки три месеца, 40,8 процента от каталунците покдрепят отделянето от Испания при 48,7 на сто през октомври.В същото време делът на подкрепата за оставане в Испания е нараснал от 43,6 на 53,9 процента, най-високото ниво от четири години. През новата седмица новоизбраният регионален парламент ще се събере на първото си редово заседание, за да обсъди начини за излизане от сегашната безизходна ситуация.  ", "date": "2018.02.24", "title": "Подкрепата за независимостта в Каталуния спадна до най-ниското си ниво от 4 години"}
{"url": "http://www.cross.bg/mlrd-yanyari-kraya-1568585.html", "text": "/КРОСС/ В края на януари 2018 г. депозитите на неправителствения сектор са 71.769 млрд. лв. или 68.4 на сто от брутния вътрешен продукт (БВП), като годишното им увеличение е 5.9 на сто, отчита Българската народна банка. Депозитите на нефинансовите предприятия са 21.689 млрд. лв. (20.7 на сто от БВП) в края на януари 2018 година. В сравнение със същия месец на 2017 г. те се увеличават с 14.5 на сто.Депозитите на финансовите предприятия намаляват с 28 на сто на годишна база през януари 2018 година и достигат 2.490 млрд. лв. (2.4 на сто от БВП). Депозитите на домакинствата са 47.591 млрд. лв. (45.4 на сто от БВП) в края на януари 2018 година. Те се увеличават с 4.8 на сто спрямо същия месец на 2017 г. Кредитите за нефинансови предприятия нарастват с 1.6 на сто на годишна база през януари 2018 г. и в края на месеца достигат 31.097 млрд. лв. (29.6 на сто от БВП). Кредитите за домакинствата и НТООД са 19.741 млрд. лв. (18.8 на сто от БВП) в края на януари 2018 година. Спрямо същия месец на 2017 г. те се увеличават с 6.1 на сто.В края на януари 2018 г. жилищните кредити са 9.506 млрд. лв. и нарастват на годишна база с 8.2 на сто. Потребителските кредити възлизат на 7.774 млрд. лв. и се увеличават с 6.5 на сто спрямо януари 2017 г. Кредитите, предоставени на финансови предприятия, са 2.301 млрд. лв. (2.2 на сто от БВП) в края на януари 2018 година. В сравнение с януари 2017 г. те се увеличават с 53 на сто. Нетните чуждестранни активи са 51.784 млрд. лв. в края на отчетния месец при 51.738 млрд. лв. в края на декември 2017 година, като нарастват с 3.5 на сто в сравнение с януари 2017 г. През януари 2018 г. чуждестранните активи се увеличават с 3.2 на сто, като достигат 60.730 млрд. лева. Чуждестранните пасиви са 8.946 млрд. лв. и на годишна база нарастват с 1.1 на сто.  ", "date": "2018.02.24", "title": "БНБ: Депозитите на домакинствата се увеличиха"}
{"url": "http://www.cross.bg/tazi-kola-sytrin-1568586.html", "text": "/КРОСС/ Кола падна на жп линия тази сутрин. Един човек е загинал в катастрофата, съобщава БГНЕС. Автомобилът е паднал на жп линията край Благоевград.Инцидентът е станал около 9:20 часа тази сутрин.Колата излязла от стария път от кв. \"Струмско\" за местността \"Полигона\". ", "date": "2018.02.24", "title": "Кола падна на жп линия в Благоевград"}
{"url": "http://www.cross.bg/ybiiistva-broii-zhiteli-1568587.html", "text": "/КРОСС/ България заема четвърта позиция в ЕС по брой умишлени убийства на 100 000 жители, с коефициент 1,8 на сто, показват данни от анализ на Евростат за умишлените убийства в Общността през 2016.Пред нас по показател \"умишлено убийство\" са само трите балтийски републики - Литва, Латвия и Естония, а най-малко жертви на убийства са регистрирани в Австрия, Холандия и Испания.Според данни на националната статистика у нас през 2016 г. има извършени 79 убийства и 26 опита за убийства. Престъпленията с нанасяне на телесна повреда са 820.За същата година НСИ отчита също 97 осъдителни присъди за извършени убийства в различни периоди, като за това са осъдени 100 души.През 2016 г. у нас са наказани 1770 престъпления против личността /около 6 процента от всички осъдителни присъди през годината/, като за това са осъдени над 1400 лица /5 на сто от общия брой на лицата с влезли в сила присъди през същата година/.Най-висок е делът на осъдителните присъди за престъпления против личността за \"причинени телесни повреди\" - 766 дела са приключили с присъда.За изнасилване са осъдени 61 човека, за разврат има 220 осъдени, а за трафик на хора осъдените са 31 души.Според данните на НСИ коефициентът на криминалната активност у нас е намалял значително за 5-годишен период - през 2012 г. е имало 600 криминално проявени лица на 100 хиляди души население, докато през 2016 г. техният брой е спаднал до 450 души на 100 хиляди души.Най-висок е коефициентът на криминална активност във възрастовата група 18-24 години - 1250 човека на 100 хиляди жители. Най-нисък е коефициентът на криминална активност у нас сред лицата на възраст над 50 години - 130 на 100 хиляди жители, отчита родната статистика.Близо 5000 жертви на умишлено убийство са били регистрирани от полицията в ЕС през 2016 г., отчита анализът на Евростат.В цифрово изражение най-голям брой на убийствата е регистриран във Франция - 1017 жертви или около 20 на сто от всички умишлени убийства в ЕС; следват Германия - 682, Полша - 530 и Италия - 469 жертви.В сравнение с населението обаче - Литва регистрира най-голям дял умишлени убийства на 100 000 жители - 5,9, пред Латвия - 3,4 , Естония - 3,2, България - 1,8 и Кипър - 1,7.Най-нисък е броят на жертвите на умишлено убийство в Австрия - 0,5 жертви на 100 000 жители, Холандия и Испания - по 0,6, Чехия и Италия - по 0,7.За сравнение - при съседите ни е имало също сравнително нисък брой убийства спрямо някои европейски страни - в Румъния - 290, в Гърция - 86, в Сърбия - 90, в Македония - 25.Като цяло броят на умишлените убийства в ЕС спада през годините, като през 2008 г. техният брой е бил над 5 600, през 2009 г. - 5300, през 2010 г. - 5100 - до около 5 000 убийства през 2016 г., отчита европейската статистика. ", "date": "2018.02.24", "title": "България е на четвърто място по убийства в ЕС "}
{"url": "http://www.cross.bg/ochakva-zimni-vlastite-1568570.html", "text": "/КРОСС/ Студът е в настъпление в Европа, дори в страни като Испания, където обичайно е по-топло. Хърватска се бори с преспите. Силни ветрове и обилен сняг затвориха пътища в страната. Властта включи в битката със стихиите и армията. Зимни бури в Румъния. Студ скова Централна и Северна Италия.Най-тежко се очаква да бъде в Русия, където още през седмицата властите предупредиха за аномалии в района на Москва. Утре в руската столица се готвят за максимални минус 18 градуса, по пикът на студа се очаква след няколко дни, когато градусите ще паднат до 30 под нулата.България остава в покрайнините на студения фронт, но все пак властите предупредиха за  значително понижение на температурите, за силен североизточен вятър от неделя, за възможни виелици и  заледявания.От „Пътна полиция\" припомнят на шофьорите да тръгват на път с автомобили, подготвени за зимни условия. Областните пътни управления и снегопочистващите фирми работят на 24-часов режим и предприемат всички необходими действия за осигуряване на проходимостта на пътищата при зимни условия. В готовност са около 3000 машини. ", "date": "2018.02.24", "title": "Зимни бури и студ в Европа"}
{"url": "http://www.cross.bg/chasa-provede-todorovden-1568566.html", "text": "/КРОСС/ ***София. От 9.00 часа в Централния военен клуб ще се проведе тържествен събор по случай 140 години от Освобождението на България от османско иго. Основният доклад ще бъде на академик професор в УНСС Динко Динков на тема „България в съвременната геополитика\". Слово за съвременните отношения между България и Русия ще произнесе председателят на Евразийския клуб България, Николай Банев.***София. От 10.30 часа в зала \"Александър Лилов\" на ул. „Позитано 20\" ще се проведе заседание на Националния съвет на БСП.***София. От 10.30 часа в киносалона на ВМА ще се проведе 67-мия редовен Събор на Българския лекарски съюз, на който делегати от всички районни лекарски колегии, ще гласуват мандат за подписване на НРД 2018г.***София. От 10.30 часа на площада в кв. „Бенковски\" ще се проведе празнично честване на Тодоровден. От 11.00 часа на стадиона в квартала ще започнат традиционни състезания и демонстрации с участието на група „Конна полиция\" - СДВР.***София. От 11.00 часа в Детския център на Столична библиотека, пл. „Славейков\" № 4а, ще се проведе творческа работилница за мартенички.***София. От 11.00 часа в 272-ра аудитория на Софийския университет „Св. Климент Охридски\" ще се състои обществено обсъждане на идеен проект за Закон за движение по пътищата и проблеми, свързани с безопасността на движението.***София. От 13.00 часа пред Министерство на правосъдието ще се проведе протест на служителите на ГД „Изпълнение на наказанията\" и ГД „Охрана\". Синдикатът на служителите в затворите в България е поканил правосъдния министър Цецка Цачева да присъства на протеста.***София. От 14.00 часа пред Посолството на Република Турция ще се проведе протест срещу турската военна операция в сирийския кантон Африн, част от кюрдската автономна област Рожава, както и срещу все по-задълбочаващата се де факто диктатура в Турция.***София. От 19.00 часа на голямата сцена на Софийска опира и балет ще се играе Петата поред версия на прочутия балет на Чайковски „Спящата красавица\" със солисти на Болшой театър.***София. От 19.30 часа в зала \"България\" ще се състои премиерното за България изпълнение на Концерта за виолончело и оркестър от Самуел Барбър.***Асеновград.В 10.00 часа от басейна на кв. „Изток\" ще се състои шествие на коне до параклис „Свети Тодор\" по повод Тодоровден.***Асеновград.В 10.30 часа пред параклис „Св. Тодор\" ще се извърши водосвет за здраве на коне и ездачи по повод Тодоровден.***Банско. От 11.30 часа в местността Бъндеришка поляна ще се проведе демонстрация на спасителни действия с медицински хеликоптер.***Банско. От 18.30 часа в киносалона на Посетителския информационен център в Банско ще бъдат прожектирани едни от най-добрите филми за ски и сноуборд от последните две години.***Берковица. От 11.00 часа в местност Чепраза ще се проведе традиционна кушия за Тодоровден.***Благоевград. От 9.00 часа в закрития плувен басейн на СК „Пирин\" над 500 плувци от 40 отбора ще участват във второто издание на Международен турнир „Пирин - Благоевград\".***Бургас. От 10.00 часа на конната база в Парк „Езеро\" ще се проведе празник по повод Тодоровден.***Бургас. От 18.00 часа в заседателна зала на Областна администрация - Бургас ще се проведе вторият концерт от поредицата музикални събития по повод 70-ата годишнината от създаването на детски хор „Милка Стоева\".***Бургас. В квартал „Долно Езерово\" ще бъде отбелязан Кукеровден.***Варна. От 10.00 часа на ул. „Иван Аксаков\" №7 (клуб „Викинг\") ще бъдат официално представени и оценени ръчно изработените експонати в конкурса за най-атрактивна мартеница, който се провежда за 12-а поредна година по инициатива на организацията на ПП ГЕРБ във варненския район „Приморски\".***Варна. От 10.30 часа в Зала 1 на Фестивален и конгресен център- Варна ще се състои тържествената промоция на Випуск 2017 на Факултета по фармация към Медицински университет „Проф. д-р Параскев Стоянов\"- Варна.***Варна. От 10.30 часа на първия етаж в сградата на Археологическия музей ще бъде открита изложбата \"Пътешествие в древността\".***Варна. От 12.30 часа в хотел „Голдън тюлип\" ще се проведе двудневният форум „Конференция по демокрация.***Варна. От 12.30 часа в зала „Черно море\" на хотел „Черно море\" - Варна ще се състои среща-дискусия на тема „Европейски съюз за отбрана и сигурност и неговите черноморски измерения\", организирана от екипа на Български манифест за Европа. Пресконференцията на лидерите на ПП „Демократи за силна България\" и ПП \"Да, България\"- Атанас Атанасов и Христо Иванов е от 14.30 часа в хотел „Черно море\".***Варна. В Университетска ботаническа градина - Екопарк Варна за 17-та поредна година ще бъде отбелязан Тодоровден.*** Велико Търново. От 11.00 часа на сцената на театър „Весел\" в салона на НЧ „Искра\" Държавен куклен театър - Пловдив ще представи детския куклен спектакъл „Косе Босе\".***Велико Търново. От 11.30 часа в Mall Велико Търново ще се проведе Фестивал на настолните игри.*** Велико Търново. От 15.00 часа в пресклуба на БТА „Задругата за чиста храна\" ще представи критериите за чисти храни от български производители, продуктите- еталони и представителна потребителска кошница.***Велико Търново/с. Арбанаси От 11.30 часа на площада в центъра на село Арбанаси Негово Високопреосвещенство Великотърновският митрополит Григорий ще отслужи водосвет по повод Тодоровден, след което ще се проведе конкурс за най-гиздав кон и ездач.***Велико Търново/с. ВардимОт 13.00 часа на местния стадион в село Вардим ще се проведе празник по повод Тодоровден.***Видин. От 10.00 часа граждани на Видин ще блокират главен път Е-79 (София - Видин) в началото на града.***Враца. От 10.00 часа в кв. „Кулата\" по повод народния празник Тодоровден ще се проведат конни надбягвания. В 11.00 ч. ще бъде даден старт на втората кушия, която се организира от кметство Голямо Пещене.***Добрич. От 9.30 часа в Концертна зала „Добрич\" ще бъде открит Втори областен конкурс рецитал „За да я има България\".***Перник. От 14.00 часа в Обединения детски комплекс ще бъде открита изложба на най-оригинална мартеница и мартенски сувенир.***Пловдив.От 09.00 часа в Духовната семинария „Св. св. Кирил и Методий\" Пловдивският митрополит Николай ще оглави архиерейска света литургия по повод Тодоровден.***Пловдив. От 10.30 часа в Спортната зала на Пловдивския университет „Паисий Хилендарски\" дипломите си ще получат 66 бакалаври и 41 магистри от Химическия факултет.***Пловдив. От 10.00 часа в Драматичен театър - Пловдив ще се проведе VII научно-практическа конференция по Шуслерова терапия и хомеопатия.***Ракитово. От 10.30 часа на пътя Ракитово-Костандово ще се проведат конни състезания по случай традиционния празник Тодоровден.***Сапарева баня. От 10.30 часа на летището край Сапарева баня ще се проведат традиционните кушии по повод Тодоровден.***Сандански. От 9.30 часа в парк-хотел „Пирин\" - Сандански Младежи ГЕРБ ще проведат 9-ти Зимен университет.***Симитли. От 11.00 часа от местността Беглико между селата Крупник и Черниче ще се проведат Традиционните кушии за Тодоровден.***Смолян/с. Момчиловци. От 11.00 часа на площада в село Момчиловци с конкурси за коне и народни носии за 23-ти път ще бъде отбелязан Тодоровден.***Стара Загора. От 11.00 часа в РБ „Захарий Княжески\" ще бъде представен документален филм „Борис Христов - портрет на един глас\".***Стара Загора. От 11.20 часа в офиса на ЗараЛаб, бул. Княз Александър Батемберг №28, ет. 2 (в сградата на търговски център „Сити център Стара Загора\" ЗараЛаб ще представи успешното изграждане на безжична мрежа, чрез която Стара Загора прави първи крачки в превръщането си в „умен град\".***Стара Загора. От 11.30 часа в парк „Пети октомври\" ще се проведе протест „Не на насилието над деца в детски градини и училища\".***Стара Загора/с. Михайлово. От 10.00 часа в село Михайлово ще се състои „Тодоровден - въплътен в традицията и силата на коня\".***Търговище. От 10.30 часа на площад „Свобода\" с отслужването на водосвет от ставрофорен иконом Славчо Проданов ще започнат проявите по случай Тодоровден.***Шумен. От 16.30 часа от хиподрума през църквата „Св. Три Светители\" до сградата на Община Шумен ще се проведе традиционния тържествен парад на шуменските клубове по конен спорт. ", "date": "2018.02.24", "title": "Предстоящи събития на 24 февруари 2018"}
{"url": "http://www.cross.bg/kvalifikatziite-radoslav-otpadna-1568568.html", "text": "/КРОСС/ Най-добрият ни сноубордист Радослав Янков отпадна тази нощ още в квалификациите на паралелния слалом и не успя да стигне до осмина финалите в Пьонгчанг. Българинът остана на 19-ото място.Победител в квалификациите при мъжете е швейцарецът Невин Галмарини.Представителката ни при жените Теодора Пенчева завърши на 27-ма позиция и също отпадна от надпреварата. ", "date": "2018.02.24", "title": "Радослав Янков не успя да стигне до осминафиналите в ПьонЧанг"}
{"url": "http://www.cross.bg/slyzhitelite-protesti-zatvorite-1568569.html", "text": "/КРОСС/ Надзирателите в затворите и служителите на съдебна охрана продължават със своите протести. Днес синдикатите им ще протестират заедно пред сградата на Министерство на правосъдието. Протестът е национален, под надслов „Европа и за нас\".Исканията им са за еднакъв статут и заплащане в системата с тези на служителите от МВР, настояват за 20% увеличение на заплатите, за приравняване на средствата за специфична служебна дейност, както и увеличаване на щата.В момента заради незаети бройки един надзирател пази около 100 осъдени и лишени от свобода. ", "date": "2018.02.24", "title": "Още протести на надзирателите в затворите"}
{"url": "http://www.cross.bg/abdeslam-krazhba-arestyvan-1568622.html", "text": "/КРОСС/ По-големият брат на Салах Абдеслам, единствения оцелял терорист от атентатите в Париж през ноември 2015 година, е арестуван за голяма кражба. Това съобщи днес белгийският вестник \"Дерниер йор\".По информация на изданието Мохамед Абдеслам е бил арестуван в петък вечерта по подозрение в кражба на 70 000 евро от касата на общинския съвет на брюкселската община Моленбек, където по-рано е работил.В Белгия Салах Абдеслам е съден за участие в престрелка с полицията при опита за задържането му през 2016 година. ", "date": "2018.02.24", "title": "Братът на Салах Абдеслам арестуван за голяма кражба в Белгия"}
{"url": "http://www.cross.bg/snyag-gradysa-minys-1568583.html", "text": "/КРОСС/ Облачно и ветровито, валежи от дъжд и мокър сняг започват тази вечер. От утре зимата се връща.Над Черноморието ще бъде облачно, въздухът и водата ще са с температури около 6-7 градуса. В морето ще се вдигат вълни от два бала.В планините ще има мъгли, ще прехвърча и сняг, ще духа северозападен вятър. Максималната температура на 1200 метра ще е около 1 градус, на 2000 метра - около минус 3 градусаВ понеделник сняг ще вали над почти цялата страна. Температурите падат през следващата седмица до минус 10 градуса.Следващият уикенд обаче започва затопляне, пролетните градуси се завръщат. ", "date": "2018.02.24", "title": "Кратка зима, следващият уикенд - пролет"}
{"url": "http://www.cross.bg/fevryari-chasa-terminal-1568588.html", "text": "/КРОСС/ Българските спортисти и треньори от отборите по биатлон, сноуборд и ски-бягане ще напуснат олимпийското село в Пьонгчанг в неделя.Те пътуват за България през Истанбул и кацането им в София на Терминал 2 трябва да е на 26 февруари, понеделник, в 8.50 часа сутринта.Знаменосец на Закриването ще бъде ски-бегачът Йордан Чучуганов, който последен се прибира в България ден по-късно със същите полети и трябва да бъде в София на Терминал 2 на 27 февруари, вторник, в 8.50 часа сутринта. ", "date": "2018.02.24", "title": "Йордан Чучуганов ще вее гордо знамето на закриването"}
{"url": "http://www.cross.bg/suyuz-dogovor-ministurut-1568571.html", "text": "/КРОСС/ Извънреден събор на Лекарския съюз предстои днес и утре в София.Лекарите ще коментират проекта за Национален рамков договор за 2018 година. Съборът се случва в момент на сериозно напрежение в здравната сфера, след като министър Ананиев поиска оставката на шефа на Здравната каса, а министърът на финансите поиска обяснение за  драстични разминавания в сметките на НЗОК.Заради различните данни за сумите, които България дължи за лечение на наши пациенти в европейски клиники, министърът на финансите настоя националният рамков договор да не се подписва до изясняване на фактите.Според Лекарския съюз неяснотите крият риск от криза и протестни действия в системата. ", "date": "2018.02.24", "title": "Лекарският съюз се събира на извънреден събор"}
{"url": "http://www.cross.bg/kytev-posochi-anton-1568572.html", "text": "/КРОСС/ Правителство не се сваля отвън, а отвътре и за мен върви процес по самосваляне на кабинета. Това посочи зам.-председателят на БСП Антон Кутев в студиото на „Тази събота\". Той посочи, че управляващите вървят от един гаф към друг, а Волен Сидеров е човекът, който ще събори правителството.Вътрешни сили в ГЕРБ и управлението доведоха от оставката на Теменужка Петкова -  борба за власт, не съображения по сделката, смята Кутев.„Дали е кума не ме интересува, проблем е кой управлява електропреносната мрежа. Това не бива да е частна фирма, която очевидно няма капацитета и финансите да го прави. Верният ход беше да стане държавно, да се изкупи ерп-то. Те са по определение отговорност на обществото\", коментира червеният депутат сътресенията в кабинета преди дени продажбата на ЧЕЗ.Според него от приватизация не се печели, а държавата трябва да се върне в управлението на ключови сектори. „Не разбрах какво спечелихме при хиляди предприятия, които се приватизираха и се продадоха на скрап. Държавата трябва да се върне не само в енергетиката, в много сектори - инфраструктура ВиК\", уточни той.Нямам претенции към личността на министъра на енергетиката, а към това какво ще свърши, отговори Кутев на въпрос каква кандидатура за министър биха подкрепили. Според него трябва да се заложи на атомна енергия и ерп-тата да станат държавни.БСП смятат да дадат отстраняването на Валери Жаблянов като зам.-председател на парламента на Конституционния съд и  са сигурни, е той ще бъде върнат на поста си.„Той беше свален незаконно. Ще сезираме Конституционния съд за това и смятаме, че ще бъде възстановен и то след няколко месеца\", посочи Кутев и уточни, че заради това нямат намерение да излъчват нов човек за поста. ", "date": "2018.02.24", "title": "Антон Кутев: Тече процес по самосваляне на правителството "}
{"url": "http://www.cross.bg/stantzii-vodopodavane-avariyata-1568573.html", "text": "/КРОСС/ Пловдив осъмна с намалено водоподаване. Причината е едновременна авария в половината от помпените станции.Авария в две от четирите помпени станции, с които се захранва градът, лиши от вода високите етажи . Тази сутрин аварията в помпена станция „Север\" беше отстранена. В момента вода има навсякъде, но подаването й е намалено.Най-силно това се усеща в жилищните сгради над петия етаж.От ВиК дружеството не се ангажират със срокове кога евентуално ще бъде отстранена аварията в основната помпена стнация „Юг\". По първоначални данни става въпрос за прекъснато електрозахранване и на двете аварирали  помпени станции. ", "date": "2018.02.24", "title": "Намалено водоподаване в пловдив заради авария"}
{"url": "http://www.cross.bg/kabyl-shestima-afganistanskoto-1568574.html", "text": "/КРОСС/ Най-малко един човек загина, а шестима бяха ранени при самоубийствен атентат в афганистанската столица Кабул, предадоха световните агенции.Експлозията избухнала в дипломатическия квартал на Кабул близо до обект на афганистанското разузнаване, както и недалеч от американското посолство и други афганистански и международни институции.Терористичната групировка \"Ислямска държава\" пое отговорност за тази атака с изявление в интернет.Говорител на афганистанското министерство на вътрешните работи съобщи, че първоначалният брой на жертвите може да нарасне. ", "date": "2018.02.24", "title": "Един човек загина, а шестима са ранени при самоубийствен атентат в Кабул "}
{"url": "http://www.cross.bg/neofit-patriarh-mitropolit-1568575.html", "text": "/КРОСС/ На Тодорова събота днес със Света литургия и с благодарствен молебен в софийската митрополитска катедрала \"Св. Неделя\" ще бъде отбелязана петата година от избора и интронизацията на Негово светейшество Българския патриарх и Софийски митрополит Неофит. Това съобщиха от Софийската митрополия.Празничното богослужение ще започне в 9 часа в храма, а след литургията ще бъде отслужен и благодарственият молебен.От Софийската митрополия приканват православните християни да вземат молитвено участие в Светата богослужба в катедралата \"Св. Неделя\".На 24 февруари 2015 г. на Патриаршески избирателен събор в София Русенският митрополит Неофит беше избран и интронизиран за патриарх на Българската православна църква.  ", "date": "2018.02.24", "title": "Със Света литургия отбелязват пет години от интронизацията на патриарх Неофит "}
{"url": "http://www.cross.bg/kykerlandiya-yambol-godina-1568576.html", "text": "/КРОСС/ В Ямбол беше открит 19 Международен маскараден фестивал \"Кукерландия\". Рекорден брой кукери, старци, бабугери, джамали от цялата страна и чужбина два дни ще представят зимните и пролетни традиции за прогонване на злото. Във фестивала участват и групи от Гърция, Румъния, Молдова и Турция. Организатори на Кукерландия са общините Ямбол и Тунджа.С карнавално шествие, звън на чанове, страховити маски и традиционни персонажи беше дадено началото на Кукерландия в Ямбол. Тази година участниците са почти 3 000 и ще представят различни обичаи.И тази година Кукерландия разширява своя обхват, пъстрота и съпътстващи събития.Освен състезателните дефилета ще бъдат открити няколко изложби, ще бъде пресъздадена традицията на Сирни заговезни. През миналата година Ямболският маскараден фестивал беше номиниран за \"Туристическо събитие\" във вторите Годишни награди в туризма. ", "date": "2018.02.24", "title": "\"Кукерландия\" посреща 80 маскарадни групи в Ямбол "}
{"url": "http://www.cross.bg/prirodna-inteligentnost-bez-1568563.html", "text": "/КРОСС/ \"Природна интелигентност без образование е като дърво без плодове.\"Теодор Рузвелт", "date": "2018.02.24", "title": "Природна интелигентност без..."}
{"url": "http://www.cross.bg/rodeni-na-fevryari-1568564.html", "text": "/КРОСС/ Йордан Йовчев, световен шампион, олимпийски вицешампион по спортна гимнастика, бивш зам.-министър на младежта и спортаЛюбен Чаталов, актьорМилена, рокпевицаБорис Календеров, спортен журналистВалери Цеков, хирургД-р Динчо Генев, зам.-управител на УМБАЛ \"Софиямед\"Стоян Граматиков, бивш директор на \"Национална система 112\"  ", "date": "2018.02.24", "title": "Родени на 24 февруари"}
{"url": "http://www.cross.bg/po-televiziite-v-subota-1568565.html", "text": "/КРОСС/ Нова телевизия, „Събуди се\"Тема: Време за традиции, или къде са най-бързите коне?Тема: Политически ходове ибезизходици.Гост: Георги Първанов, президент на Р България (2002-2012 г.)Тема: Миролюба Бенатова представя: Кой държи бизнеса с плът в Брюксел? От първо лице разказва „Мадам\" от Тутракан.Тема: От Лондонското сити до самоковското село Алино: Защо двама британски адвокати станаха български фермери?БТВ, „Тази събота и неделя\"Тема: Проф. Генчо Начев: За обърканите сметки на здравната система.Тема: Има ли криза в управляващата коалиция?Гост: Волен Сидеров, лидер на „Атака\"Тема: Мариана Векилска, на гости в резиденцията на датския посланик.Тема: Какъв е животът на актрисата Радина Кърджилова, извън сцената?Тема: Евгения Калканджиева: Една жена на 43.Тема: Как празнува рождения си ден българската легенда в гимнастиката Йордан Йовчев?Тема: На живо от традиционната кушия на Тодоровден.  ", "date": "2018.02.24", "title": "По телевизиите в събота"}
{"url": "http://www.cross.bg/teodor-todorovden-voda-1568561.html", "text": "/КРОСС/ Днес празнуваме Тодорова събота, известна като деня на коневъдството и конния спорт. Празникът е в памет на свети великомъченик Теодор Тирон.Паметта на Теодор Тирон се почита от векове. Според легендите император Юлиан решил да се подиграе с християните, като ги накара да ядат идоложертвена храна по време на Великия пост. Затова той наредил на градоначалника на Константинопол да напръска тайно с кръв от принесени на идолите жертви всички постни храни на пазара. Християните като ядат, макар и без да знаят, ще се осквернят и тъй ще бъдат подиграни и обявени за езичници. Градоначалникът сторил, каквото му било заповядано. Но за Божието око това не могло да остане тайна.Легендата разказва, че Свети Теодор Тирон се явил на константинополския Архиепископ Евдоксий и му известил наредбата на Юлиан Отстъпник, заръчвайки му да предупреди християните през тази седмица да не вземат никаква храна от пазара.На запитването на Архиепископа какво да ядат през тия дни, Теодор отговорил: да си приготвят коливо - жито, то да им бъде храната. Архиепископ Евдоксий запитал: Кой е този, с когото говори, и Свети Теодор си казал името. Предупредени за наредбата, християните не взели никаква храна от пазара. Затова всяка година споменават с благодарност светеца.Най-интересният момент от Тодоровден е кушията. При изгрев - слънце мъжете сплитат опашките и гривите на конете, украсяват ги с мъниста, пискюли и цветя и ги отвеждат на водопой. Жените замесват обредни хлябове, като дават от тях и на конете. Варят и жито, което се благославя в църковния храм.После идва ред на любимото на всички конно състезание - кушия. Победителят се награждава, като конят получава обикновено юзда, а неговият стопанин - риза или кърпа. Спечелилият надбягването обикаля с коня си всички домове, за да честити празника. Навсякъде го посрещат радушно и поят коня му с вода.Тодоровден при Първата българска държава е денят за пролетния преглед на българската войска. Тогава е извършван преглед за годност на войни, оръжия и коне. На негодните за военна дейност били налагани строги наказания и дори смърт. Любопитното е, че непобедимата българска конница е била съставена само от кобили.На празника се изпълняват и обреди, свързани с младите невести, които са в първата година от сватбата. В Западна България младата булка, облечена в невестинската си премяна, отива в петък вечер на църква. Придружава я свекървата, която носи тепсия с варена царевица и отгоре специален колак. Невестите остават навън, а свекървите влизат вътре, където свещеникът \"отчита донесеното\". По пътя до къщи те и другите жени ритат невестите. Върнатата царевица разпръскват по градините, за да расте посятото.В някои райони се изпълнява и друга интересна обредна практика за здраве и плодовитост. Сутринта на празника младата булка приготвя малки хлебчета. Празнично облечена, тя обикаля домовете на близки и роднини, раздава от тях, а домакините и пожелават деца. Накрая отива при родителите си, където и зетят, и свекървата и се слага обща трапеза.Рано на Тодоровден майките изкъпват децата си, за да не ги боли глава, да не се разболяват. Преди кушията жените си мият косите с вода, в която поставят слама от яслите на конете. Водата от миенето хвърлят на улицата след конете, за да са дълги и здрави косите им като конска грива.В Родопската област е известен обичаят Бекане. След църковната служба домакинята дава на всеки от семейството да хапне по няколко зърна от натопен в топла вода предишния ден грах. От него хвърля към тавана по една шепа за всички и за добитъка. Момите нижат броеници от накиснат във вода грах или нахут, украсяват ги с копринени конци и ги дават на избраниците си, а те им връщат подаръци.На този ден имен ден празнуват Тодор, Теодор, Теодора, Божидар, Богдана, Найден. Традиционно на трапезата има пита с мая, леща, чорба от гъби. ", "date": "2018.02.24", "title": "Тодоровден е"}
{"url": "http://www.cross.bg/glava-iioan-sveti-1568560.html", "text": "/КРОСС/ Когато била отсечена честната глава на свети Йоан Предтеча (Мат. 14:11), дъщерята на Иродиада я приела на блюдо и я отнесла на майка си. Тази нечестива жена пробола с игла езика на светеца, който я изобличил в беззаконие, и като се погаврила с честната глава, не позволила да я предадат на погребение заедно с тялото на светеца: Иродиада се бояла, че ако погребат тялото му заедно с главата,Йоан ще възкръсне и отново ще почне да я изобличава. Учениците на свети Коан Кръстител тайно взели тялото му и през нощта го погребали (Мат. 14:12; Марк. 6:29) в самарийския град Севастия*. А Иродиада закопала главата на светия Предтеча дълбоко в тайно безчестно място в двореца си.Само жената на Иродовия домакин Хуза, на име Йоана, за която споменава свети евангелист Лука (Лук. 8:3), знаела това място. Скърбейки в сърцето си за убийството на великия и свят пророк и за поругаването над честната му глава, тя взела главата тайно през нощта, поставила я в глинен съд и я погребала на Елеонската планина, в един от имотите на Ирод. Междувременно мълвата за Иисуса Христа достигнала до Ирод. Заедно с жена си Иродиада той започнал да си мисли дали пък това не е Йоан и като не намерили главата, изпаднали в недоумение. Ирод дори казал на домашните си следните думи за Иисуса: \"Това е Йоан, комуто аз наредих да отсекат главата. Сега той е възкръснал от мъртвите, и затова чрез него стават чудеса\" (Мат. 14:2; Лук. 9:9).След много време един знатен велможа, на име Инокентий, повярвал в Иисуса Христа. Като оставил света, той дошъл в Йерусалим, купил това място на Елеонската планина, което някога принадлежало на Ирод, построил си там килия и станал монах, като изпълнявал заповедите Христови. Като желаел да си построи неголяма каменна църква, той започнал да копае ров за основите. И по Божий промисъл, той намерил скрития в земята глинен съд с главата на Христовия Предтеча. По различни благодатни знамения и чудеса и по откровение от Бога той разбрал, че тази глава принадлежи на свети Йоан и започнал с голямо благоговение да я съхранява при себе си. Преди кончината му, неверието се разпространило по цялата тази земя: царете почитали идолите вместо Истинния Бог, поставили навсякъде в Йерусалим техни изображения и им принасяли скверни жертви.Виждайки това и предчувствайки кончината си, този монах отново скрил в земните недра светата глава на Предтечата: боял се да не би след кончината му някой да започне да постъпва с нея безчестно. Положил я на същото място, където била килията и църквата му. След кончината му тази църква остаряла, разрушила се и дори се изравнила със земята, така че дълго време никой не знаел, къде се намира честната глава на свети Йоан Кръстител.Когато великият цар Константин се възкачил на престола и просветил земята си със свето Кръщение, майка му света Елена, започнала да възобновява и да очиства всички йерусалимски светини (виж също св. равноапостолен Константин и Елена, бел.ред.). Тя привела и светата планина в цветущо състояние.В това време двама монаси, подвизаващи се на изток, се уговорили да отидат заедно в Йерусалим, да се поклонят там на честния Кръст, намерен от царица Елена, и на гроба Господен и да видят светините на тази земя. Като пристигнали в Йерусалим, те започнали да обхождат светините, да им се покланят и да се молят на Господа. Тук свети Йоан Предтеча се явил на един от тях в сънно видение, открил му мястото, където била погребана честната му глава, и му наредил да я вземе от земните недра. Като се пробудил, монахът разказал видението на своя другар, но последният го счел за обикновен сън и сам не повярвал, и на другия внушил същото. На следващата нощ свети Йоан се явил повторно, но вече на всеки монах поотделно, и рекъл: \"Станете, оставете неверието и леността си и направете това, което ви беше известено\".Като се събудили, двамата започнали да си разказват един на друг видяното от тях, а после отишли на мястото, което им било посочено в сънното видение. Там започнали да копаят земята и намерили безценно съкровище светата глава на Христовия Кръстител. Като я сложили в чувал, направен от камилска вълна, те се върнали обратно.В това време един беден грънчар от град Емеса бил принуден вследствие на нищетата да остави отечеството и жена си и да отиде в друга страна. По пътя срещнал двамата монаси, носещи със себе си главата на Кръстителя; присъединил се към тях и продължил пътя си заедно с тях. Като си намерили спътник, монасите му дали да носи чувала с главата на Кръстителя. А той, като не знаел какво носи, продължил спокойно пътя си. Изведнъж му се явил свети Йоан Предтеча и му рекъл: \"Остави спътниците си и бягай от тях с чувала, който държиш в ръцете си\".Светецът наредил това, защото виждал леността и нерадението на монасите, които отначало не вярвали на явяването му, а после не пожелали сами да носят честната му глава и я поверили на обикновен и непознат за тях човек. В същото време светецът искал да окаже благодеяние на този беден човек и да го насочи към добър път и богоугоден живот.Подчинявайки се на светеца, този човек се скрил от монасите, избягал от тях и се върнал у дома при жена си, носейки честната глава на Кръстителя като някакво най-драгоценно от всички земни съкровища. И Господ, заради главата на свети Йоан Кръстител, благословил дома му с всичко необходимо. Грънчарят започнал да живее сред изобилие, като забравил за предишните си нещастия. Но той не се възгордял: давал щедра милостиня на бедните и сиромасите от богатството си. Помнейки твърдо, че е получил всичко това заради благоговението пред Христовия Предтеча, той винаги почитал светата му глава, ежедневно кадил пред нея тамян, палел светилници, молил се и се стараел да живее честно и да постъпва според заповедите Христови.Когато приближило времето на кончината му, по заповед на самия Христов Кръстител той положил светата глава в съд за вода, заключил този съд в ковчег и като го запечатал, предал това съкровище на сестра си. При това й разказал подробно как заради тази честна глава се избавил от крайна бедност и станал богат човек. Завещал на сестра си винаги благоговейно и честно да съхранява тази свята глава и никога да не отваря ковчега, докато самият свети Йоан не благоволи за това. Преди смъртта си тя трябвало да предаде това съкровище на някой богобоязлив и добродетелен мъж.Така светата и честна глава на Христовия Предтеча, като преминавала дълго време от един човек в друг, била съхранявана сред благочестиви християни; накрая била предадена на някой си иеромонах Евстатий, който живеел в една пещера недалеч от Емеса; той бил заразен с ереста на Арий и нямал страх Божий. Болните, които идвали при него, получавали изцеление от чудесната благодат, изхождаща от главата на свети Йоан Предтеча, която той държал на тайно място.Но Евстатий започнал подобно на крадец да приписва тази благодат на себе си и на ереста си, като се стараел да скрие от хората истинската причина за тези чудесни изцеления и чрез това отклонил мнозина към своята ерес. Но накрая жителите на Емеса узнали зловерието му. Емеският княз, като се посъветвал с епископа, заповядал да го изгонят от пещерата и от пределите на тази област. Евстатий започнал да умолява изпратените да го оставят през този ден в пещерата, обещавайки да си тръгне на следващата сутрин. Когато пратениците се съгласили, през нощта той скрил съда със светата глава дълбоко под земята; понеже се надявал, че като измине известно време, ще се върне обратно, ще вземе това съкровище и като върши чудеса с помощта на светата глава на Предтеча, отново ще разпространява и ще утвърждава ереста си.Но надеждите на еретика не се сбъднали. Когато той напуснал пещерата, в нея се поселили някакви благоверни и добродетелни монаси, тъй че той не можел да влезе в нея и да вземе оставеното там съкровище. ", "date": "2018.02.24", "title": "Първо и второ намиране честната глава на св. Йоан Кръстител"}
{"url": "http://www.cross.bg/voiina-suzdaden-purvi-1568562.html", "text": "/КРОСС/ 303 г. - Император Диоклециан издава указ за преследване на християните в Римската империя. 1303 г. - Битката при Рослин, част от Първата война за независимост за Шотландия 1510 г. - Папа Юлиан II отменя наложеното над Венеция отлъчване от Католическата църква. 1582 г. - Папа Григорий XIII представя за първи път Григорианския календар. 1607 г. - За първи път е поставена операта „Орфей\" на Клаудио Монтеверди по либрето на Алесандро Стриджо. 1616 г. - Комисия от римокатолически теолози определя идеята на Николай Коперник за хелиоцентричната система като „безсмислена, абсурдна, и официално еретична, тъй като отявлено противоречи на Светото писание...\". 1711 г. - Състои се премиерата на операта „Риналдо\" от Георг Фридрих Хендел в Лондон. 1719 г. - Император Петър I учредява в Санкт Петербург Кунсткамерата - първия руски музей. 1783 г. - Английският парламент взема решение за прекратяване на Британско-американската война. 1821 г. - Мексико получава независимост от Испания. 1839 г. - Уилям Отис получава патент за парен багер. 1841 г. - Създаден е окръг Ричлънд в щата Илинойс, САЩ. 1848 г. - Излиза „Манифест на комунистическата партия\", написана от Карл Маркс и Фридрих Енгелс. 1848 г. - Кралят на Франция Луи-Филип абдикира от престола; във Франция е обявена Втора република. 1861 г. - Великият църковен събор в Цариград низвергва и осъжда на заточение Иларион Макариополски, Авксентий Велешки и Паисий Пловдивски. 1876 г. - Състои се премиерата на музикалното произведение „В пещерата на планинския цар\" норвежкия композитор Едвард Григ в Осло. 1878 г. - Освободен е град Горна Джумая (дн. Благоевград). 1878 г. - Руско-турска война: Щабът на руската армия пристига в Сан Стефано. 1881 г. - Основан е чилийският град Темуко. 1887 г. - Париж и Брюксел стават първите столици, свързани с телефонна връзка, това също е и първата интернационална телефонна връзка в Европа. 1895 г. - Започва Национално-освободителното въстание в Куба против испанските колонизатори, начело с Хосе Марти. 1910 г. - Създаден е шведският футболен отбор Малмьо ФФ. 1918 г. - Естония приема декларация за независимост от Русия. 1921 г. - С Указ на цар Борис III се премахва наборната военна служба в Българската армия и се преминава към платена доброволческа служба на войнишкия състав. 1932 г. - Създаден е Висшият електорален съд - най-високата инстанция на изборното правосъдие в Бразилия. 1938 г. - В САЩ за първи път е използван найлон за стока за широко потребление - започва производството на найлонова четка за зъби. 1939 г. - Унгария се присъединява към Антикоминтерновия пакт. 1940 г. - Открито е 25-ото Обикновено Народно събрание. 1941 г. - Япония провъзгласява за своя територия островите в Океания. 1942 г. - Излъчено е първото предаване по Радио „Гласът на Америка\". 1942 г. - Втората световна война: Съветска подводница торпилира и потапя край Босфора българския кораб Струма, превозващ 778 български евреи бежанци към Палестина. 1945 г. - Втората световна война: Първа българска армия с командващ генерал-лейтенант Владимир Стойчев получава задачата за провеждане на Мурската операция. 1946 г. - В Аржентина Хуан Перон е избран за президент.Даяна и Чарлз със семейство Рейгън през 1985 г.1955 г. - Турция и Иран сключват Багдадския пакт, просъществувал 24 години. 1958 г. - Създадена е кубинска радиостанция Радио Ребелде от Че Гевара. 1962 г. - Закрито е 29-ото Обикновено Народно събрание. 1964 г. - Касиус Клей (Мохамед Али) става за първи път световен шампион по бокс в тежка категория. 1966 г. - Ганайският президент Кваме Нкрума е свален, докато гостува в Чили. 1969 г. - Джими Хендрикс изнася последния си концерт в Англия. 1969 г. - Американският космически кораб Маринър 6 е изстрелян към Марс. 1981 г. - Официално са закрити 13-те Зимни олимпийски игри 1980 в Лейк Плесид, щата Ню Йорк, САЩ. 1981 г. - Бъкингамският дворец обявява годежа на принц Чарлз и лейди Даяна Спенсър. 1984 г. - Дяволският мост (Ардино) на река Арда близо до град Ардино е обявен за паметник на културата. 1984 г. - Започва дипломатическото сътрудничество на Камерун с България. 1988 г. - След представление в Германия зрителите аплодират Лучано Павароти в продължение на 1 час и 7 минути, в резултат на което той излиза на сцената 165 пъти. 1992 г. - Създаден е Национален парк Рила с обща площ 107 924 хектара. 2002 г. - Приключват Зимните олимпийски игри в Солт Лейк Сити. 2004 г. - Българинът подполковник Петко Лилов, който е командир на българския батальон в Кербала, Ирак, е назначен за вицегубернатор на града. 2007 г. - Официално е открит стадионът на Ковънтри Сити - Рикох Арена. 2008 г. - Фидел Кастро се оттегля от поста Президент на Куба, след като близо 50 години изпълнява тази длъжност. ", "date": "2018.02.24", "title": "На тази дата през..."}
