{"url": "http://www.cross.bg/gradysa-mesta-oblachnost-1574645.html", "text": "/КРОСС/ През нощта над западните райони облачността ще е значителна, на места с превалявания от дъжд. Над останалата част от страната ще е предимно ясно. Минималните температури ще са между 9 и 14 градуса.Утре въздушната маса ще е неустойчива. Ще се развива купесто-дъждовна облачност, ще има краткотрайни валежи, на места интензивни и придружени с гръмотевици. В Северна България има повишена вероятност за градушки. В крайните източни райони ще има повече слънчеви часове и ще се задържи почти без валеж. Ще духа слаб до умерен южен, в Дунавската равнина - североизточен вятър. Максималните температури ще са между 21 и 26 градуса.Над Черноморието ще бъде предимно слънчево с временни увеличения на облачността в следобедните часове. Валежи са малко вероятни. Ще духа слаб до умерен вятър от юг-югоизток. Максималните температури на въздуха ще са между 19-22 градуса. Температурата на морската вода ще е 17-18 градуса. Вълнението на морето ще е 2-3 бала.В планините ще се развива купесто-дъждовна облачност и на много места ще превали и прегърми. Ще духа до умерен югозападен вятър. Максималната температура на височина 1200 метра ще е около 15 градуса, на 2000 метра - около 9 градуса. Атмосферното налягане ще се задържи около средното за месеца.И през следващите дни - 15 и 16 май, въздушната маса над страната ще остане неустойчива. Ще има и слънчеви часове, но и развитие на купесто-дъждовна облачност, с краткотрайни превалявания, на места и с гръмотевични бури, възможни са и градушки. По-интензивни ще са явленията през нощта срещу сряда, 16 май, в северозападната част от страната. Температурите ще са близки и малко по-високи от обичайните - преобладаващите максимални ще са между 22 и 27 градуса, а минималните - между 10 и 15 градуса.  ", "date": "2018.05.13", "title": "Новата седмица започва дъждовно"}
{"url": "http://www.cross.bg/taseva-tochki-topka-1574659.html", "text": "/КРОСС/ Катрин Тасева спечели два златни и два сребърни медала на финалите на отделните уреди при жените на Държавното първенство по художествена гимнастика категория Елит.Тасева стана шампионка на бухалки и лента, след като получи оценки съответно 19.150 и 17.700 точки. Тя взе сребърните медали на обръч със 17.000 точки, след като имаше изпускане на уреда и на топка с 18.750.Златото на обръч спечели Невяна Владинова от клуб Левски, която игра добре и беше оценена със 17.550 точки. Първа на топка стана Боряна Калейн от клуб \"Левски Триадица\" след отлична игра и оценка от 19.200, която е най-високата на турнира. ", "date": "2018.05.13", "title": "Катрин Тасева приключи държавното първенство с два златни и два сребърни медала"}
{"url": "http://www.cross.bg/evakyiraha-mol-a-v-lyulin-1574655.html", "text": "/КРОСС/ В обедните часове беше обявена евакуация на МОЛ „Люлин\".От управата обясняват, че системата за сигурност на търговския комплекс е имала някакъв проблем, който довел до блокирането  на автомобилите на посетителите в района на подземния паркинг, информира bgonair.bg.От блокиралите автомобили започнали да се изпаряват вредни газове, които проникнали към етажите с търговски обекти. За да не се стигне до нещастни инциденти, се наложило да се обяви превантивна евакуация. ", "date": "2018.05.13", "title": "Евакуираха МОЛ-а в Люлин"}
{"url": "http://www.cross.bg/vsichki-zaedno-zheni-1574658.html", "text": "/КРОСС/ Кейт Бланшет, Салма Хайек и Марион Котияр бяха сред 82-те дами, които символично изкачиха стълбите на червения килим в знак на солидарност с жените, които са полово дискриминирани. Това е първият кинофестивал в Кан след секссандалите, които разтресоха Холивуд тази година. Кейт Бланшет - глава на журито тази година, както и френската режисьорка Агнес Варда прочетоха изявление.„Искаме работните ни места да са разнородни, а ние да сме равноправни, за да сме отражение на света, в който живеем. Да бъдем рамо до рамо с колегите ни от мъжки пол. Жените по света не са малцинство. Въпреки това, състоянието на индустрията ни говори друго. Като жени ние се срещаме с уникални предизвикателства, но днес сме на тези стъпала заедно като символ да отдадеността ни на каузата и на прогреса, който имаме. Ние сме писатели, продуценти, режисьори, актриси, кинематографи, талантливи агенти, редактори, и всички ние сме част от изкуството на киното. Днес сме заедно в знак на солидарност с жените от всички индустрии\", се казва в изявлението.Стълбичката на индустрията ни не е достъпна за всички. Нека да я изкачим заедно, казва още актрисата. Числото 82 не е случайно. То символизира броя на филмите, режисирани от жени, избрани за кинофестивала през неговата над 70-годишна история. За същия период, над 1500 филми, режисирани от мъже, са имали същата чест. ", "date": "2018.05.13", "title": "82 жени с демонстрация срещу половата дискриминация на кинофестивала в КАН"}
{"url": "http://www.cross.bg/prodanov-stolichna-obshtina-1574661.html", "text": "/КРОСС/ „В 21 век в една европейска столица не е нормално да няма канализация. Проблемът на крайградските райони е този, че голяма част от отговорностите се разделят между държавата и Столична община\". Това каза народният представител от „БСП за България\" Христо Проданов в Панчарево. Той и общинският съветник от БСП в Столичния общински съвет Альоша Даков се включиха в протеста на гражданите, които поискаха рехабилитация на „Самоковско шосе\", решаване на проблема с канализацията в района на Панчарево, Кокаляне и Бистрица, на замърсяването на язовир „Панчарево\" и нуждата от ремонт на вътрешно кварталните улици. За стопанисваната от държавата част от „Самоковско шосе\" депутатът Христо Проданов пое ангажимент да зададе въпрос към министъра на регионалното развитие и благоустройството Николай Нанков, а за частта от улицата, принадлежаща на Столична община, въпросът ще постави общинският съветник Альоша Даков. От групата на БСП в Столичния общински съвет ще поставят на вниманието на управляващите от ГЕРБ и на концесионера „Софийска вода\" въпроса за изграждането на канализация в Панчарево, Кокаляне и Бистрица, както и за нуждата от средства за ремонт на улиците.  Народният представител Христо Проданов заяви, че исканията на хората са абсолютно обосновани.„Хората, които имат искания към институцията биват прехвърляни от общината към държавата и в крайна сметка не се решава нито един от техните проблеми. Отговорностите за крайните квартали се размиват между държавата и Столична община, а от 10 години те се управляват от ГЕРБ. Необходимо е да се координират усилията на държавата и общината и да се решат проблемите на крайградските райони. По „Витошка\" и НДК плочките се сменят няколко пъти годишно, краде се много, а Столична община оставя крайните квартали без инвестиции и грижа за хората\", каза Христо Проданов.Проданов припомни, че още в предизборната кампания за местните избори за 2015 г. основен акцент в програмата на БСП - София е бил вниманието към крайградските зони и кварталите в периферията на столицата. Проданов определи протеста на хората от Панчарево като справедлив и изрази подкрепата си към тях.  Своята подкрепа засвидетелства и общинският съветник от БСП в Столичния общински съвет Альоша Даков.„Не е справедливо спрямо живеещите в района улиците им да не се ремонтират десетилетия. Тези улици са в изключително тежко състояние. В Централната градска час ремонти се извършват много по-интензивно. Протестите в крайните квартали са начинът гласът на хората да бъде чут, да бъде привлечено и вниманието на медиите и на управляващите от ГЕРБ в Столична община, тъй като всички други средства явно са изчерпани\", каза Даков. Според него общото между протеста в „Орландовци\" от вчера и този в „Панчарево\" е, че са квартали, които са отдалечени от центъра. „Съответно и вниманието на Столична община и на мнозинството на ГЕРБ към тези квартали не е достатъчно. Системно не се предвиждат средства в бюджета на София за подобряване на условията за живот на тези райони. Проблемите в двата района са пример за развитието на града на две скорости - лъскавият център и крайните квартали с техните нерешени проблеми, които от година за година се отлагат\", каза Даков. ", "date": "2018.05.13", "title": "Христо Проданов: В 21 век в една европейска столица не е нормално да няма канализация"}
{"url": "http://www.cross.bg/korabi-varna-cherno-1574653.html", "text": "/КРОСС/ Антирекорд за круизния сезон у нас. Нито един пасажерски кораб няма да посети Варна и Бургас през това лято. Основната причина за отсъствието на пасажерските кораби е геополитическата обстановка в басейна на Черно море през последните години. Круизните компании планират посещенията си поне 2-3 години напред. Това означава, че плановете за настоящата 2018 г. са правени в горещия период на конфликта в Украйна, както и опитът за военен преврат в Турция.През 2014 г. във Варна акостират 36 круизни кораба, които водят в града близо 30 000 туристи. Директор на морската гара тогава е Евгени Игнатов.\"И колкото и парадоксално да звучи, то е свързано с кризата. Отказаните кораби от региона на Одеса, малка част от нас дойдоха при нас. Иначе това, което е нормално за сезона на Морска гара в годините е около 24-25 кораба\", каза той.Това обаче сега изглежда като в далечно минало. Настоящата година, без нито един круизен кораб, е най-лошата за XXI век.\"Има случаи в 2013 г., когато сме имали четири кораба в един и същи ден\", спомня си Игнатов.В опит да бъдат върнати круизните кораби по нашите брегове, през последните 3 години зоната около пасажерския терминал във Варна беше реновирана. \"Изцяло е променена визията. Стана значително по-привлекателна и красива. И отзивите също са много добри\", коментира Любомир Добрев, директор на пристанищен терминал Варна-Изток.Стоян Маринов от Варненска туристическа камара, е категоричен, че круиз в Черно море не може да има без добри взаимоотношения между Русия, Украйна, Турция и България.Липсата на круизни кораби не носи големи финансови загуби на пристанището, но е сериозен удар за туристическите ни обекти например.В момента Турция прави опити да върне пасажерите в Черно море със субсидии за круизните оператори. Ако успее това ще има положителен ефект и за нашата страна.Добрата новина е, че все пак има индикации за завръщането на пасажерските кораби в Черно море. На пристанището във Варна вече има една заявка за следващата година, както и две за 2020 г.  ", "date": "2018.05.13", "title": "Без круизни кораби до Варна и Бургас това лято"}
{"url": "http://www.cross.bg/park-chast-zapaden-1574643.html", "text": "/КРОСС/ В присъствието на министъра на регионалното развитие и благоустройството Николай Нанков заместник-министърът и ръководител на Управляващия орган на ОПРР Деница Николова и кметът на Столична община Йорданка Фандъкова ще подпишат договора за възстановяване на представителната част на Западния парк. Церемонията ще се състои утре - 14 май, от 10 часа, в зала „Пресцентър\" на министерството.Проектът „Възстановяване на Западен парк - Представителна част, гр. София\" се финансира от Оперативна програма „Региони в растеж\" 2014-2020 г. и включва обновяване на настилки, парково обзавеждане, изграждане на детски площадки и др. ", "date": "2018.05.13", "title": "Утре се подписва договорът за възстановяване на представителната част на столичния Западен парк"}
{"url": "http://www.cross.bg/batak-zhertvite-batachani-1574660.html", "text": "/КРОСС/ Поклонение пред жертвите на Априлското въстание се проведе в Батак. Градът дава най-много жертви по време на кървавите събития, наречени \"Баташкото клане\".По време на кървавата пролет през 1876-та загиват около 5000 батачани от близо 7000-ното население:\"Ето тук старата река, защо и казват така - защото е текла в кърви. Ето там са ги клали -  където е дървото\".Всички роднини  - наши и на всички батачани са внуци на светците. Това, че те са дали живота си за не само за Батак, за България най-вече -  като българи, да се чувстваме истински българи, ние трябва да го оценяваме това нещо. Сега в момента даже настръхвам, защото е така\".\"Толкова светци на името на Батак\", споделиха пред микрофона на БНР жители на града, които почетоха жертвите на днешната церемония.Тази година църквата отбелязва седем години от канонизирането на батачани за светци, загинали за православната вяра. ", "date": "2018.05.13", "title": "Батак почете жертвите на погрома на Априлското въстание"}
{"url": "http://www.cross.bg/sgrada-plamna-v-kv-svoboda-v-sofiya-1574657.html", "text": "/КРОСС/ Търговска сграда гори в столичния кв. \"Свобода\", близо до складовете на Илиенци. Няма данни в момента в нея да има хора.Живеещи в района са подали сигнал на тел. 112, в момента на мястото има 2 пожарни и полицейска кола.Снимка: Фейсбук ", "date": "2018.05.13", "title": "Сграда пламна в кв. \"Свобода\" в София"}
{"url": "http://www.cross.bg/dimov-kavarna-rezervata-1574656.html", "text": "/КРОСС/ Министърът на околната среда и водите Нено Димов днес връчи на кмета на Каварна Нина Ставрева заповед, с която плажът „Болата\" се изважда от резервата „Калиакра\". Той ще бъде включен в защитена местност „Степите\", което е гаранция, че строителството на него ще е забранено. „В петък (11 май) подписах заповедта, която следващата седмица ще бъде публикувана в „Държавен вестник\". С това изпълних желанието на местната общност плажът да бъде изваден от резервата. Процедурата ще продължи с промяна в Закона за биологичното разнообразие, където народните представители ще имат думата\", обясни министърът.Решението на министър Димов е взето след предложение от община Каварна за изваждане на плажа „Болата\" и на паркинга на нос Калиакра от резервата. Подкрепата си за решението заявиха и народните представители Йордан Йорданов (ОП), Даниела Димитрова (ГЕРБ), както и областният управител Красимир Кирилов, които присъстваха днес в Каварна на връчването на заповедта на кмета на Каварна Нина Ставрева. Тя посочи, че БСП също подкрепя решението за изключване.По-късно днес министър Димов посети село Българево, за да разговаря с местните хора, които го посрещната с благодарност. „Дали говорим за Трън, за Царево, за Генерал Тошево или за Болата, местните са тези, които трябва да имат думата\", заяви министър Димов пред хората. Той подчерта, че хората, които живеят на място най-добре знаят как да опазват онова, което имат - „тук са вашите спомени, вашето настояще и вашето бъдеще. Не е необходимо някой от София да се разпорежда и да ви казва какво да правите\". Със своята заповед Димов се е съобразил с желанието на местната общност плажът „Болата\" да се върне на хората от общината, защото те могат най-добре да решат как да го стопанисват и развиват занапред.Министър Димов беше поканен в Каварна да закрие ХV-ия общобългарски младежки фолклорен събор „С България в сърцето\". ", "date": "2018.05.13", "title": "Плажът „Болата“ излиза от резерват „Калиакра“, но остава защитена местност"}
{"url": "http://www.cross.bg/amerikanskiya-samoletonosach-yaroslav-1574646.html", "text": "/КРОСС/ Руският боен кораб \"Ярослав Мъдри\" е наблюдавал действията на американския самолетоносач \"Хари Труман\" в Средиземно море, играейки си с него на \"котка и мишка\", съобщава британската телевизия iTV.Журналисти от телевизията са снимали видео, на което е заснета руската фрегата. Американските и руските моряци поддържат радиовръзка по протоколите, създадени още по времето на Студената война, което позволява да избягват инциденти.Британската телевизия припомня, че през юни 2016 г. \"Ярослав Мъдри\" и \"Хари Труман\" вече се срещнаха в Средиземно море. Тогава американският разрушител Gravely, който придружаваше самолетоносача, предприе опасна маневра за \"прогонване\" на руската фрегата. Разрушителят приближи \"Ярослав Мъдри\" на 60-70 метра.Тогава от Пентагона заявиха, че руските моряци са подали фалшиви сигнали, опитвайки се да се доближат до американския разрушител и да се намесят в действията на американския военноморски флот.Руските военни обявиха изявленията на Пентагона за \"непрофесионални\", като отбелязаха, че руската фрегата се е намирала на повече от пет морски мили и не може по никакъв начин да повлияе на маневрите на американския самолетоносач. ", "date": "2018.05.13", "title": "Руски боен кораб и американски самолетоносач в игра на \"котка и мишка\" в Средиземно море"}
{"url": "http://www.cross.bg/boyan-radoslava-kudeto-1574641.html", "text": "/КРОСС/ Жената до алпиниста Боян Петров - Радослава Ненова, написа във „Фейсбук\", че е взела решение спасителите да не изкачват връх Шиша Пангма днес, за да не рискуват живота си. Тя предпочита на слизане спасителните екипи да претърсят районите, където има шанс да открият Боян жив.„Вчера в много труден за мен разговор, взех решение да не се изкачва върхът днес. От лагер 3 нагоре няма да го намерим жив. Колкото и да ми се иска да не губя надежда - за мен животът и оцеляването на всички участници в спасителната акция е много важен и макар да ми е много трудно, не виждам смисъл да бъдат застрашени и други животи\", пише тя.„Затова, предпочитам на слизане спасителните екипи да претърсят районите, където има шанс да открият Боян жив\", обяснява Радослава.„Ако за Боян битката е приключила, нека си остане в планината. Каквото и да се случи до края на деня, благодарна съм за всички усилия и ще ги възнаградя. Това е животът на шерпите, знам, че като слязат, ще поемат друг риск, на друг склон, за друго изкачване..., но лично аз не желая да рискуват към върха. Всички решения по издирването от тук насетне са техни\", допълни тя.„Поради големия поток от информация и коментари, която витае, съм решила да опиша много подробно хронологията, фактите, имената, кореспонденцията и цените. Още не съм решила дали да го направя в пост, или в книга. Едно е сигурно - написахме история и тя заслужава да бъде запомнена. Заради Боян\", пише още Радослава.  ", "date": "2018.05.13", "title": "Радослава Ненова: Ако за Боян битката е приключила, нека си остане в планината"}
{"url": "http://www.cross.bg/shestima-ybiti-pri-napadenie-v-afganistan-1574649.html", "text": "/КРОСС/ Най-малко шест души са убити, а двайсет - ранени, при нападение на въоръжени мъже в източния афганистански град Джалалабад срещу сграда, в която се намира финансовият отдел на митническите служби, съобщи ТАСС.Агенцията се позова на местната телевизия Толо нюз. Атентатор самоубиец се е взривил пред входа на службата, едновременно с това бойци са започнали атака в опит да превземат сградата. Избухнала е престрелка. Очевидци съобщиха за четири взрива, чути в района.Според говорител на губернатора на провинция Нангархар изглежда става дума за координирано нападение, започнало с три експлозии, предаде Ройтерс.  ", "date": "2018.05.13", "title": "Шестима убити при нападение в Афганистан"}
{"url": "http://www.cross.bg/skatov-vruh-atanas-1574648.html", "text": "/КРОСС/ Българският алпинист Атанас Скатов изкачи връх Чо Ойо в Хималаите, който е висок 8201 метра, съобщава БиТиВи.Ураганен вятър е задържал Скатов три дни в лагер 2 на 7150 метра височина, а част от групата се е върнала надолу. Във \"Фейсбук\" профила на алпиниста неговият екип съобщи, че състоянието му е добро въпреки студа, липсата на сън и лошите метеорологични условия. Алпинистът отново поздравява всички и благодари за подкрепата.Скатов е първият веган в света, изкачил най-високата точка на Земята - връх Еверест.  ", "date": "2018.05.13", "title": "Атанас Скатов изкачи 8200-метров връх в Хималаите"}
{"url": "http://www.cross.bg/nishto-popova-pozhara-1574644.html", "text": "/КРОСС/ Собственикът на изгорелия преди седмица склад в столичния квартал \"Красна поляна\" Татяна Попова заяви, че все още почти нищо не се знае за пожара. Разследващите не я държат в течение, каза тя и потвърди пред NOVA подозренията си за умишлен палеж.„От различни страни е имало пламък. Лекарите в болницата твърдят, че гледайки отгоре пожара, са видели, че гори от различни краища. Надявам се полицията да си свърши работата, не мога да кажа кой би могъл да го направи. Конкурент като име не мога да кажа, но със сигурност е някаква конкуренция\", заяви Попова и добави, че не е получавала заплахи.„Преди две години и половина назначих във фирмата един човек, който е сигурност на фирмата. От него знам, че са му се обаждали преди около две години и са го предупреждавали, че ще хвърлят бомба на магазина в „Красно село\". Сложихме допълнителна охрана, камери отвън. Слава Богу нищо не се случи\", разказа бизнесдамата.„Имах въоръжен грабеж на магазин в „Павлово\", касиерка беше пострадала. Намериха патроните. Така или иначе полицията нищо не разкри\", добави Попова и подчерта, че не дължи пари на никой.„Този пожар за мен беше абсолютно безумие, защото наблизо има бензиностанция, в която отдолу има резервоар с пет тона гориво. Има и метан станция, която е на 50 метра от бензиностанцията. Малко по-надолу има друга бензиностанция. Това означава, че може би два квартала щяха да са във въздуха\", казва още Попова.Пожарът възникна на 4 май в склад на верига магазини \"Аванти\" в столичния квартал \"Красна поляна\". Пламъците се виждаха от целия град, а гъстия дим усетиха в няколко квартала. На метри от пожара има болница, като пациентите бяха преместени в друго крило заради пламъците и имаше готовност за евакуация. Наблизо се намират и бензиностанции. 17 противопожарни автомобила бяха изпратени да се борят с огнената стихия. ", "date": "2018.05.13", "title": "Собственикът на изгорелия склад: Още нищо не се знае"}
{"url": "http://www.cross.bg/tzurkvi-otgovornost-ataki-1574652.html", "text": "/КРОСС/ Групировката \"Ислямска държава\" (ИД) пое отговорност за днешните атаки срещу църкви в Индонезия, при които загинаха най-малко 11 души, предадоха световните агенции. Три самоубийствени атаки причиниха убити и ранени сред охранителите на храмовете и християните в град Сурабая, обяви агенция Амак, пропаганден орган на ИД. Най-малко 11 души са загинали и 41 са били ранени по последни данни на властите при очевидно координираните атаки срещу три църкви. Индонезийската полиция съобщи, че тройното нападение в Сурабая, втория по големина град в страната, е било извършено от едно шестчленно семейство. Атентаторите самоубийци са мъж, жена и четирите им деца, две от които непълнолетни. Президентът Джоко Видодо осъди тройното нападение като варварско и нареди на полицията да преследва неговите извършители и организатори. Индонезия е най-многолюдната ислямска страна в света. През последните години тя стана сцена на поредица атентати, отговорност за някои от които пое ИД, припомня Франс прес. Агенцията отбелязва, че атаките срещу църкви са били извършени няколко дни след като петима полицаи и един затворник бяха убити при сблъсъци в строго охраняван затвор в предградие на столицата Джакарта. ИД пое отговорност за този инцидент, но индонезийската полиция отрече джихадистката групировка да е замесена.  ", "date": "2018.05.13", "title": "\"Ислямска държава\" пое отговорност за атаките срещу църкви в Индонезия"}
{"url": "http://www.cross.bg/abadi-irak-sadr-1574651.html", "text": "/КРОСС/ Листата на премиера Хайдер ал Абади води след парламентарните избори в Ирак, следвана от алианса на влиятелния шиитски учен Моктада ал Садр. Това съобщава \"Ройтерс\", позовавайки се на източник от избирателната комисия и на представител на силите за сигурност.Източниците са цитирали неофициални резултати.Иракчаните гласуваха вчера в първите избори след разгромяването на терористичната групировка ДАЕШ (\"Ислямска държава\") в страната. Окончателните резултати се очакват утре.Избирателната активност е била 44,52 процента, като 92 на сто от гласовете вече са преброени. Активността е била доста по-ниска в сравнение с предишните избори.Главната грижа на Абади, който е близък съюзник както на САЩ, така и на Иран, беше отстраняването на шиитските мюсюлмански групировки, които не са в алианса на Садр и които се опитват да тласнат страната още по-близо към Техеран.Сред тези опоненти бяха неговият предшественик като премиер - Нури ал Малики, и лидерът на главната шиитска паравоенна групировка Хади ал Амири, като и двамата са по-близки с Иран в сравнение с него. Техеран има огромно влияние в Ирак, след като е най-голямата шиитска сила в Близкия изток.Неофициални резултати в южните провинции показват също така, че Садр, който ръководеше кръвопролитното въстание срещу войските на САЩ в периода между 2003 и 2011 г., се представя силно.Ако ръководеният от Садр алианс завърши на второ място, това би означавало изненадващо завръщане на ислямския учен в политическия живот.Садр сформира необичаен съюз с комунистите и други независими светски поддръжници, които се присъединиха към протестите, които той организира през 2016 г., за да притисне правителство да ограничи повсеместната корупция.Абади, който дойде на власт преди четири години, след като ДАЕШ превзе една трета от територията на Ирак, получи военна подкрепа от САЩ за иракската армия, за да победи сунитската мюсюлманска екстремистка групировка, въпреки че предостави свобода на Иран да подкрепи шиитските милиции, сражаващи се на иракска страна.Ако парламентът го избере за премиер, Абади ще остане под натиск да поддържа този баланс на фона на напрежението между Вашингтон и Техеран по отношение на ядреното споразумение.Абади, който е учил във Великобритания за инженер, се възприема от някои иракчани като лишен от харизма и като неефективен. Той не разполагаше със силна политическа машина, когато встъпи в длъжност.Но разгромяването на ДАЕШ и кампанията на Абади за изкореняването на корупцията в Ирак подобри позициите му. ", "date": "2018.05.13", "title": "Премиерът Абади води след парламентарните избори в Ирак"}
{"url": "http://www.cross.bg/pangma-spasiteli-vruh-1574654.html", "text": "/КРОСС/ Китайските спасители, които издирват алпиниста Боян Петров, са потеглили към връх Шиша Пангма, съобщава БНР.По-рано съпругата на българина призова спасителите да не рискуват живота си и да не изкачват върха, а да търсят в по-ниските райони, където има шанс българският алпинист да е оцелял, ако е успял да се укрие.След като няколко часа в базовия лагер нямаше информация как върви издирването, сега стана ясно, че китайските спасители са претърсили сутринта района около последния височинен лагер под връх Шиша Пангма. И са открили само предмети от стари експедиции.Следи от Боян Петров няма. До момента не е открита и палатката му, потвърдиха от екипа на алпиниста, който е в неизвестност от 10 дни. Без резултат вчера бяха и двата полета на хеликоптери над района. Днес те няма да летят заради безопасността на спасителите, които ще са по склона. ", "date": "2018.05.13", "title": "Китайските спасители са потеглили към връх Шиша Пангма"}
{"url": "http://www.cross.bg/ratklif-spisuka-miliarda-1574650.html", "text": "/КРОСС/ Бизнесмен, който някога е живял в общинско жилище край Манчестър, днес е най-богатият човек във Великобритания, според новата класация на \"The Sunday Times\".Джим Ратклиф, основател на химическата компания Ineos, оглави списъка с богатство на стойност 21.05 милиарда паунда.Двама от директорите на компанията също са в списъка, който подрежда най-богатите 1000 души или фамилии във Великобритания. Тази година в него има 141 жени.Ратклиф е роден на 18 октомври 1952 г. Днес е на 65 г. Като дете той се преместил от общинското жилище във Фейлсуорт в Ийст Йоркшир. Учил е в средното училище в Бевърли, след което е следвал химично инженерство в университета в Бирмингам. Има магистърска степен по бизнес администрация от Лондонското бизнес училище.Женен е за съпругата си Аманда Тоусън от 1985 г., след развод с първата си съпруга - Алисия Ратклиф.Баща му бил дърводелец. Ръководил фабрика, която произвеждала обзавеждане за лаборатории, а майка му е работила в счетоводна фирма.В момента фирмата на Ратклиф води съдебна битка с правителството в Шотландия заради мораториума върху фракинга.На второ място са миналогодишните №1 в списъка - братята от индийски произход Шри и Гопи Хиндуджа с 20.64 милиарда британски лири. Бизнесът им е свързан с недвижими имоти, банки, ресторанти и търговия.Роденият в Украйна Леонард Блаватник е на трето място с 15.26 милиарда паунда. Компанията му Access Industries обединява активи в сферата на природните ресурси, недвижимите имоти, медиите и продуцирането на музика.Тази година Джейми Оливър напълно е изпаднал от списъка, вероятно в резултат на сериозните проблеми с ресторантите му. ", "date": "2018.05.13", "title": "Джим Ратклиф е новият богаташ №1 във Великобритания"}
{"url": "http://www.cross.bg/nacheva-bolnitzi-zavedeniya-1574647.html", "text": "/КРОСС/ Няма да затварят болниците в Ловеч и Враца, те \"са приоритетни, те са областни болници и задължително трябва да продължат да съществуват - дали точно в този вид на този етап не мога да отговоря, но основните структуроопределящи клиники и отделения ще продължат да съществуват, защото са единствени на територията на съответната област\", обясни пред БНР  зам.-министърът на здравеопазването Жени Начева.Тя коментира, че се опитват да направят работещи оздравителните планове, изготвени за двете лечебни заведения. Постигнат е оптимален баланс с кредиторите. Ще се потърси отговорност, като вече са предприети действия за лицата, отговорни за финансовото състояние на двете болници.Сегашното състояние се дължи на неглижиране на просрочени задължения и на договори, сключени преди няколко години за съвместна дейност в ущърб на държавните болници, добави Начева.Зам.-министърът счита, че трябва да се върне доверието на лекарите в системата и когато им бъде обяснено къде са проблемите и как ще се решат, лекарите ще се успокоят.Държавата е инвестирала в апаратура в двете болници и Начева е оптимист за намирането на лекари. Според нея, \"няма как държавата като принципал да инвестира в лечебни заведения, които смята да закрива и които смята за неперспективни.\"Въпреки значимият ръст в здравеопазването, на ниво лечебни заведения е много важно какви правила определят техните ръководители за разпределяне на средства от извършена и отчетена дейност по линия на НЗОК, допълни Начева.\"Много трудно е да се постигне баланс между първична и специализирана извънболнична помощ, в рамките на болничната помощ, при толкова много договорни партньори на Касата - над 16 хиляди и над 340 лечебни заведения за болнична помощ, с които Касата има договор\", коментира Начева.Тя допълни, че \"когато специалистите на областно ниво са видели данните, каквито са отчетени от миналата година, а ние сме взели реално отчетена статистическа информация, на някои места може да има неточности, но на други места това е истинската, реална картина на нещата, каквито сме ги констатирали. Ако в дадена област дадено легло се откаже недостатъчно, първо има заделен резерв за легла за спешна медицинска помощ.\"\"С изключение на интензивните легла се допуска промяна, приемане на пациенти на друг вид легла, ако реални медицински потребности наложат тази необходимост. Националната здравна карта не би следвало да се свежда само до брой легла. Тя е \"снимка\" както на настоящите, така и на бъдещите намерения за инвестиции\", обясни зам.-министър Начева.  ", "date": "2018.05.13", "title": "Няма да затварят болниците в Ловеч и Враца"}
{"url": "http://www.cross.bg/lager-spasitelite-boyan-1574634.html", "text": "/КРОСС/ В базовия лагер под връх Шиша Пангма в Хималаите не са осъществили връзка тази сутрин със спасителния екип, който издирва алпиниста Боян Петров, научи bTV.Спасителите е трябвало да съобщят къде се намират, но не са се обадили. Издирвателната акция по въздух вчера не откри следи от Боян Петров под върха.Спасителите не откриха алпиниста и в лагер 2 и лагер 3.Днес се очаква едната група от тях да тръгне от лагер 3 към върха. Другата група, която остана до лагер 2 ще обходи по-обстойно района между него и лагер 3.Няма да има операция по въздух. Машините са в Катманду и са в готовност да излетят отново при нужда. Те могат да стигнат до върха за 50 минути.  ", "date": "2018.05.13", "title": "Спасителите, които издирват Боян Петров, не са се обадили в базовия лагер"}
{"url": "http://www.cross.bg/hari-printz-kralitzata-1574632.html", "text": "/КРОСС/ Бъкингамският дворец публикува вчера вечерта документа, в който британската кралица Елизабет Втора дава официално съгласието си за сватбата на внука си принц Хари с американската актриса Меган Маркъл.Сватбата е на 19 май, а документът, даващ съгласието на кралицата за сключването на брака, датира от 14 март. Той е подписан от кралицата и е написан на ръка от канцеларията на кралицата върху веленова хартия, използвана само за най-важните държавни документи.Документът ще бъде даден на Меган и Хари малко след сватбата им. Той е украсен с много символи и гербове, сред които тези на британската монархия и тези на принц Хари. Сред тях се открояват червен дракон - символът на Уейлс, а също и флоралната емблема на Великобритания - роза, детелина и бодил. В документа има и роза, която е флоралният символ на САЩ, както и елементи отличаващи семейството на Хари по майчина линия.В документа фигурира знамето на Общността на нациите. През април кралицата номинира Хари за посланик на младежта в Общността на нациите - организация, която обединява 53 страни членки.Документът е подпечатан с големия печат на Обединеното кралство, използван при кралско одобрение на най-важните държавни документи.Според нов закон за унаследяване на короната, влязъл в сила през 2015 г., шестимата първи наследници за трона трябва да получат съгласието на монарха, за да могат да се оженят. Хари е шестият след баща си принц Чарлз, брат си принц Уилям и племенниците си принц Джордж, принцеса Шарлот и принц Луи.  ", "date": "2018.05.13", "title": "Кралица Елизабет даде формалното си съгласие за сватбата на принц Хари"}
{"url": "http://www.cross.bg/smurt-iran-durzhava-1574639.html", "text": "/КРОСС/ Осем предполагаеми членове на джихадистката групировка \"Ислямска държава\" бяха осъдени днес на смърт в Иран за участие в два смъртоносни атентата в столицата Техеран, предадоха световните агенции, като се позоваха на местни медии.Присъдите, издадени от революционен трибунал, може да бъдат обжалвани пред Върховния съд. 18 души бяха убити и над 50 - ранени, при терористичните атаки от 7 юни миналата година срещу иранския парламент и мавзолея на основателя на Ислямската република, аятолах Хомейни.И петимата нападатели бяха ликвидирани на място, припомня Ройтерс. Това бяха първите атентати в Иран, за които отговорност пое \"Ислямска държава\", отбелязва Франс прес. Някои от осъдените на смърт са помагали на нападателите. Още 18 човека ще бъдат съдени във връзка с двете атаки.  ", "date": "2018.05.13", "title": "8 членове на \"Ислямска държава\" осъдени на смърт в Иран"}
{"url": "http://www.cross.bg/pargov-orlandovtzi-kaloyan-1574642.html", "text": "/КРОСС/ \"Протестът на гражданите от квартал „Орландовци\" е съвсем справедлив. Те се нуждаят от нормални условия на живот, това каза Калоян Паргов, председателят на групата на БСП в Столичния общински съвет Калоян Паргов пред протестиращите в квартала. Лидерът на столичните социалисти, заедно с народния представител от БСП Димитър Данчев и общинския съветник Николай Николов, се включи в шествието на хората по улиците на \"Орландовци\" в късния следобед в събота, което премина под мотото \"Да върнем \"Орландовци\", \"Малашевци\" и \"Бенковски\" на картата на София\".„Призовавам кмета Йорданка Фандъкова час по-скоро да започне да решава проблемите им, защото те никак не са малко. С част от тях Столична община може да се справи веднага, а за други ще трябва повече време. Но е крайно наложително да започнат да действат!\", категоричен бе Паргов. На протеста хората поставиха съвсем конкретни искания. Първото е свързано с подобряване на пътната инфраструктура - ремонт и поддръжка на уличната мрежа и на тротоарите. Също така удължаване на трамвайното трасе до края на квартал \"Орландовци\". Настояват за връзка със Северната тангента при бул. \"Илиянци\", пробив под Централна гара и довършване на ул. \"Нешо Бончев\" до бул. \"История Славянобългарска\" покрай ТЕЦ \"София\", както и ремонт на читалище \"Райна Княгиня\" и на сградата на поликлиниката в \"Орландовци\".\"Въпросът е управляващите от Столична община най-напред да проявят заинтересованост към проблемите на хората в крайните квартали, коментира Калоян Паргов, който е и заместник-председател на Комисията по транспорт и туризъм - Нашата роля като опозиция е да ги накараме да си свършат работата. Затова поканих представители на протестиращите на заседанието на Комисията в сряда, 16-и май, от 12,30 часа, за да представят проблемите си и пред колегите. А след това всички заедно да започнем да търсим начин да ги решим\". ", "date": "2018.05.13", "title": "Калоян Паргов: Протестът на гражданите от „Орландовци“ е справедлив"}
{"url": "http://www.cross.bg/zashtoto-samokovsko-shose-1574640.html", "text": "/КРОСС/ „Искаме канализация, качествен ремонт на улиците, пълен ремонт на „Самоковско шосе\", писна ни да живеем в кал и мизерия!\" С този емоционален призив организаторите канят днес на протест в Панчарево и Кокаляне.Те имат намерение от 11 на обяд до 12:30 да затворят „Самоковско шосе\", защото искат пълна рехабилитация на пътя, както и цялостен ремонт на шосето, тъй като според тях то е поправяно много пъти, дупките са кърпени, но отново се появяват.„Протестираме, защото ни писна да живеем в кал и мизерия. Протестираме, защото „Самоковско шосе\" за трети път ни попълват дупки и са ни докарали дотам, че да сме щастливи, когато попълнят 2-3 дупки. Ние искаме пълна рехабилитация на тази отсечка от шест километра, защото това вече не се издържа. Улиците в Панчарево и Кокаляне са в безобразно състояние. Канализация нямаме, това замърсява околната среда, защото и Панчаревското езеро директно за заустени канали там. Сметоизвозването ни е голям проблем. Улиците не са ремонтирани с десетилетия, много улици просто изчезват\", каза Галина Бел, един от организаторите на протеста. ", "date": "2018.05.13", "title": "Панчарево и Кокаляне протестират срещу живота в \"кал и мизерия\""}
{"url": "http://www.cross.bg/voiina-purvi-vtorata-1574622.html", "text": "/КРОСС/ 1346 г. - Йоан VI Кантакузин става император на Византия.1497 г. - Папа Александър VI отлъчва Гироламо Савонарола, доминикански свещеник и владетел на Флоренция.1501 г. - Америко Веспучи започва своето плаване на запад, в което установява, че Христофор Колумб е открил новия континент Америка.1647 г. - 106 години след основаването си Сантяго (Чили) е почти изцяло разрушен от земетресение.1787 г. - Единадесет кораба със затворници напускат Портсмът, Англия, за да основат каторжническа колония в Австралия.1830 г. - Еквадор се отделя окончателно от Велика Колумбия.1846 г. - Мексиканско-американска война: САЩ обявява война на Мексико.1848 г. - За първи път е изпълнен Химна на Финландия.1880 г. - В Ню Джърси Томас Едисън тества за първи път своята електрическа жп линия.1888 г. - В Бразилия с подписването на т. нар. „Златен закон\" е отменено робството. Чества се като Ден на мулата (Dia do Mulato).1909 г. - За първи път е проведена колоездачната Обиколка на Италия.1912 г. - Във Великобритания са създадени Кралски Въздушни корпуси (Royal Flying Corps/RFC).1913 г. - Открита е сградата на Централната минерална баня в София, построена по проект на архитектите Фридрих Грюнангер и Петко Момчилов.1917 г. - Три селски деца виждат обявлението на Света Дева Мария край Фатима (Португалия).1922 г. - Със закон Столичната община е разделена на 6 района.1932 г. - Създадена е Военната академия за механизация и моторизация в Москва.1939 г. - В Блумфилд (Кънектикът) започва емисии първото обществено УКВ-радио.1940 г. - Втората световна война: Започва нашествие на Германия на територията на Франция.1943 г. - Втората световна война: Германските и италианските войски в Северна Африка се предават на силите на Антихитлеристката коалиция.1958 г. - Група френски офицери извършват преврат в Алжир и поставят условие да бъде сформирано национално правителство под ръководство на Шарл дьо Гол, за да се подсигури френския контрол над Алжир.1967 г. - Д-р Закир Хюсеин става първият мюсюлманин - президент на Индия.1981 г. - Мехмед Али Агджа извършва Атентат срещу Йоан Павел II на площад Свети Петър в Рим.2001 г. - Основан е Солунският еврейски музей.2007 г. - Започва строителството на Моста Видин-Калафат между България и Румъния.", "date": "2018.05.13", "title": "На тази дата през..."}
{"url": "http://www.cross.bg/legendata-v-koyato-vyarva-pritezhava-1574621.html", "text": "/КРОСС/ ... легендата, в която вярва, притежава такава ценност и сила, като истината. - Греъм Грийн  ", "date": "2018.05.13", "title": "Легендата, в която вярва, притежава ..."}
{"url": "http://www.cross.bg/rodeni-na-maii-1574623.html", "text": "/КРОСС/ Камен Воденичаров, актьор, певец, тв водещД-р Влентин Ангелов, изп. Директор на Националната онкологична болницаПроф. Евгени Кузманов, хедожник и писателДоц. Пламен Александров, преподавател в Лесотехническия университетСветлин Стоилов, актьор, директор на Театралната формация „Мелпомена\"Антония Петрова, „Мис България 2009\"Момчил Неков, евродепутатШирин Исмаил, член на Сметната палатаАсен Гагаузов, бивш депутат, министър на регионалното развитие в правителството на Сергей Станишев, бивш кмет на Сливен  ", "date": "2018.05.13", "title": "Родени на 13 май"}
{"url": "http://www.cross.bg/chasa-provede-sofiyaot-1574625.html", "text": "/КРОСС/ ***София.От 8.00 часа от паметника на Васил Левски родолюбци от цялата страна тръгват с мотори и знамена към Батак, където ще бъдат почетени жертвите от клането в града - 142 години след трагичните събития.***София.В 9.00 часа на площад „Александър Невски\" ще се проведе безплатно щафетно бягане за ученици и училищни отбори \"RUN4EU\".***София.От 10.00 часа в Иновационен форум „Джон Атанасов\" в София Тех Парк ще бъде открита конференцията „Перспективи пред стартъпите в България\".***СофияОт 10.00 часа на площад \"Александър Невски\" ще се проведат игри и атлетически предизвикателства за деца. Фокусът на инициативата eактивният начин на живот сред младите, както и значението му за децата в училищна възраст в България.***София.От 10.00 часа в градинката на София Тех Парк ще бъде представен проекта „6/12/60\" - част от културната програма на Българското председателство на Съвета на ЕС.***София.От 16.00 часа на етажа в Музейко американският астронавт, участник в четири космически полета, д-р Ричард Линехан от NASA ще гостува в Детския научен център за специална среща с млади медалисти от международните олимпиади по астрономия, астрофизика и физика, поканени със съдействието на МОН.***София.От 16.00 часа в City Mark Art Center ще бъде представена музикалната приказка за деца „Петя и вълкът\" от Сергей Прокофиев.***София.От 17.00 часа в София Тех Парк - зала Мтел Арена проф. д-р Йорш Сатмари - преподавател в Института по биология в Университета \"Лоранд Йотвьош\" (Будапеща), Факултет по \"Теория на еволюционната биология, екология и растителна систематика\" ще изнесе лекция на тема „Големите крачки на еволюцията\". Събитието е част от Софийския фестивал на науката (11-13 май 2018.***Батак.От 12.00 часа от Исторически музей-Батак ще тръгне литийно шествие-поклонение в памет на загиналите за свободата на България в Априлската епопея.***Бургас.От 11.00 часа в Туристически комплекс „Акве Калиде\" ще се проведат творчески работилнички.***Бургас.От 17.30 часа на открита сцена „Охлюва\" ще се проведе Афро работилница за деца и дръм съркъл с гости и участници на проекта „Дни на Африка в България-Бургас\".***Бургас.От 18.30 часа на открита сцена „Охлюва\" ще се проведе Афро концерт с участието на танцова компания DAMBALLAH, /Сенегал/, Sammy Koyate/ Гвинея /, Танцова школа \"Дюн\" /България, Бургас/ , Асен Хайдутов /България, Бургас/, Мария Косса /България,София/, Rachel Nakato и Ivan Tuino / Уганда/ и гости на събитието.***Варна.В 9.30 часа от площад „Независимост\" ще започне „Маратон Варна\" 2018.***Велико Търново.От 09.00 часа в зала 302 на Общината ще се проведе Беседа „Слово за Учителя Петър Дънов\".***Горна Оряховица./с. Драганово.В НЧ „Съединение - 1888\" продължава VII-ми Национален преглед на селските любителски читалищни театри / от 8 до 13 май/.***Габрово.В храм „Успение на Св. Богородица\" ще се проведе панихида в памет на участниците в Априлското въстание. След панихидата от 11.30 часа на паметника на Цанко Дюстабанов (градинката до БЧК) ще се състои тържествено поднасяне на цветя.***Добрич.От 11.00 часа в Държавен куклен театър „Дора Габе\" ще бъде представен куклен спектакъл „Хитър Петър\".***Перник.От 11.00 часа в Театрален салон „Георги Русев\" ще се проведе Филмов маратон - прожекция на детски филм и игрални филми.***Перник/Батановци.От 9.00 часа в НЧ \"Просвета - 1909 г.\", гр. Батановци, ще се проведе Силов трибой „Батановска сила\" - състезание по случай „Спасовден\".***Пловдив.От 10.00 часа е на Гребната база (фонтана зад трибуните) в град Пловдив за шеста поредна година Община Пловдив и Асоциацията на студентите по медицина организират инициативата „Моето сърце е съпричастно what about Yours\".***Сливен.От 11.00 часа в салона на ДКТ-Сливен ще бъде представен спектакълът „Палавата питка\".***Стара Загора.От 14.00 часа в сградата на „Етносвят България\" ще се състои „Песните на пролетта, песните на Победата\" - празник, посветен на 73-та годишнина от края на Втората световна война.  ", "date": "2018.05.13", "title": "Предстоящи събития на 13 май 2018"}
{"url": "http://www.cross.bg/reka-snimki-dynav-1574626.html", "text": "/КРОСС/ Повече от 50 снимки, които представят река Дунав, са получени само за седмица в Министерството на регионалното развитие и благоустройството за обявения фотоконкурс на тема „Една река - десетки райски кътчета\". Той е посветен на Международния ден на река Дунав, който се отбелязва на 29 юни.15 юни е крайният срок за изпращане на снимки за включване в надпреварата. Необходимо е само те да са направени в последната година и половина, да са между 2 MB и 6 MB и да представят река Дунав. Задължително е при изпращането им на e-mail: fotodanube@mrrb.governement.bg да се посочат име и адрес на автора, телефон, възраст, както и описание на мястото, където е направена снимката. За трите най-добри снимки ще има атрактивни призове, предвидени са и много поощрителни награди.Конкурсът цели да открие и популяризира най-красивите кътчета по река Дунав. Най-добрите снимки ще станат част от специална изложба, която ще бъде открита в Русе от министъра на регионалното развитие и благоустройството Николай Нанков на 29 юни. Част от снимките ще бъдат изложени и на „Моста на влюбените\" в София през октомври в експозиция, която ще бъде част от заключителното събитие за Българското председателство на Дунавската стратегия - Седмия годишен форум и министерската среща за туризма. Акценти на форума са регионалният туризъм като генератор на икономически растеж и ключов фактор за справяне с екологичните, социално-икономическите и демографските предизвикателства, както и културното наследство в политиките на ЕС като ресурс за устойчиво развитие.На 25 май в София, като част от календара на Българското председателство на Дунавската стратегия, предстои съвместната работна среща на Националните й координатори и Координаторите на приоритетни области, посветена на възможностите за оптимизиране на работата по нея.  ", "date": "2018.05.13", "title": "Над 50 снимки са изпратени за конкурса „Една река – десетки райски кътчета“"}
{"url": "http://www.cross.bg/raneni-zaginaha-predstavitel-1574627.html", "text": "/КРОСС/ Най-малко шестима души загинаха, а най-малко 35 бяха ранени при взривове в три църкви във втория по големия град на Индонезия Сурабая, съобщи полицията, предадоха световните агенции.Трите бомбени атаки са били извършени почти едновременно по време на сутрешните литургии в храмовете в 7:30 ч. местно време, уточнява ДПА.Според полицейски представител става дума за три самоубийствени атентата, предаде Ройтерс. Според друг полицейски представител само един от атентатите е бил самоубийствен, допълват Франс прес и ДПА.Атаките са извършени броени дни след като полицията сложи край на бунт и заложническа криза в затвор край Джакарта. В операцията загинаха петима души, а петима бяха ранени и Ислямска държава пое отговорност за случилото се. ", "date": "2018.05.13", "title": "Шестима загинаха, а 35 са ранени при взривове в три църкви в Индонезия"}
{"url": "http://www.cross.bg/evro-liri-kaiiro-1574629.html", "text": "/КРОСС/ Египетската полиция арестува 21 души, участвали в рядък протест срещу изненадващото решение на правителството да увеличи цената на билетите за метрото в Кайро като част от мерките за икономии, предаде Асошиейтед прес.Повечето от арестите са извършени в метростанция Хелуан в южното предградие на Кайро. Задържаните са обвинявани, че са се опитали да блокират метростанцията и да спрат влак на метрото.Преди три дни властите обявиха увеличаване на билетите за метрото. Увеличението влезе в сила в петък. Вместо две египетски лири (0,09 евро) за билет, пътниците вече ще плащат сума, варираща от пропътуваното разстояние - три лири (0,14 евро) за девет станции, пет лири (0,23 евро) за 16 станции и седем лири (0,33 евро) за над 16 станции.Мерките за икономии в Египет са въведени в замяна на заем от 10 милиарда евро от Международния валутен фонд за съживяване на икономиката.Протестите са рядкост в Египет, откакто бе приет закон, забраняващ всякакви събирания, които не са били предварително разрешени от министерството на вътрешните работи. Законът бе приет през 2013 г. след свалянето на демократично избрания президент, ислямиста Мохамед Морси от Абдел Фатах ас Сиси, който по онова време бе главнокомандващ на египетските въоръжени сили.  ", "date": "2018.05.13", "title": "21 ареста в Кайро на протест срещу по-скъпо метро"}
{"url": "http://www.cross.bg/dyshi-parizh-frantziya-1574628.html", "text": "/КРОСС/ Френската полиция е започнала разследване за тероризъм след нападението с нож в Париж. Според свидетели нападателят е крещял „Аллах Акбар\", когато е атакувал петима души в центъра на столицата, съобщава \"Монд\". При нападението загина един човек, други четирима бяха ранени, двама от които тежко.„Ислямска държава\" е поела отговорност чрез сайта си \"Амак\", където е написала, че нападателят е неин войник. Групировката обаче не е предоставила доказателства за това, съобщава Ройтерс. Агресорът беше застрелян от полицаите. Идентичността му все още не е установена. Отцепен е голям периметър в района на нападението.Атаката стана близо до Парижката опера, в сърцето на френската столица. Кварталът е известен туристически район с много ресторанти, барове и театри, който в събота вечер е изключително оживен.Първото обаждане в полицията е направено в 8:47 ч. местно време, офицерите пристигнаха на мястото в рамките на пет минути, а нападателят беше неутрализиран в рамките на девет минути след първия сигнал, съобщи пред репортери премиерът Едуар Филип, цитиран от Ройтерс.Френският президент Еманюел Макрон написа в \"Туитър\" - \"Франция отново плаща с цената на кръвта, но няма да се огъне пред враговете на свободата\".Френският министър на вътрешните работи Жерар Колон поздрави в „Туитър\" полицаите за хладнокръвието и бързата реакция при неутрализирането на нападателя.\"Тази вечер градът ни беше ранен\", написа от своя страна кметът на Париж Ан Идалго.„В мислите си съм със семейството на загиналия, както и с ранените и техните близки. Искам да им кажа, че всички парижани са с тях\", написа тя в „Туитър\".Франция многократно стана жертва на терористични атаки през последните години.През март 2018 г. нападател взе заложници и уби трима души в серия от атаки в Южна Франция. Полицаят Арно Белтрам загуби живота си, след като се размени със заложник в нападнатия в Треб супермаркет.През април 2017 г. нападател застреля полицай и рани други двама в центъра на Париж на известния бул. „Шанз-Елизе\".През юли 2016 г. камион прегази пешеходци на известния бул. „Променад дез англе\" в Ница навръх националния празник на Франция. Загинаха 86 души, сред които 15 деца. Бяха ранени 450 души.При кървава терористична атака през ноември 2015 г. в Париж бяха убити 130 души, 90 от които в зала „Батаклан\".През януари 2015 г. беше нападната редакцията на сатиричния вестник „Шарли Ебдо\". Тогава двама нападатели убиха 11 души от редакцията и един полицай.   ", "date": "2018.05.13", "title": "Франция започна разследване за тероризъм след нападението с нож в Париж"}
{"url": "http://www.cross.bg/belite-velikobritaniya-kaski-1574631.html", "text": "/КРОСС/ Пред посолството на Великобритания в София група български патриоти и Асоциацията на сирийците в България проведоха протест под надслов „Стига фалшификации! Искаме спазване на международното право!\".С флашмоб и импровизирана сцена те демонстрираха как могат да се правят фалшификации пред видеокамера. Хора преоблечени, като „Белите каски\" те разпръснаха брашно, след което сигнализираха за химическа атака и демонстративно измиха ръцете на Тръмп, Мей и Макрон.Поводът за протеста бе ракетният удар, който САЩ, Великобритания и Франция нанесоха върху Сирия в противоречие на устава на ООН, като се оправдаха с очевидно режисирано видео, показващо последствията от мнима химическа атака в сирийския град Дума. По думите на протестиращите, вече има достатъчно доказателства за това, че изработеното от псевдо хуманитарната организация „Белите каски\" видео е постановка, а жертвите се оказаха живи и здрави, като дори разказаха как са били въвлечени в сценария на поддръжниците на терористите.Протестиращите издигнаха лозунги: „Белите каски - марионетки на терористите и американските милитаристи!\", „Фалшификации и провокации - необмислени инструменти на САЩ\", „Долу ръцете от свободна и независима Сирия!\", „Тръмп и Мей - палачи\", „Настояваме за спазване на устава на ООН!\".По думите на протестиращите, днес Сирия е жертва на фалшификация, но утре този подход може да бъде използван срещу всяка една страна.Опасната игра, която водят САЩ и Великобритания може да доведе до Трета световна война, която ще засегне и България. Събралите се пред посолството на Великобритания в София настояват за спазване на международното право.Те обясниха присъствието си пред британското посолство с това, че основателят на „Белите каски\" е Джеймс льо Мезюрие, който е бивш британски военен разузнавач, тясно свързан с „BlackWater academy\". Същевременно правителството на Великобритания официално финансира „Белите каски\", които оперират само на територията на терористите и могат да бъдат видени на видеоклипове заедно с екстремистите от „Джебхат ан-Нусра\" включително с оръжие в ръце.\n\t\t\t\t\t ", "date": "2018.05.13", "title": "В София се проведе протест „Стига фалшификации! Искаме спазване на международното право!“"}
{"url": "http://www.cross.bg/tabeli-putishtata-arabiya-1574630.html", "text": "/КРОСС/ По пътищата на Саудитска Арабия за пръв път се появиха табели с указания на транспортните власти, насочени и към двата пола, съобщи телевизионният канал \"Ал Арабия\". Телевизията показа първите пътни табели от този тип. Те са предвидени за всички водачи без изключение, предаде ТАСС.\"Уважаеми братя и сестри\", обръща се саудитската автомобилна инспекция към водачите. \"Настойчиво ви приканваме да спазвате правилата за движение по пътищата в името на собствената си безопасност и на това да бъдат опазени животите на водачите и на другите превозни средства\", пише на една от табелите.Табелите са част от подготвителни мерки по пътната мрежа, свързани с това, че от 24 юни саудитките за пръв път в историята на страната си официално ще могат самостоятелно да управляват леки автомобили.Окончателното решение да им бъде разрешено това беше прието на 8 май. В специално съобщение по този повод на саудитското Управление на автомобилното движение се казва, че \"вече са напълно систематизирани всички изисквания към жените, управляващи автомобили на територията на кралството\".На 26 септември саудитският крал Салман подписа указ, разрешаващ на жените да получават шофьорска книжка и да управляват леки автомобили. Саудитките от много години искаха да получат това право, но строгият обществен морал в саудитското общество всячески пречеше на това. Жените, посмели да седнат зад волана, биваха строго наказвани.  ", "date": "2018.05.13", "title": "По пътищата на Саудитска Арабия вече има табели, насочени и към двата пола"}
{"url": "http://www.cross.bg/tema-vreme-nedelya-1574624.html", "text": "/КРОСС/ Нова телевизия, „Събуди се\"Тема: Всяка година по същото време, защо поскъпват горивата? Колко ще ни струва пълен резервоар през летния сезон?Тема: Човекът, който заличи българската следа в атентата срещу папата през 1981-а година, адвокат Джузепе Консоло.Тема: Къде е Боян Петров? Последни новини от спасителната акция за алпиниста ни. Директно от Шиша Пангма.Тема: Две дъщери срещу системата. Роднините на жената, която почина, докато чакаше доплащане, съдят Здравната каса. Защо? В студиото гостува дъщерята на починалата.Тема: „Къси разкази\": История с продължение. Ще бъде ли екстрадиран Нарек, незаконно пребиваващият в България... българин ?Тема: Тази неделя е време за антракт. Мария Сапунджиева, пред Мариян Станков - Мон Дьо.Тема: Изкуството да рисуваш. Как модел на \"Плейбой\" хвана четката и платното?Тема: Живот като на кино -  Марта Вачкова. БНТ, „Денята започва с Георги Любенов\"Тема: След големия финал на „Евровизия\" 2018, победители и победени.Тема: 50 години „Фестивал на розата\".Тема: Наградите за качествена журналистика \"Димитър Цонев\".Тема: На живо от Москва: Говори Вежди Рашидов.Тема: Фестивал на науката в София.Тема: След фурора на сцената на „Большой театър\",  солистите на Софийската опера Габриела Георгиева и Петър Бучков. ", "date": "2018.05.13", "title": "По телевизиите в неделя"}
{"url": "http://www.cross.bg/hristos-chovek-sleporodeniya-1574620.html", "text": "/КРОСС/ В днешното литургийно четиво Православната църква ни припомня изцеляването от нашия Спасител Иисус Христос на един слепороден човек. Това събитие е изложено в деветата глава от Евангелието на св. Йоан Богослов.Трябва да се подчертае, че този слепороден не е с повредени очи, а както съобщава свещеното предание, той изобщо няма очи. Да си представим за момент как е изглеждал този човек преди чудото - с изсушена от слънцето и недояждането глава, в която зеят две празни дупки на мястото на очите. Жив череп! Оттук става ясно защо след чудото най-близките му роднини не могат да го познаят.Изключителното в случая е, че Господ връща липсващия орган на този нещастен човек. Бог не върши нищо случайно. Първо, с това велико чудо Христос иска да покаже Своята божествена природа. Преди изцелението Той разговаря с юдейските книжници и фарисеи и им разкрива, че съществува преди Авраам, че е истинският Месия и Син Божи. Те побесняват и искат да го убият. Веднага след това Той потвърждава Своето слово с дело - излекуването на слепородения.Това събитие има не само буквален, фактически смисъл, но и богат символичен подтекст. Интересно е да се наблюдава как Господ изцелява този човек. Той би могъл да го изцери само с едно махване на ръка, с една дума. Защо Христос избира такъв особен и сложен начин - като плюе на земята, взема от така създадената кал и намазва очите на просяка? Според тълкуването на св. отци плюенето на земята от една страна означава пришествието на Бога в материалната вселена. От друга страна това действие напомня, че човекът е създаден от пръст, от прах и пепел Затова Господ неслучайно допълва с пръст липсващия орган на човека. Така Той съединява духовно Битието на Мойсей - разказа за сътворението на човека, със Своето битие - свидетелство за пресътворяването на човека в Негово лице. Спасителят е същият Бог, Който създава Адам, Ева, цялата човешка природа и всеки от нас.С това допълване Христос сочи единственото, което не достига на хората - душевното прозрение. Той косвено подчертава, че всички ние се раждаме духовно слепи за божествената истина и не подчиняваме целия си живот на нея. Постоянната памет, че сме създадени от прах и пепел е в основата на висшето християнско качество - смирението. Само смирението се удостоява с Божията благодат, която смекчава и одухотворява нашата „земност\".Когато хората плюят върху нещо, с това те показват своето рязко отрицателно отношение към него. Като плюе на земята, която е единосъщна на нашата телесна природа, Господ демонстрира, че за Бога в нашето падение ние сме нещо гнусно и отвратително. Но Бог е любов и иска да ни примири със Себе Си, като ни сочи пътя на покаянието. Ако успеем да го постигнем, Неговото проклятие се превръща в благословение, отрицателното - в положително, тлението - в безсмъртие.Въпреки своята необичайност за нашия плътски ум, чудодействието над слепородения би могло да свърши дотук. То обаче продължава. Христос изпраща просяка в къпалнята Силоам, за да се измие и прогледне окончателно. Отново виждаме купел, както в случая със самарянката и разслабления. Отново се докосваме до чистата стихия - водата, която символизира Светия Дух и предобразява тайнството кръщение. Затова Силоамската къпалня е знак за кръщението. Измиването на слепородения е равностойно на отмиването на първородния грях при християните.Силоамската къпалня се намира извън града и е създадена от двама праведници - цар Езекия и пророк Исайя. Гледката на слепородения, който с намазано с кал лице опипом върви из улиците на Йерусалим, сигурно предизвиква голям интерес сред местните жители. Името „Силоам\" се превежда с „изпратен\", което семантично се свързва с действието на Христос.Как се отнасят апостолите към слепородения? Те вече са виждали редица от изцеленията на Христос, които се предшестват често от повелята Му към излекуваните да си отидат и да не грешат повече. От тези думи на Господа те заключават, че болестите и греховете имат пряка причинно-следствена връзка. В повечето случаи това е вярно, но не винаги. Затова Спасителят поправя учениците Си, които като всички хора са склонни да обобщават едно явление или едно отношение и да го приписват на всичко и всички. Подобен подход нерядко е погрешен, защото не взема предвид конкретните условия - времето, мястото и степента на нещата. Предварително убедени, че слепецът плаща нечии престъпления, апостолите започват да питат Христос за причината на неговата слепота. Единственото, което ги интересува е по чия вина той се е родил сляп - заради негови грехове или заради греховете на неговите родители.Апостолите сигурно се споглеждат учудени, когато Иисус отговаря, че нито човекът е съгрешил, нито родителите му. Тези думи съвсем не означават, че те са безгрешни. Става въпрос за това, че не са съгрешили с голям грях или грехове, които са довели до раждането на слепия им син. Господ разкрива, че този човек се е родил, за да се явят Божиите дела върху му, да просияе чрез него Божията слава и величие. Когато някои едва оцеляват от катастрофа или заболяват от рак, тази криза не винаги е следствие от тяхната греховност, но понякога е предизвикателство за събуждане на тяхната вяра и призив към съвестта им да се обърнат към Бога, Който единствен лекува и спасява. И днес в Църквата Божията благодат и присъствието на Светия Дух са засвидетелствани с изцеления, чудеса и знамения. Без постоянния деен промисъл на Бога християнството не би могло да оцелее при страшните гонения, на които е подлагано в историята - гонения, които напоследък стават все по-системни и по-коварни.Tози случай е поука за нас да не осъждаме предварително болните и нещастните хора като прокълнати грешници. Дори и да знаем кой какъв е и какво заслужава, не трябва да съдим, защото с каквато мярка мерим, с такава ще ни се отмери (Мат. 7:2).  ", "date": "2018.05.13", "title": "Шеста Неделя след Пасха – на слепия"}
{"url": "http://www.cross.bg/myasto-tochki-pesenta-1574633.html", "text": "/КРОСС/ Израел грабна първото място на „Евровизия 2018\" с песента „Играчка\" (\"Toy\") на изпълнителката Нета. Тя получи най-голям вот от публиката и спечели безапелационно победата с 529 точки.„Благодаря ви, че избрахте различното, че приехте различията между нас. Следващият път ще се видим в Ерусалим\", каза победителката при връчването на наградата.\n\t\t\t\t\tНа второ място се класира Кипър с изпълнението на Елени Фурейра, което събра 436 точки.Третото място остана за Австрия с изпълнителя Сизър Самсън. Той взе 342 гласа.На четвърто място е Германия с 340 точки, а на пето е Италия с 308.България, с изпълнението на \"Екуинокс\" (Equinox) и песента им „Кости\", се нареди на 14 място в класацията със 166 точки.Групата, която представи страната ни, се състои от петима изпълнители - Владимир Михайлов, Георги Симеонов-JJ, Джони Манюел, Трей Кембъл и Жана Бергендорф.Песента \"Кости\" разказва за истинските ценности в живота и безусловната любов, тази, която остава и след костите, и отвъд материята.  ", "date": "2018.05.13", "title": "Израел спечели \"Евровизия“, България е на 14-о място"}
{"url": "http://www.cross.bg/shofyor-blusna-i-ybi-peshehodetz-sled-koeto-izbyaga-1574637.html", "text": "/КРОСС/ Мъж загинал на място, след като бе блъснат от автомобил на пътя Пловдив - Пещера, съощи говорителят на Областната дирекция на МВР-Пловдив. Катастрофата е станала снощи, в участъка след село Оризари, посока Пловдив.Сигналът е подаден след 21.30 часа.Все още не е ясна самоличността на загиналия.Водачът е избягал и се издирва.Образувано е досъдебно производство.Движението ще бъде затруднено за извършване на втори оглед. ", "date": "2018.05.13", "title": "Шофьор блъсна и уби пешеходец, след което избяга"}
{"url": "http://www.cross.bg/grazhdani-provede-priemna-1574638.html", "text": "/КРОСС/ На 14 май, понеделник, от 16:00 до 18:00 ч. общинският съветник от БСП в СОС Альоша Даков ще проведе приемна за граждани в Районния съвет на БСП - Изгрев на ул. „Пиер Дегейтър\" 1 в ж.к. „Изток\".Допълнителна информация може да получите на телефон 0899 834 282. ", "date": "2018.05.13", "title": "Общинският съветник от БСП в СОС Альоша Даков ще проведе приемна за граждани"}
{"url": "http://www.cross.bg/danuchnata-svoboda-rabotim-1574635.html", "text": "/КРОСС/ 13-ти май е денят, в който спираме да работим за държавата и започваме да печелим за себе си. Датата е символична, наричат я още ден на данъчната свобода. Излиза, че през 2018-та година ние, българите трябва да работим 132 дни, за да  се издължим към хазната. Според експертите от Института по пазарна икономика, през тази година българите ще изработваме средно по 289 милиона за един календарен ден.Така се оказва, че за да се подсигурят публичните разходи, ще са необходими 132 дни. Според експерти, с всяка следваща година данъчната свобода идва все по-късно, което означава нарастване на данъчната тежест.Сметката разпределя тежестта върху всички български граждани, включително деца и пенсионери. За работещите, които понасят основната част от данъчната тежест, денят на данъчната свобода ще дойде по-късно - в края на месец юни. ", "date": "2018.05.13", "title": "От днес не работим за държавата"}
{"url": "http://www.cross.bg/samostoyatelen-polymaraton-blizo-1574636.html", "text": "/КРОСС/ Близо 1500 души се включват в първия самостоятелен полумаратон в София.Стартът и финалът са на площад „Св. Александър Невски\".Трасето е една обиколка, преминаваща през градски забележителности и паркове. ", "date": "2018.05.13", "title": "Близо 1500 души се включват в първия самостоятелен полумаратон в София"}
