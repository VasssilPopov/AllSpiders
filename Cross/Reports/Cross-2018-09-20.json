{"url": "http://www.cross.bg/kosovskite-ministerstvo-vunshno-1584358.html", "text": "/КРОСС/ За пореден път руското външно министерство обръща вниманието на ЕС , че ''трансформирането на косовските сили за сигурност в пълноценни въоръжени сили'' чрез техните външни патрони, независимо от позицията на Белград и косовските сърби, е изключително опасно за стабилността на Балканите, съобщава Eadaily.Руското външно министерство напомни, че подобна стъпка нарушава изискванията на Регламент 1244 на Съвета за сигурност на ООН, който определя престоя в провинцията изключително и само на многонационални контингенти под международен контрол.«Създаването на косовска армия е в противоречие с международната правна архитектура на сигурността на европейския континент като цяло, по-специално с Флорентинското споразумение, което има за цел да подкрепи регионалната стабилност със съдействието на ОССЕ.Новият силов компонент в лицето на косовските въоръжени сили на територията на един от участниците във флорентинското споразумение — Сърбия — ще означава появата на армейска структура извън контрола на властите на страната «, подчертава Министерството на информацията и печата на руското външно министерство.", "date": "2018.09.20", "title": "Русия: Създаването на армия на Косово ще дестабилизира Балканите"}
{"url": "http://www.cross.bg/detza-velosiped-edno-1584362.html", "text": "/КРОСС/Четири деца от холандски център за дневни грижи загинаха, след като влак блъсна товарен велосипед на железопътен прелез в град Ос близо до границата с Германия. Още едно дете и жена са тежко ранени.Децата са били на път към местните училища. Жената току-що била оставила дете в едно училище, преди да тръгне към следващото.Според непотвърдена информации товарният велосипед с петте деца е преминал под бариерата на прелеза, преди да бъде ударен.Свидетели разказват, че на прелеза е имало поне 15 чакащи коли.Товарните велосипеди са популярен тип триколесни велосипеди, с който родителите в Холандия возят децата си.", "date": "2018.09.20", "title": "4 деца загинаха, след като влак удари товарен велосипед в Холандия"}
{"url": "http://www.cross.bg/hertzoga-edinbyrg-mladezhka-1584352.html", "text": "/КРОСС/ На , петък, , в  в столицата президентът Румен Радев ще отличи младежи, постигнали за първи път у нас златно ниво в международната младежка програма „Награда на херцога на Единбург – България“.Наградата на херцога на Единбург вече над 60 години е водеща международна младежка програма за личностно развитие и постижения. Млади хора -  ученици и студенти на възраст от 14 до 24 години, участват в програмата на три нива: бронз, сребро и злато.Държавният глава Румен Радев е патрон на международната младежка програма „Награда на херцога на Единбург- България“. ", "date": "2018.09.20", "title": "Румен Радев ще връчи отличия на български младежи, постигнали златна степен на Международната награда на херцога на Единбург"}
{"url": "http://www.cross.bg/svch-snaiiper-dragynov-1584342.html", "text": "/КРОСС/ При посещението си на стрелковия полигон на концерна \"Калашников\" във военно-технологичния парк \"Патриот\" президентът на Русия Владимир Путин стреля със снайперската полуавтоматична карабина СВЧ-308. Пушката е нова, като тя е натоварена с нелеката съдба да замени култовият съветски снайпер \"Драгунов\".Зад инициалите СВЧ стои съкращението Снайперска Винтовка Чукавин, а номерът 308 идва от наименованието на използваният калибър, който е натовския 7.62x51 мм, но се нарича още .308 Уинчестър.Теглото на карабината е 4.3 килограма, а пълнителят има версии, поемащи 10 или 20 патрона. Руснаците заявяват, че техният снайпер е почти два пъти по-лек от западните си аналози.Предимствата на СВЧ-308 пред \"Драгунов\" са много - новата пушка има по-малко тегло, по-компактна е, по-точна е и има повече мощност. Основното й предимство обаче е, че тя е по-удобна за използване от войника, като сгъваемия приклад превръща СВЧ-308 в много мобилно и лесно преносимо оръжие.То обаче е запазило високата си надеждност, типична за АК-47 и \"Драгунов\". За разлика от тях обаче СВЧ-308 разполага с релса Пикатини, върху която лесно може да се монтират голям набор от оптики.Гарантираната точност е до 1 200 метра.Руснаците са изпитали снайпера в много неблагоприятни условия, а сега надеждите на армията са СВЧ-308 да успее да замени достатъчно бързо дебютиралия през 60-те снайпер \"Драгунов\".\n\t\t\t\t\t", "date": "2018.09.20", "title": "С какъв снайпер стреля Путин (видео) "}
{"url": "http://www.cross.bg/neytrino-detektora-sledi-1584353.html", "text": "/КРОСС/ Учени от Европейския център за ядрени изследвания (ЦЕРН) забелязаха следи от неутрино с помощта на детектора с течен аргон, съобщи ТАСС.Неутриното е субатомна частица с неутрален заряд и изключително малка маса, която се приема за равна на нула. То е пословично трудно за засичане. Резултатът е много важен за международния експеримент DUNE (Deep Underground Neutrino experiment), в който участват 32 държави.\"\", заяви генералният директор на ЦЕРН Фабиола Джаноти.Детекторът ProtoDune е куб с височина колкото триетажна сграда. Той е пълен с 800 т течен аргон с температура минус 184 градуса Целзий. Предназначен е за фиксиране на следи от неутрино, източници на които са както космически лъчи, така и ускорителят в ЦЕРН. Построяването на детектора отне две години. Втори подобен детектор ще бъде пуснат след няколко месеца.Когато частиците неутрино влязат в детектора и се сблъскат с ядрата на аргона, произвеждат заредени частици, които оставят следи в течността. Тези следи могат да бъдат видени в три измерения с помощта на специална система.Целта на експеримента DUNE е да \"\", поясни пресслужбата на ЦЕРН.Двата детектора ProtoDune в ЦЕРН са прототипи на значително по-големите по размер модули, които ще бъдат инсталирани в САЩ в рамките на експеримента DUNE. Първият от тях по план трябва да заработи през 2026 г. Учените се надяват да изяснят защо във Вселената доминира материята и да продължат работата по разгадаване на тайните на образуване на неутронни звезди и черни дупки.", "date": "2018.09.20", "title": "Учени от ЦЕРН забелязаха следи от неутрино"}
{"url": "http://www.cross.bg/tova-mpezhi-ompaniyata-1584346.html", "text": "/КРОСС/ Bepoятнo мнoзинa oт нac нямa дa пpизнaят, чe ca нepaздeлни cъc cвoитe тeлeфoни или coциaлни мpeжи, нo peaлнocттa e тaĸaвa. Живeeм в тexнoлoгичeн cвят, в ĸoйтo изглeждaмe oбceбeни oт мoдepнитe мeтoди нa ĸoмyниĸaция.Mнoгo пъти cмe чeли и чyвaли ĸoлĸo гoлeми ca пoлзитe oт липcaтa нa тexнoлoгии в нaшия живoт. Πocлeднo пpoyчвaнe нa Реw Rеѕеаrсh Сеntrе oтнoвo изĸapa нa пoĸaз чacт oт тяx, предава Kaldata.Cпopeд cĸopoшни дoĸлaди 25% oт aмepиĸaнцитe ca \"пoчти нeпpecтaннo oнлaйн\", ĸoeтo e нaĸapaлo ĸoмпaниятa дa пoĸaжe плюcoвeтe нa живoтa \"извън мpeжaтa\".Oт РRС paзĸpивaт, чe cтpecът, пpиcтpacтявaнeтo и пpитecнeниeтo чecтo мoгaт дa ca тoчнo пocлeдcтвия oт пpeĸoмepнaтa yпoтpeбa нa cмapтфoни и coциaлни мpeжи.B пpoyчвaнeтo ca взeли yчacтиe 50 дyши, ĸoитo дa изocтaвят тeлeфoнитe и пpoфилитe cи зa извecтeн пepиoд oт вpeмe. Bcлeдcтвиe нa тoвa oт РRС ycтaнoвявaт тpитe извoдa нa cвoя eĸcпepимeнт.Ha пъpвo мяcтo ĸoмпaниятa oтĸpoявa paзвилoтo ce жeлaниe нa yчacтницитe дa пpeĸapвaт вpeмe eдин c дpyг. Бъpзo xopaтa ca cтигнaли дo извoдa, чe тpябвa дa зaмeнят пocтoяннaтa интepнeт ĸoмyниĸaция c peaлнa тaĸaвa.Bтopият извoд глacи, чe изĸлючвaнeтo нa ycтpoйcтвoтo нe знaчи, чe peaлнo изпycĸaтe нeщo. Oт РRС yтoчнявaт, чe липcaтa нa paзгoвopи в coциaлнитe мpeжи зa въпpocнитe 50 дyши вcъщнocт ги e пpoвoĸиpaлa дa paзбepaт, чe oтнoвo мoгaт дa пoддъpжaт oтнoшeния c близĸитe cи. Πpи тoвa пo-cтoйнocтни, зapaди ĸoмyниĸaциятa лицe в лицe.", "date": "2018.09.20", "title": "Какви са ползите от липсата на смартфон и социални мрежи"}
{"url": "http://www.cross.bg/agentziya-antidopingova-izpulkoma-1584355.html", "text": "След като 3 години имаше забрана да функционира, Руската антидопингова агенция (РУСАДА) съвсем скоро ще може да изпълнява отново своите задължения.Световната антидопингова агенция (WADA) взе решение да възстанови лиценза на организацията, след като през ноември 2015 г. го спря заради обвиненията в прикриване на употребата и разпространение на забранени стимуланти за спортисти, за които са знаели и държавните органи.\"По-голямата част от изпълкома на WADA реши да възстанови РУСАДА. Това решение е свързано с конкретен график, по който на WADA трябва да бъде предоставен достъп до данните и пробите на бившата лаборатория в Москва, и с ясен ангажимент от страна на изпълкома, че ако този график не бъде спазен, правата на РУСАДА отново ще бъдат спрени\", обявиха от Световната антидопингова агенция.Девет от членовете на изпълкома са се изказали \"За\", а само двама са били против възстановяването на лиценза. През май 2018 г. руската агенция получи поредния отказ, тъй като от тяхна страна не бяха приети заключенията по докладите \"Макларън\" и \"Шмид\" за допинг схеми, които доведоха до забрана за участие на руски спортисти на олимпийските игри в Рио де Жанейро и в Сочи. Този път обаче от РУСАДА са се съгласили да бъде даден достъп до взетите преди време допинг проби.", "date": "2018.09.20", "title": "Възстановиха правата на Руската антидопингова агенция"}
{"url": "http://www.cross.bg/tyitur-nasilie-marin-1584345.html", "text": "/КРОСС/ Лидерката на френската крайна десница Марин Льо Пен изрази недоволството си от съдебно решение да й бъде направена психиатрична експертиза за това, че през декември 2015 г. е разпространила в Туитър снимки, показващи сцени на насилие, извършено от терористичната организация \"Ислямска държава\", съобщава телевизия \"Мислех си, че имам право на всичко, но не е така! За това, че разкритикувах ужасите на Даеш /\"Ислямска държава\"/ в Туитър, \"правосъдието\" постанови да ме подложат на психиатрична експертиза! Докъде ще стигнат?!\", написа Льо Пен в Туитър.Според решението на съда целта на психиатричната експертиза е да бъде установено дали Льо Пен е в състояние \"да разбира казаното и да отговаря на въпроси\" и дали \"нарушението, предмет на процеса, е свързано с обстоятелства от настоящето или миналото\" на Льо Пен.Марин Льо Пен публикува в Туитър на 16 декември 2015 г. снимки, показващи извършени актове на насилие от \"Ислямска държава\" в отговор на направено от журналиста Жан-Жак Бурден сравнение между ИД и Националния фронт на Льо Пен.Снимките показваха смазан с танк сирийски войник, изгорен жив йордански пилот и убития американски журналист Джеймс Фоли с отрязана глава, поставена на гърба.В публикацията си със снимките Льо Пен написа тогава \"Ето това е Даеш!\"Снимките, публикувани месец след атентатите в Париж, при които загинаха 130 души, предизвикаха обществено възмущение, а прокуратурата на Нантер започна разследване за \"разпространението на съдържащи насилие изображения\", припомня Франс прес. ", "date": "2018.09.20", "title": "Френски съд постанови Марин Льо Пен да бъде подложена на психиатрична експертиза"}
{"url": "http://www.cross.bg/buchvarova-durzhavata-prof-1584368.html", "text": "/КРОСС/ .Проф. Светла Бъчварова подчерта, че държавата трябва да подпомогне българските производители. Тя коментира, че водата за напояване в българското земеделие е възможно най-скъпата и даде пример с Гърция, където  е безплатна.  „Без напояване България не може да развие земеделие, което да задоволява нашите потребности, а и да остава за износ“, поясни тя.  Бъчварова каза още, че страната ни е станала по-скоро вносител на плодове и зеленчуци и тази година, повече от месец, не е имало български плодове и зеленчуци на пазара у нас. По думите й трябва да има контрол от страна на държавата по отношение на условията за внос. Проф. Бъчварова подчерта, че има практики за двоен стандарт при храните в ЕС и попита: „Как ние произвеждаме мляко, изкупувано за 50 ст. на литър, а от Унгария идва сурово мляко за 25 ст.?“. Тя изтъкна, че всички храни трябва да се проверяват от Агенцията по храните и попита- ако суровото мляко трябва да пътува не повече от два дни и е прието от агенцията, то следва, че то е дошло на втория ден, което е почти невъзможно.  „Държавата, ако не застане на мястото си и не контролира всички тези процеси в защита на потребителя, няма да имаме никакви други възможности, освен да сме консуматори на нещо, което дори не знаем какво е и от къде идва. Точно това не искаме да се случи и затова търсим вашата подкрепа и мнение- как да го предотвратим“, заключи проф. Бъчварова.Събралите се на срещата граждани задаваха въпроси, свързани с дървата за огрев, възможността за облекчаване на ДДС за храните и лекарствата, повишаването на пенсиите за всички пенсионери, контролът върху качеството на произвежданото у нас и внасяните отвън стоки, цените на учебниците и учебните помагала и тяхното качество.  Проф. Бъчварова проведе дискусия и с граждани на Търговище в клуб „Паисий Хилендарски“.  Присъстващите изтъкнаха диспропорциите между отделните региони на страната и неравномерното разпределение на средства по общини от страна на държавата, което ги задълбочава. Те се оплакаха, че им липсва достъп до качествено здравеопазване, образование и са лоши транспортните връзки в региона.  ", "date": "2018.09.20", "title": "Проф. Светла Бъчварова: Нека не сме зрители, а режисьори на изграждането на бъдещето си"}
{"url": "http://www.cross.bg/podvodnitza-peterbyrg-sankt-1584360.html", "text": "Днес с тържествена церемония в Адмиралтейската корабостроителница в Санкт Петербург бе спусната на вода най-новата ядрена подводница на руските Военноморски сили \"Кронщад\", съобщава Первый канал цитиран от Епицентър.Това е втората подводница от типа \"Лада\". Първата - \"Санкт Петербург\" в момента извършва изпитания, които помагат за усъвършенстването на останалите бойни съдове от проекта 667. Главната ударна сила на \"Кроншад\" са десет установки за вертикално изстрелване на крилати ракети \"Калибър\". Освен това, благодарение на противохидролокационното си покритие от ново поколение, маневреността и относителната безшумност подводницата е \"невидима\" за потенциалния противник. На новата подводница предстоят ходови и държавни изпитания, а след няколкол години се очаква от същата корабостроителница да излезе следващата подводница от проекта 677, която вече има име - \"Великие Луки\". \n\t\t\t\t\t", "date": "2018.09.20", "title": "Русия пусна новата ядрена подводница \"Кронщад\" (ВИДЕО)"}
{"url": "http://www.cross.bg/hemys-dvizhenieto-putna-1584349.html", "text": "/КРОСС/ Днес - 20 септември, от 22 ч. до 24 ч., ще бъде ограничено движението в посока Варна в участъка от 30-ти до 35-ти км на АМ „Хемус“ поради профилактика на вентилационната система в тунел „Витиня“. Предвидените дейности ще бъдат изпълнени през нощта, когато трафикът е по-слаб. Пътуващите за Варна ще се насочват по обходен маршрут от пътна връзка „Витинска река“ при км 30+450 на АМ „Хемус“, след това ще продължават по път I-1 Ботевград - София и включването в АМ „Хемус“ ще става при пътната връзка при км 35+480.От 0 ч. до 2 ч. на 21 септември за профилактика на вентилаторите ще бъде ограничено движението в посока София. Трафикът ще бъде насочен по същия обходен маршрут. Отклоняването на движението ще става при км 35+480 на АМ „Хемус“, след това ще се продължава по пътя Ботевград - София и при пътна връзка „Витинска река“ при км 30+450 шофьорите ще се връщат на АМ „Хемус“. Необходимо е шофьорите да карат внимателно и със съобразена скорост, стриктно спазвайки пътната сигнализация.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. ", "date": "2018.09.20", "title": "През нощта шофьорите да карат внимателно в тунел „Витиня“ на АМ „Хемус“"}
{"url": "http://www.cross.bg/kraevski-polsha-radev-1584356.html", "text": "/КРОСС/ Президентът Румен Радев удостои на церемония в Гербовата зала на „Дондуков“ 2 посланика на Полша у нас Кшищоф Краевски с орден „Стара планина“ първа степен. Висшето държавно отличие се връчва за заслугите на дипломата за задълбочаването и развитието на двустранните отношения между България и Полша.Президентът Радев отбеляза, че връченият най-висш държавен орден е израз на благодарност за дейността на посланик Краевски и на значението, което страната ни отдава на сътрудничеството с Република Полша. „Още от първите дни на назначаването на посланик Краевски в България през 2014 г. ние започнахме да работим заедно, тогава аз като командир на българските Военновъздушни сили“, каза Румен Радев.Президентът допълни, че в резултат на конструктивната работа с полския дипломат са били постигнати високи резултати във военни учения, пребазирания на полските ВВС у нас, съвместна охрана на българското небе за продължителен период от време. „Тогава беше постигнато изключително ниво на сътрудничество и приятелски отношения не само между българските и полските летци и авиационни специалисти, но и между представителите на другите видове въоръжени сили“, заяви в речта си държавният глава.Президентът Радев изрази задоволството си от активните двустранни връзки на най-високо политическо ниво, а така също и в областта на туризма, образованието, науката, културата. „Самият факт, че броят на полските туристи расте всяка година и вече е над четиристотин хиляди души, е достатъчно показателен“, заяви по време на церемонията президентът и допълни, че Полша е на първо място в Европейския съюз по брой студенти, които изучават български език в седемте водещи полски университета.От своя страна посланик Краевски започна речта си като рецитира на перфектен български език стихотворението на Ран Босилек „Я кажи ми, облаче ле бяло“. „Това стихотворение на българския поет ми беше известно още когато пристигнах тук като генерален консул на Полша, и въпреки че през последните двадесет години съм го чувал многократно, разбирам неговата същност едва днес, когато си тръгвам от България“, заяви полският дипломат по време на тържествената церемонияКшищоф Краевски заяви, че за него е голяма чест да получи висшето държавно отличие и посочи, че с края на мандата му като посланик у нас приключва един много важен етап от неговия живот. „Ще се сбогувам със страната, която се превърна в мой втори дом“, каза Кшищоф Краевски и допълни, че времето на престоя му у нас се е характеризирал с много висока динамика на двустранните отношения на високо ниво.„По време на мандата ми Полша доказа, че е приятел на България като последователно подкрепяхме кандидатурата на България за членство в Шенгенското пространство, като сме и близки партньори в ЕС и НАТО“,  заяви още посланикът.Дипломатът завърши приветствието си като поднесе специални благодарности на своята съпруга и дъщеря за любовта и подкрепата им, която е получавал винаги от тях.", "date": "2018.09.20", "title": "Румен Радев удостои посланика на Полша у нас Кшищоф Краевски с орден „Стара планина“ първа степен"}
{"url": "http://www.cross.bg/arabadzhievi-ivan-geshev-1584359.html", "text": "/КРОСС/ Със съответните актове на Специализирания наказателен съд е запорирано цялото имущество, което се води на семейство Арабаджиеви, каквато възможност позволява НПК. Това каза пред журналисти в парламента зам.-главният прокурор Иван Гешев, предаде агенция „Фокус“.„Разследването на случая „Арабаджиеви“ продължава на пълни обороти. Разпитват се свидетели допълнително, назначават се експертизи“, заяви той. „Арабаджиеви са обявени за издирване. То е в ръцете на МВР и на съответните им чуждестранни партньори. Прокуратурата не осъществява издирвателна дейност, а правораздавателна“, коментира Иван Гешев.Попитан правени ли са опити от сем. Арабаджиеви за връзка с разследващи той посочи: „Нямам такава информация. Те в момента чакат ситуацията напълно да се изясни, да видят с какви доказателства разполага Прокуратурата. Тогава ще преценят какви действия да предприемат, това е традиционна политика по такива дела“.", "date": "2018.09.20", "title": "Иван Гешев: Цялото имущество на семейство Арабаджиеви е запорирано, още ги издирват"}
{"url": "http://www.cross.bg/proizvodstvo-tzatzarov-glavniyat-1584354.html", "text": "/КРОСС/ В България има истински сериозен промишлен капацитет, пълна мобилност и пълна автономност на работата при производството на нелегални цигари. Това заяви главният прокурор Сотир Цацаров на заседанието на Комисията за наблюдение на приходните агенции и борба със сивата икономика и контрабандата, съобщава „Фокус”.В България има модерни машини, цели поточни линии, които са и мобилни. Могат да бъдат преместени без особени проблеми от един град в друг, или в друга държава“, заяви той.В тази връзка Сотир Цацаров отбеляза, че в Унгария, Испания, Полша и Гърция са разбити фабрики за производство на нелегални цигари по информация на МВР. „На база на данните от ГДБОП можем да кажем, че машините са от български производители, транспортирани към Унгария. Във фабриките работят български работници и специалисти“, обясни главният прокурор.И суровините, и материалите за производство също са дошли от нашата страна.Цацаров обясни и какво означава „автономно производство”: „В две от фабриките у нас работниците са чужди граждани от бивши социалистически републики. Живеят изолирано във фабриките”. Обвинител №1 допълни, че обектите са имали сериозна охрана, системи за наблюдение, а в Карнобат са били установени и модерни дизелови генератори, които гарантират непрекъсната работа.Именно заради това главният прокурор се обяви за въвеждане на наказателна отговорност за производство на стоки без бандерол, както и за приготовление за производство – дейности, които в момента не се наказват, за разлика от държането и продажбата.„Ако приемете, че трябва да има наказание и за производство, тя трябва да бъде далеч по-висока. Една степен по-ниска трябва да бъде за разпространение и държане”, обясни той.", "date": "2018.09.20", "title": "Цацаров: България има промишлен капацитет за нелегални цигари"}
{"url": "http://www.cross.bg/kontrabandata-marinov-glaven-1584350.html", "text": "/КРОСС/ Министърът на вътрешните работи Младен Маринов присъства на заседание на Комисията за наблюдение на приходните агенции и борба със сивата икономика и контрабандата. Той бе изслушан заедно с главния прокурор на Република България Сотир Цацаров във връзка с нелегалното производство, разпространение и търговия на цигари, борбата със сивата икономика и контрабандата в тютюневия сектор. Присъстваха също и заместник-главният секретар на МВР главен комисар Георги Арабаджиев, директорите на главните дирекции „Борба с организираната престъпност“ и „Национална полиция“ - главен комисар Ивайло Спиридонов и главен комисар Христо Терзийски.Съвместната работа и комуникацията с прокуратурата е постоянна, в резултат са изведени основните проблеми и тенденции, по които се работи непрекъснато – заяви министърът на вътрешните работи Маринов. Той подчерта изключителната заслугата и на изградения в ГДБОП Междуведомствен координационен център за противодействие на контрабандата и контрол на движението на рискови стоки и товари. За постигнатите резултати свидетелства и последното изследване, огласено вчера от цигарените компании, подчерта министър Маринов. ", "date": "2018.09.20", "title": "Министър Маринов участва в заседание на парламентарната комисия за борба с контрабандата"}
{"url": "http://www.cross.bg/pyblichno-chastnoto-partnyorstvo-krymova-1584351.html", "text": "/КРОСС/ Осигуряването и поддръжката на адекватна инфраструктура и съпътстващите я услуги, било то в областта на водоснабдяването и канализацията или по отношение на пътищата, са енергоемки и изискващи висока степен на мобилизация дейности. Това налага да ползваме всички възможности за привличане на финансов ресурс и експертиза. Постигането на ефективност в тези два отрасъла е неизменно свързано с перспективите за развитие на публично-частното партньорство у нас.Това заяви заместник-министърът на регионалното развитие и благоустройството Малина Крумова, която днес даде старта на втория ден от Международната практическа конференция на тема „Възможности и перспективи за развитие на публично-частното партньорство“.Форумът се организира от Министерството на регионалното развитие и благоустройството и се провежда на 19 и 20 септември в град София.В събитието участват представители на Business Advisory Board (BAB) към Икономическата комисия за Европа на ООН. Целта на конференцията е да се представи международният опит в областта на публично-частното партньорство, както и да се обсъдят предизвикателствата и възможностите за по-широкото му приложение в контекста на бъдещи инвестиционни процеси в България.В изказването си пред участниците заместник-министър Крумова отбеляза предимствата на публично-частното партньорство, което по своята същност е дългосрочно сътрудничество, създавано с цел постигане на ускорено, по-качествено и ефективно предоставяне на публични услуги чрез оптимално разпределение на ресурси, рискове и възнаграждение за страните. В основата на публично-частното партньорство стои привличането на частен капитал за обществени ползи, което ускорява процеса на инвестиране и постигане на желаните цели. То е свързано с дългосрочно планиране, пренасяне на рисковите фактори към по-подготвени партньори и възможност за директно използване на уменията и експертизата на частния сектор, обясни заместник-министърът.„В същото време, публично-частното партньорство не осигурява автоматично по-добра ефективност“, изтъкна Крумова и допълни, че ефективността изисква придобиването на умения, опит и добро управление на финансите. „Не всяка форма на ПЧП е универсална и работи при всички условия, затова е важно да се провеждат подобни форуми, които да дават трибуна на международния опит в областта и възможност да бъдат разбрани начините тези процеси да бъдат управлявани по-добре“, каза още регионалният заместник-министър.Постигането на по-качествени услуги за обществото във ВиК отрасъла и пътната инфраструктура, където има сериозен финансов недостиг, изисква съществени капиталови вложения в следващите години, които могат да се осъществят чрез публично-частното партньорство, категорична бе Крумова.Във втория ден на събитието се включиха още и представители на Националното сдружение на общините в Република България, Столична община, Българска асоциация по водите, университети в страната и други заинтересовани организации и страни. ", "date": "2018.09.20", "title": "Малина Крумова: Развитието на публично-частното партньорство ще даде по-високо качество на инфраструктурата "}
{"url": "http://www.cross.bg/podkrepya-rysiya-peskov-1584357.html", "text": "/КРОСС/ Прессекретарят на руския президент Владимир Путин Дмитрий Песков коментира срещата на върха между двете Кореи в Пхенян. Русия подкрепя споразуменията между КНДР и Южна Корея, които бяха постигнати по време на преговорите, съобщава RT.''Това са добри, положителни новини. Без съмнение ние подкрепяме подобни действени, ефективни стъпки по пътя към регулирането на корейския проблем'', каза Песков.", "date": "2018.09.20", "title": "Русия подкрепя споразуменията между КНДР и Южна Корея"}
{"url": "http://www.cross.bg/yambol-izvursheno-prestuplenie-1584347.html", "text": "/КРОСС/ Служител от Областна дирекция по безопасност на храните - гр. Ямбол е задържан за вземане на подкуп, съобщава радио 999.Спрямо К.Ч. (62 г.) е повдигнато обвинение по чл. 301, ал.1 от НК и му е наложена мярка за неотклонение „парична гаранция\".Престъпното деяние е установено на 19 септември в хода на специализирана полицейска операция за проверка на сигнал за извършено корупционно престъпление по чл. 301, ал. 1 от НК, на територията на РУ - Елхово. В операцията са участвали служители от местното районно управление, сектор „Противодействие на икономическата престъпност\" и сектор „Разследване\" при ОДМВР-Ямбол.При реализираните оперативно- издирвателни и процесуално-следствени действия, под надзора на Окръжна прокуратура - Ямбол, са събрани достатъчно данни за съпричастността на 62-годишният служител към извършено престъпление по чл.301, ал.1 от НК - подкуп. Изяснено е, че на 19 септември, в търговски обект, находящ се в град Елхово, в качеството на длъжностно лице - главен инспектор, към ОДБХ - гр. Ямбол, той е поискал и приел дар - парична сума в размер на 300 лева, за да извърши действия по служба, касаещи обекта. Мъжът е задържан с полицейска заповед  за срок до 24 часа.В хода на работа по случая  Областна дирекция по безопасност на храните - гр. Ямбол е оказала пълно съдействие на разследващите. След доклад на събраните материали пред Окръжна прокуратура - Ямбол, К.Ч. е привлечен в качеството му на обвиняем за извършено престъпление по чл. 301, ал. 1 от НК и му е наложена мярка за неотклонение „парична гаранция\" в размер на 1000 лева. Работата по разследването продължава под ръководството на Ямболската окръжна прокуратура.", "date": "2018.09.20", "title": "Инспектор от ОДБХ-Ямбол е задържан с подкуп"}
{"url": "http://www.cross.bg/stefan-marinova-ypravlyavashtite-1584361.html", "text": "/КРОСС/ Стефан Бурджев, народен представител от ПГ на „БСП за България”, в разговор с Клара Маринова в ефира на „Радио К2”, заяви позиции по следните теми:„Визия за България”.Стефан Бурджев заяви, че с „Визия за България” БСП поставя началото на един голям общ разговор за пътя, по който България трябва да върви. Той продължи, че за всички е очевидно, че нещата бавно и неприемливо вървят към занижаване на обществения живот, недоволството расте. Ножицата между бедни и богати става все по-голяма.„Как приемат хората този документ?”, попита водещата Клара Маринова. Събеседникът й отговори, че със сигурност интересът е голям. Част от хората са притеснени, други озадачени, трети проявяват любопитство. Той продължи, че БСП иска да направи хората съпричастни към този разговор за бъдещето на страната, да вземе техните идеи. Ще бъдат синтезирани предложенията на гражданите и впоследствие ще бъдат превърнати в управленска програма, която обществото да припознае.„За какво най-много ви критикуват хората?”, продължи водещата Клара Маринова. Народният представител отговори, че критиките са най-различни – за недостатъчно остро отношение към управляващите, за вътрешни противопоставяния, които хабят енергия и т.н.Алтернатива ли е БСП на управляващите?„Обвиняват ви, че сте опозиция, но не сте алтернатива. И второ – с кого ще управлявате, защото очевидно вече народът не дава правото само на една партия да управлява?”, попита водещата Клара Маринова. Стефан Бурджев заяви, че тезата, че БСП не може да бъде алтернатива, е опорна точка, която се набива в главите на обществото чрез масовите медии от управляващите. Това е така и заради факта, че управляващите се притесняват и за личната си свобода, ако паднат от власт – толкова сериозни са корупционните практики, въведени от ГЕРБ. А що се отнася до коалиционните партньори – първо трябва да се проведат избори и да се видят различните програми и чак след това да се мисли по този въпрос. „Само че трябва да сте наясно и Вие знаете това, че според всички социологически проучвания трите сигурни партии, които влизат в следващия парламент, са ГЕРБ, БСП и ДПС. Дори и част от „Обединените патриоти” да влязат, дори и Слави Трифонов да направи партия и да влезе, нали разбирате, че от наличните трябва да търсите своя съюзник?”, попита водещата Клара Маринова. Стефан Бурджев отговори, че би дал малко по-различен прочит. Той заяви, че харесва част от нещата, които Слави Трифонов говори, но от опит може да каже, че поддържането на партийни структури и разнасянето на послания сред обществото е много тежка и сериозна организационна работа. Да не говорим, че често социологическите проучвания не са особено верни, а самите социолози се насочват към силните на деня откъдето идват финансовите потоци.Персоналните промени в Министерски съвет.Стефан Бурджев заяви, че не иска да критикува новите министри преди да е видял как работят. Той продължи, че позицията на БСП е принципна – смяна на цялостния модел на управление. Новите фигури в кабинета може и да имат качества, но те не могат да променят политиката на сегашното управление – това е политика на баланс между няколко големи лобита. Народният представител разказа, че е имал добра комуникация с бившия регионален министър Нанков, който се е отнасял с разбиране към поставените въпроси от гражданите на регион Плевен. „Но знаете ли конкретният ми опит какво показва – министърът имаше добро желание да свърши някои неща, но от АПИ постоянно го лъжеха, обещаваха и го спъваха!”, завърши Стефан Бурджев разговора си с Клара Маринова в ефира на „Радио К2” на 20 септември 2018 година.    ", "date": "2018.09.20", "title": "Стефан Бурджев: С „Визия за България” БСП прави гражданите съпричастни към големия разговор за бъдещето на страната"}
{"url": "http://www.cross.bg/zakona-opazvane-selata-1584348.html", "text": "/КРОСС/ Акцията е по опазване на селскостопанската продукция Във връзка с гроздобера в региона служители на РУ-Сливен и Зонално жандармерийско управление - Бургас ще проведат съвместна операция по противодействие на престъпните посегателства и опазване на селскостопанското имущество в селата в община Сливен, съобщава радио 999. Сформирани са мобилни екипи, които да патрулират в районите с лозови насаждения и през нощта. Ще се упражнява контрол по Закона за опазване на селскостопанското имущество, Закона за движение по пътищата, Закона за българските лични документи и Наредбата на Общината.", "date": "2018.09.20", "title": "Полиция и жандармерия тръчват по селата в Сливенско "}
{"url": "http://www.cross.bg/dolara-virtyalna-yaponiya-1584336.html", "text": "/КРОСС/ Биткойни и друга виртуална валута на стойност 60 000 000 долара са откраднати при хакерска атака в Япония. Бюро, управляващо виртуална валутна борса в Осака, съобщи, че в неговия сървър е регистриран незаконен достъп, при който са прехвърлени пари. Служителите са информирали властите и очакват да започне разследване по случая. От компанията добавят, че задигнатите валути са биткойни и монакойни. Мениджърски екип ще се оттегли след връщането на загубените активи на клиентите, пише БГНЕС.Япония е голям център за употреба на виртуални валути. По последни данни около 50 000 магазина приемат да работят с биткойни. По-рано тази година друга валутна борса беше атакувана от хакери, при което изчезна криптовалута на стойност половин милиард долара.", "date": "2018.09.20", "title": "Задигнаха виртуална валута за близо 60 милиона долара в Япония"}
{"url": "http://www.cross.bg/otbrana-komisiyata-narodnite-1584340.html", "text": "/КРОСС/ За “Градове на бойната слава” са обявени градовете Добрич и Тутракан. Това стана след единодушното гласуване на народните представители от Комисията по отбрана “ЗА” проекта за решение. Това са първите градове в България с такъв статут.В мотивите на решението е записано, че с този акт ще се отдаде дължимата почит на загиналите в двете битки за обединението на България и ще бъде удовлетворено желанието на гражданите да се върне паметта на българите за тези славни събития.Вносители на предложението са ген. Константин Попов, председател на Комисията по отбрана, председателят на Народното събрание г-жа Цвета Караянчева, народните представители Пламен Манушев, Христо Гаджев, Алтимир Адамов, Даниела Димитрова и Александър Сабанов.Инициативата е подкрепена от Министерство на отбраната и от Националното сдружение на общините. Решението няма административни последствия.Добричката и Тутраканската епопея са едни от най-драматичните събития по време на Първата световна война. В двете паралелно протекли сражения Трета българска армия, под командването на ген. Стефан Тошев, дават началото на освобождението на Южна Добруджа. ", "date": "2018.09.20", "title": "Добрич и Тутракан са обявени за ''Градове на Бойната слава''"}
{"url": "http://www.cross.bg/ministur-nasochenost-obychenieto-1584334.html", "text": "/КРОСС/ В МВР трябва да има реформи и ще продължи да има, но трябва да продължим укрепване на системата на професионалната структура. Акцент и приоритет ще ми бъде обучението с практическа насоченост, за да се повиши капацитетът на служителите, работещи на терен. Това заяви новият вътрешен министър Младен Маринов по време на встъпването си в длъжност и приемането на поста от досегашния министър Валентин Радев пред цялото професионално ръководство на МВР.  ", "date": "2018.09.20", "title": "Младен Маринов: Приоритет ще ми бъде обучението с практическа насоченост в МВР"}
{"url": "http://www.cross.bg/energiiinite-tzenata-pomoshti-1584333.html", "text": "/КРОСС/ Ако има промяна в цената на електроенергията, размерът на енергийните помощи може да бъде променен до 1 октомври. Това съобщи пред журналисти социалният министър Бисер Петков, съобщава БНТ.Той беше коментира ще се отрази ли увеличението на цената на природния газ върху енергийните помощи.Министърът припомни, че те се определят на база на цената на електроенергията, определена от КЕВР на 1 юли. Целевата помощ за отопление вече се изплаща, защото заявленията се подават от 1 юли, допълни още Бисер Петков.  ", "date": "2018.09.20", "title": "Размерът на енергийните помощи може да се промени, ако има повишение на тока"}
{"url": "http://www.cross.bg/magistrati-detza-pravosudieto-1584339.html", "text": "/КРОСС/ На 21 септември 2018 г. /петък/ в Стара Загора от 10.00 ч. в конферентната зала  х-л „Мериан Палас“ министърът на правосъдието Цецка Цачева ще връчи сертификати на магистрати, полицейски служители и социални работници, които завършват обучение на тема  „Права на децата, специализация по младежко правосъдие за професионалисти в България: Обучение за специалисти, провеждащи изслушвания на деца\".Това е последното обучение, организирано от Министерството на правосъдието съвместно с Международния институт за правата на детето в Швейцария по проект „Укрепване на правния и институционалния капацитет на съдебната система в сферата на правосъдието за деца“, финансиран от Българо-швейцарската програма за сътрудничество. В рамките на 5 дни в Стара Загора 19 магистрати, социални работници и полицейски служители от Добрич, Разград, Смолян, Хасково, Ловеч, Търговище, Силистра и Кърджали бяха обучавани по отношение правото на детето да бъде изслушвано и техники за изслушване на непълнолетни. На 25 септември /вторник/ от 9.15 ч. в х-л „Балкан“ в София министър Цачева и посланикът на Швейцария у нас Н. Пр. Мюриел Берсе Коен ще вземат участие в заключителната конференция по проекта. По време на форума ще се конкретизират извършените дейностипо привеждане на правната рамка на системата за правосъдие за деца у нас в съответствие с европейските и международни стандарти и подобрявана на квалификацията на магистрати и експерти, ангажирани в работа с малолетни и непълнолетни, както постигнатите резултати по сформиране на пилотни съдебни състави за работа с деца и изграждането на „сини стаи“ в страната.", "date": "2018.09.20", "title": "Министър Цачева връчва сертификати на магистрати, социални работници и полицейски служители, обучени за работа с деца"}
{"url": "http://www.cross.bg/nankov-ministur-avramova-1584335.html", "text": "/КРОСС/ Новият министър на регионалното развитие Петя Аврамова ще държи на приемствеността и ще продължи всички добри политики на предходните министри - Николай Нанков и Лиляна Павлова. Това заяви самата Авромава малко след встъпването си в длъжност министър на регионалното ведомство. Тя ще има три приоритета в работата си - ефективност, качество и контрол.", "date": "2018.09.20", "title": "Ефективност, качество и контрол са приоритетите на новия регионален министър"}
{"url": "http://www.cross.bg/pomosht-meditzinska-ybiiistvo-1584343.html", "text": "/КРОСС/ 37-годишен мъж е проявил агресия към екип на Центъра за спешна медицинска помощ, съобщиха от полицията. Сигналът е подаден към 14.00 часа вчера в Шесто районно управление в Пловдив.Според информацията, линейка била изпратена на адрес на ул. \"Шумен\" в кв. \"Столипиново\" за оказване на медицинска помощ на болна жена. Още при пристигането им лекарят и шофьорът били посрещнати с обиди и заплахи за убийство от съпруга на пациентката. Мъжът продължил със застрашителното си поведение към медиците и по време на прегледа, а при тръгването им нанесъл удар по специализирания автомобил.Реагиралите незабавно на сигнала униформени установили, че веднага след случилото се пловдивчанинът е напуснал дома си и в момента се укрива. Допълнителна справка в полицейските регистри показала, че за подобно поведение спрямо служители на реда той има съставени два акта по Указа за борба с дребното хулиганство.Мъжът се издирва, а по случая е образувано досъдебно производство.", "date": "2018.09.20", "title": "Мъж заплаши с убийство екип на Бърза помощ, издирват го"}
{"url": "http://www.cross.bg/ninova-yngariya-edno-1584338.html", "text": "/КРОСС/ „Премиерът Борисов нанесе поредния удар на държавността и Конституцията в България, когато делегитимира решението на МС с думите: „това решение няма правна сила, то е за някой ден“. Това каза председателят на БСП Корнелия Нинова пред журналисти в парламента. Тя добави, четова изявление е още едно доказателство, след Истанбулската конвенция, че той провежда двойнствена външна политика - Борисов говори едно пред българите, друго- пред началниците в чужбина.„Това е удар по авторитета на България и българските институции“, убедена е Нинова. Тя припомни, че веднага след гласуването в ЕП, е свикала Изпълнителното бюро на партията- въпросът за Унгария еобсъден и е взето решение. „Смятаме, че решението за отнемане на гласа на Унгария е грешка и е още една стъпка към разделението и разцеплението в Европа. То е обратно на това, което ние искаме –силна и единна не разделена Европа“, коментира лидерът на левицата.", "date": "2018.09.20", "title": "Корнелия Нинова: Решението за Унгария е грешка. Искаме единна, а не разделена Европа."}
{"url": "http://www.cross.bg/putya-nito-nyama-1584341.html", "text": "/КРОСС/ България се регистрира с голям успех в Европейската инициатива за деня без жертви на пътя – от първата до последната минута на вчерашния 19 септември  у нас няма нито един загинал при катастрофа, отчете пътната полиция.През целия ден по пътищата имаше масови проверки на шофьори и пешеходци.Въпреки това в страната са станали 14 катастрофи със 17 пострадали.Най-много са инцидентите в Пловдив, където при пет произшествия са ранени седем души. В София, Варна и Бургас обаче няма регистрирана нито една тежка катастрофа.", "date": "2018.09.20", "title": "Нито един загинал у нас в европейския ден без жертви на пътя"}
{"url": "http://www.cross.bg/ryse-letishte-letishteto-1584344.html", "text": "/КРОСС/ Посредници на потенциален европейски инвеститор от авиационния сектор пристигнаха в България за оглед на летище „Русе“. Делегацията, която е на посещение в Русе по покана и инициатива на евродепутата от ГЕРБ/ЕНП Андрей Новаков и в сътрудничество с народния представител Пламен Нунев, бе посрещната от кмета на общината Пламен Стоилов.Основна цел на двудневното посещение в Русе бе да се проучи възможността гражданското летище в града да бъде възобновено, като се превърне в пътнически и карго център за региона. Част от програмата включваше оглед на летището, пътническия терминал, полосата за излитане и кацане, пътеките за рулиране, площадките за престой и прилежащата инфраструктура.Една от обсъдените възможности по време на посещението са нужните инвестиции в летище „Русе“, които ще позволят то да обслужва вътрешни полети до София и международни товарни полети. Според представените на инвеститорите анализи, почти 1000 души пътуват между Русе и София ежедневно. Предварителните разчети показват, че ще са необходими малко над 28 млн. евро.Преимущество на летището е географското му положение, което е предпоставка за изграждането на мултимодален транспортен център за товарен транспорт между летището, пристанището, сухопътен и железопътен транспорт. През Русе минават два европейски транспортни коридора - 7 и 9.", "date": "2018.09.20", "title": "Потенциални инвеститори с интерес към летище \"Русе\" бяха на посещение в България по покана на Андрей Новаков"}
{"url": "http://www.cross.bg/hlyaba-tzenata-pechalba-1584330.html", "text": "/КРОСС/ В никакъв случай цената на хляба не може да бъде свързвана с политическа демагогия, с мирис на избори, с военна технология и \"продоволствена криза\". За цената на хляба трябва да говорим открито, честно. Повишението е факт. Това каза за предаването „Хоризонт до обед“ Мариана Кукушева, председател на Националния браншови съюз на хлебопекарите и сладкарите. Тя е категорична, че доставената цена на хляба към веригите е доста по-ниска от плащаното от потребителите:„На всеки лев в търговската верига остават под формата на печалба 30 стотинки. Отделно едни 15 стотинки се ползват за реализация на хляба! При реализацията на хляба не е необходимо да има консултант, който да подава хляба на потребителя. Потребителят сам си взема хляба от регалите. Второ, цената е придружена винаги с едни 20% ДДС към държавата, които представляват 20 стотинки. Така от лева, като съберете изредените от мен компоненти, сами разбирате, че за хлебопроизводителя-доставчик остават 35 до 40 стотинки“. Тя е категорична, че върху цената на хляба натиск оказва не само цената на зърното, но и на петрола, както и фонд „Работна заплата“, тъй като хлябът се произвежда през нощта, а желаещите за подобна работа са малко. В последните години заплатите в сектора са се повишили с 250% и са средно около 1800 лв.Икономистът Георги Вулджев от Българското либертарианско общество и Експертния клуб за икономика и политика характеризира разговорите на министъра на земеделието с търговските вериги относно цените на хляба като „на практика опит за някакво централно планиране на ценовия механизъм в икономиката“:„Въпреки че се водят преговори в момента с големите търговски вериги, нищо не се казва за по-малките дистрибутори – дребните магазинчета, които ще пострадат, ако търговските вериги се съгласят да продават без печалба. Ако веригите могат да си го позволят, защото имат много повече капацитет да съкращават разходи от различните пера на своята дейност, дребният и средният бизнес не могат. В кварталните магазинчета една от основните стоки, която се продава най-много, е именно хлябът и ако трябва тази стока да се продава без печалба, това ще навреди на техния бизнес страшно много. Това е нещо, което не се отчита достатъчно добре нито от министерството, нито от медиите“.", "date": "2018.09.20", "title": "Колко реалистична е цената на хляба"}
{"url": "http://www.cross.bg/brekzit-sigyrnost-premier-1584324.html", "text": "/КРОСС/ Трудни разговори в Австрия за Европейския съюз след излизането на Великабритания и засилването на вътрешната сигурност на съюза. На неформалната среща на върха е и българският премиер Бойко Борисов.Лидерите на ЕС в момента заседават по темите миграция вътрешна сигурност и брекзит. По темата брекзит остава най тежкият въпрос с решаването на проблемите за границата с Ирландия лидерите ще изслушат предложението на британския премиер Тереза Мей.Без сделка ще е трудно за Европа и ужасно за Великобритания, обяви Себастиян Курц.Трябва да се търси компромис и двете страни трябва да го намерят, смятат от австрийското председателство.Мнозинството е за засилване на охраната по границата и работата с транзитни държави. Ще разширят мандата на агенцията за охрана на границите „Фронтекс” и работа с държавите от Северна Африка за прекъсване на трафика на хора.  ", "date": "2018.09.20", "title": "Много трудни разговори в Австрия за ЕС след брекзит"}
{"url": "http://www.cross.bg/muzhut-putnik-arest-1584325.html", "text": "/КРОСС/ Скандал между нередовен пътник и контрольори в столичния градски транспорт завърши с арест. Случаят е от тази сутрин, съобщава бтв.След като пътникът без билет е свален от трамвай в квартал „Люлин”, бил извикан полицейски патрул.Установено е, че мъжът е без лични документи и е отведен в районно полицейско управление.Там задържаният се оплакал, че има охлузвания на ръцете, причинени от слагането на белезниците. Извикан бил и екип на Бърза помощ.Контрольорите разказаха, че мъжът се държал агресивно и с тях, и с полицаите. ", "date": "2018.09.20", "title": "Луд скандал между пътник и контрольор в София завърши с арест"}
{"url": "http://www.cross.bg/nyama-pravitelstvoto-narodniyat-1584328.html", "text": "/КРОСС/ „Гласувах против избора на новите министри, защото в програмата за управление на правителството целият кабинет е приел ангажимент към целия народ- да има балансирано регионално развитие. Навсякъде в страната, обаче, има огромни контрасти“. Това каза народният представител от ПГ на „БСП за България“ Дора Янкова.  Тя припомни, че избраният днес регионален министър е четвъртият, откакто Борисов управлява. „В правителството няма единодействие и има разнобой по това- дали да се работи целенасочено по развитието на регионите. Нужни са целенасочени програми за развитие на Северозапада, Родопите, западните и пограничните райони“, каза още народният представител. Тя припомни още, че правителството дори е раздавало средства в тези региони, без да има такива програми, като акт на МС и яснота, как ще се харчат. „1 млрд. лв. се дадоха от бюджета за ограничаване на различията, но те не направиха нищо и отговорността за това е на кабинета“, категорична бе Дора Янкова.„Гласувах против предложените министри заради убедеността ми, че управлението на ГЕРБ е напълно негодно“. Това каза народният представител Красимир Янков. Той заяви, че тези нови назначения няма да променят политиката на кражба от асфалта, няма да има ефективни мерки срещу битовата престъпност и разпадът в БДЖ няма да бъде спрян. „Няма значение какви качества имат новите министри. Какъвто и професионалист да е новият министър на вътрешните работи, 10 годишната съсипия в системата, безкрайните зловредни реорганизации показват по безспорен начин , че ГЕРБ не иска силно и работоспособно МВР“, каза още Янков. Той заяви, че тази политика ще продължи, докато Бойко Борисов не бъде спрян от достъп до управлението. ", "date": "2018.09.20", "title": "Дора Янкова: В правителството няма единодействие"}
{"url": "http://www.cross.bg/stoiinev-gerb-durzhavata-1584327.html", "text": "/КРОСС/ „Това не е поредният цикъл на политическа криза, който е характерен за всички управления на ГЕРБ. Това е перманентна правителствена криза, време на разпад на държавата,  никакви оставки и показни акции няма да променят факта, че държавата е изконсумирана и на практика липсва“. Това каза зам.-председателят на ПГ на \"БСП за България“ Драгомир Стойнев от парламентарната трибуна.  Той заяви, че вече 10 години държавата е под атаките на Троянския кон на ГЕРБ, демонтирана отвътре, изяждана, разпределяна, преразпределяна, преправяна- така че да отговори на интереса на определени хора.„Целта е ясна – пари, с които да се купи още власт и власт, с която да се отклоняват още пари“, убеден е Стойнев. Той коментира, че изчерпването на всички системи, които организират и гарантират сигурността, здравето, благоденствието, развитието на нацията е факт. Народният представител каза още, че исканите от премиера оставки, среднощните коалиционни заседания, опозиционното репчене на едни министри и каските на други министри изглеждат нелепо и жалко . „След този дебат, имената нямат никакво значение. Те ще изпълняват същата политика и ще се подчиняват на същата воля.И тези са отгледани от малки и хранени от ГЕРБ като предишните“, заяви още Драгомир Стойнев. Той смята, че промяната на министрите не означава промяна на политиката и на виждането за развитие на България. „Центърът е един  и политиката е същата – използване на обществен и национален ресурс за облагодетелстване на определена политико-икономическа група, непрозрачно разпределение на ресурси, отказ от подкрепа за икономиката, срив в здравеопазването и социалните системи. С една дума- власт до изчерпване на националния потенциал“, каза още зам.-председателят на ПГ на \"БСП за България\".  Той бе категоричен, че изходът е оставка на правителството и смяна на модела на управление. Стойнев каза още, че вече 10 години действията на ГЕРБ не стигат по-далеч от виртуозното управление на обществени поръчки и изразходването на готови публични пари.Народният представител добави, че ГЕРБ не може да се самопромени и да сложи край на политиката на консумацията, затова трябва да си отиде. „Ние, социалистите в парламента, както и хората, които ни подкрепят, нямаме колебание относно необходимостта от смяна на модела. Оставката на третия кабинет на Борисов ще отприщи процеса по оздравяване на държавата. Всички сметки по отлагане на този процес са вредни за българските граждани“, завърши Драгомир Стойнев.", "date": "2018.09.20", "title": "Стойнев: Оставката на третия кабинет на Борисов ще отприщи процеса по оздравяване на държавата"}
{"url": "http://www.cross.bg/tzacheva-prokyror-bavariya-1584329.html", "text": "/КРОСС/ Министърът на правосъдието Цецка Цачева се срещна с главния прокурор на федерална провинция Бавария Рейнард Рьотле, който е на официално посещение у нас по покана на главния прокурор Сотир Цацаров.Министърът и нейният гост отбелязаха изключително доброто сътрудничество между българските съдебни органи и техните колеги от Свободната държава Бавария. Министърът открои като резултат и посещението си миналата седмица при колегата си в Мюнхен, както и в съда в Нюрнберг. Цачева и Рьотле поставиха акцента на разговора върху двустранното сътрудничество по наказателни дела и по-специално прилагането на Европейската заповед за арест. Министър Цачева сподели с главния прокурор на федерална провинция Бавария Рьотле, че България е предприела редица стъпки по въвеждане на Рамковото решение 2008/909/ ПВР, което регламентира режима за връщане на осъдени лица в държавата членка на техния произход за целите на доизтърпяване на наложеното им наказание „лишаване от свобода“ от друга държава членка на Съюза. Тя информира още, че сме на финалната права в работата по законопроекта, който урежда транспонирането на това решение. Цецка Цачева увери, че е направено много и за фактическотоподобряване на условията за настаняване в затворите. И министърът на правосъдието, и главният прокурор на федерална провинция Бавария са единодушни, че си взаимодействат много добре и по отношение на екстрадициите, като Рейнард Рьотле специално подчерта, че във всеки случай на искане от тяхна страна на деклариране на условията, при които ще бъде настанен всеки екстрадиран, българската страна е реагирала адекватно. По време на срещата Цецка Цачева акцентира и на постигнатото по време на българското председателство на Съвета на ЕС в областта на правосъдието. Тя открои напредъка по създаването и институционализирането на Службата на Европейската прокуратура. Министър Цачева отбеляза, че при проведените в България дебати бяха приети Правилата на комитета по подбора на Европейския главен прокурор и европейските прокурори и беше изготвен и проектът на бюджета на Службата за периода до нейното изграждане (2020 г.). Цецка Цачева сподели с Рейнард Рьотле и успешното привличане на още две държави държави-членки за участие в засиленото сътрудничество по Регламента за Европейска прокуратура –Кралство Нидерландия и Малта. Тя запозна госта си и това, че Mинистерството на правосъдието и ВСС след анализ ще представят конкретни предложения за националните мерки, необходими за прилагане на Регламента за Европейската прокуратура. Координирано с ВСС ще бъде инициирана вътрешната процедура по подбор на кандидатите за европейски прокурор. ", "date": "2018.09.20", "title": "Цецка Цачева се срещна с главния прокурор на федерална провинция Бавария"}
{"url": "http://www.cross.bg/rosen-zhelyazkov-moskovski-1584337.html", "text": "/КРОСС/ Най-важното за мен е да има приемственост с екипа на Министерството на транспорта, информационните технологии и съобщенията, за да продължим стартираните реформи. Това заяви министърът на транспорта, информационните технологии и съобщенията Росен Желязков при встъпването му в длъжност. Той благодари на досегашния министър за конструктивната работа през годините и доброто сътрудничество в сектора.Ивайло Московски коментира, че Росен Желязков поема министерството в стабилно състояние, но има няколко теми, които изискват лична ангажираност още от момента на встъпване. \"Една част от проектите по ОП „Транспорт и транспортна инфраструктура“, закъсняват с няколко месеца заради обжалвания и е необходимо да се компенсира това забавяне“, посочи Московски. Той подчерта, че едно от сериозните предизвикателства е подобряване на координацията и съвместната работа с всички структури,  отговорни за пътната безопасност.„По отношение на БДЖ основната задача е оздравяването на железницата, която на практика беше докарана до фалит през 2009 година. Към момента всички банкови задължения са изплатени и има разработен механизъм за финансовото стабилизиране на дружеството“, заяви Московски.  По думите му друга важна тема, която стои пред новия министър е концесионирането на транспортни обекти. „Това е практика в целия свят и е ефективен начин за развитие на пристанищната и летищна инфраструктура, които са приходо-генериращи и не е допустимо да се развиват с европейски средства“, категоричен бе Ивайло Московски.****", "date": "2018.09.20", "title": "Росен Желязков прие управлението на МТИТС от  Ивайло Московски"}
{"url": "http://www.cross.bg/roman-zhilishte-pomosht-1584326.html", "text": "/КРОСС/ Недоволство в Роман след опустошителното наводнение в края на юни. Над сто къщи са пострадали, но получилите еднократна социална помощ се броят на пръсти, разказва бтв.На 29 юни река Малък Искър излезе от коритото си и заля най-големия квартал \"Карашки\" в Роман.Не само семейство Каменови, които са инвалиди с месечен доход от 370 лв. и досега са похарчили хиляда за ремонт, но и съседите им Петкови са обидени.Наводнението опустошило мазето, както и лятната кухня, в която живеят.От над 130 посетени  имота само за 26 е отпусната еднократна помощ от 375 лева. Докладите били предадени на социалните в Мездра, които отказаха коментар пред камера, но обясняват, че при запазено основно жилище пари не се отпускат.Същото важало и при наличие на  второ жилище или заможни деца например.Брожение има и сред получилите помощта, която не стига за ремонт, камо ли за нови електроуреди.", "date": "2018.09.20", "title": "Недоволство в Роман заради липса на помощи след наводнението лятото"}
{"url": "http://www.cross.bg/petko-voiivoda-kapitan-1584331.html", "text": "/КРОСС/ За втора поредна година в Чепеларе ще се проведат Хайдушки празници \"Капитан Петко войвода\", които продължават до неделя.Събитията започват тази вечер със среща-разговор с доц. д-р Румяна Комсалова – преподавател в Пловдивския университет \"Паисий Хилендарски\". Темата е \"Хайдушко движение по време на Българското Възраждане и ролята на капитан Петко Войвода\". Утре в читалището ще бъде представен животът на легендарния капитан Петко Войвода с презентация на директора на Държавния архив в Смолян Зоя Начева. В събота ще има зрелищна възстановка на обявяването на Независимостта на България.След това на площад \"Олимпийски\" започва поетичният спектакъл \"Епопея на забравените\". С втора възстановка Национален съюз \"Единение\" ще пресъздаде живи картини от дейността на капитан Петко Войвода.В неделя те ще пресъздадат и картини на \"Хайдушка клетва\", след като на площада се проведе фестивал \"Родопа пее хайдушки песни\". Тогава ще бъде открита и изложба на исторически оръжия и на сцената ще се изявят фолклорен ансамбъл \"Капитан Петко Войвода\" при Тракийско дружество - Асеновград и ансамбълът при читалището в село Павелско. Вечерта ще бъдат поднесени тържествено венци пред паметника на капитан Петко Войвода в родопския град.", "date": "2018.09.20", "title": "Хайдушки празници \"Капитан Петко войвода\" в Чепеларе"}
{"url": "http://www.cross.bg/nezavisimostta-obyavyavaneto-bulgariya-1584332.html", "text": "/КРОСС/ В навечерието на 110-ата годишнина от обявяването на Независимостта на България, Националният исторически музей показва Манифеста за обявяването й и Сребърната конституция на Царство България.Преди 110 години Княз Фердинанд провъзгласява България за независимо царство. Това става с прочитането на Манифест към българския народ. Оригиналът на този документ може да видите в изложбата \"Дипломация и доблест\" в Националния исторически музей. Манифестът е изработен от художника Харалампи Тачев малко след обявяването на Независимостта.Върху пергамента стоят подписите на Княз Фердинанд и министрите от правителството. В долната част на документа, сложени в специални сребърни легла, са и печатите на всички министерства. Оригиналът на Харалампи Тачев се показва изключително рядко.До него в изложбата е изложена и черновата на Манифеста. Тя беше открита през 2014 г., когато от БНТ се обърнахме към Държавна агенция \"Архиви\", за да ни покажат какви документи пазят от обявяването на Независимостта. Така открихме първия княжески прочит на текста, написан от тогавашния министър-председател Александър Малинов.Тези документи и още оригинали може да се видят в следващия месец в Националния исторически музей. Изложбата е открита до 20 октомври.", "date": "2018.09.20", "title": "НИМ показва оригиналите на Манифеста за Независимостта и Сребърната конституци"}
{"url": "http://www.cross.bg/lovni-patroni-nablyudenieto-1584315.html", "text": "/КРОСС/ Криминалисти на ОДМВР-Враца иззеха голямо количество незаконно оръжие и боеприпасиСпециализираната операция е предприета  на 19 септември, след проведени оперативни действия на служители от сектор „Противодействие на криминалната престъпност“ в ОДМВР- Враца. В хода на акцията, под наблюдението на прокуратурата, е извършено претърсване на частен имот в село Манастирище, община Хайредин.Там са намерени  и иззети: три пушки - гладкоцевна ловна, 12 калибър и две пневматични; бойна граната РГД-5 със завита запалка в нея; имитационна граната със запалка; 50 електродетонатора; тротилова пресовка с тегло около 200 г;  саморъчно изработено метално тяло с цилиндрична форма; три пълнителя за автомат тип „АК“; три метални кутии с барут за ловни патрони;  плик, съдържащ около двеста грама барут за ловни патрони; кутия с  капсулвъзпламенители за ловни патрони; два огнепроводни шнура с обща дължина 8.30 м; 417 ловни и бойни боеприпаса от различен калибър.След установяването на наличните взривни вещества, местопроизшествието е запазено до пристигането на екип на Специализирания отряд за борба  с тероризма- МВР. Установено е, че откритият арсенал е собственост на 61-годишен мъж, криминално проявен. Той не е задържан по здравословни причини. По случая е образувано  досъдебно производство по чл. 339 от НК, работата по цялостното му документиране продължава под наблюдението на прокуратурата. *снимката е илюстративна", "date": "2018.09.20", "title": "Цял боен арсенал бе открит в къща във врачанско село"}
{"url": "http://www.cross.bg/slyzhiteli-forma-stoiinost-1584319.html", "text": "/КРОСС/ След проведено разследване по подаден сигнал, служители на ОДМВР-Шумен предприели претърсване на адрес в с. Тъкач. В хода на процесуалните действия в къщата на 40-годишен местен жител те открили  349 монети - различна форма и големина, керамичен съд, осем предмета с форма на брадва и сечива, както и метал детектор. Назначена е експертиза за установяване на културно-историческата стойност на откритите находки.За извършено престъпление по чл. 278 ал. 6 от НК е образувано досъдебно производство.", "date": "2018.09.20", "title": "Над 360 предмета с културно-историческа стойност са открити и иззети от служители на ОДМВР- Шумен"}
{"url": "http://www.cross.bg/bulgariya-radev-rymen-1584320.html", "text": "/КРОСС/ „Виждам бъдеще за България във всеки образован млад човек. Вие идвате в България с нов заряд на непримиримост към несправедливостта и беззаконието, с които нашето общество постепенно се примири и които са основната пречка за нашето обществено развитие.“ Това послание отправи държавният глава Румен Радев към младите хора с опит и образование в чужбина, които избират своето професионално развитие в България. Президентът днес откри единадесетото годишно издание на форума „Кариера в България. Защо не?“ в Интер Експо Център в София.Тазгодишното издание на мащабния кариерен форум се провежда под патронажа на президента Румен Радев.Държавният глава се обърна към младите професионалисти, които се връщат от чужбина, за да продължат кариерната си реализация в родината с призив да не робуват на апатията и да променят това, които не им харесва в България в полза на обществото и неговото развитие. „България има нужда от Вашите знания, опит и качества днес. За мен вие сте по-важни от чуждестранните инвестиции в България, защото вие идвате тук със знания и опит за нови обществени модели и бизнес отношения, за нови стандарти, от които България има остра нужда, за да преодолее изоставането и да поеме по пътя на всеобхватна модернизация“, категоричен беше Румен Радев и добави, че капиталът под формата на умения и професионализъм в обществото е много по-ценен от парите.Президентът пожела на младите хора да мислят за България, независимо избора им на образование и професионална реализация. „Вярвам, че самият факт, че вие отново сте тук, където са вашите корени, семейства, близки, приятели, е точно защото се водите от мисълта за България“, каза президентът и се обърна с думи на благодарност към онези, за които емоционалната връзка с България е надделяла пред стремежа към по-високо заплащане извън граница.Държавният  глава посети и бизнес изложението на „Кариера в България. Защо не?“, където разговаря с млади професионалисти и работодатели, предлагащи работни позиции в България. Румен Радев отправи благодарност на организаторите от фондация “Идентичност за България” и сдружение “Тук-Там” за това, че за поредна година са посредник между тях. Той пожела успех на стотиците участници - представители на бизнеса и на младежите, търсещи възможности за реализация, които желаят да работят в България и за България.", "date": "2018.09.20", "title": "Румен Радев: Виждам бъдеще за България във всеки образован млад човек, който се връща тук със заряд на непримиримост "}
{"url": "http://www.cross.bg/plosht-leva-kyla-1584316.html", "text": "/КРОСС/ Частен съдебен изпълнител обяви на търг голям завод за производство на спирт и ракия в Северозапада, съобщава BulNews. Имотът е собственост на „Богус Топ Къмпани“ ООД в Кула, които са затънали в дългове към банкови институции.Имотът е с площ от 8 760 квадратни метра. Главният корпус е с големина 858 кв. м. застроена площ, а разгънатата е 1 223 кв.м. В имота има и друга масивна сграда, която служи за зърнохранилище и е с площ от 242 кв.м. Продават се и гаражи, 20 квадрата портиерна и трафопост. Началната цена, от която започва надаването за обекта, е 472 800 лева, от които 325 510.40 лева са за сгради с прилежащ терен, а 147 289.60 лева са за незастроения терен с подобрения. Търгът ще се проведе на 25 октомври от 9 часа в районния съд в Кула.  ", "date": "2018.09.20", "title": "Разпродават на търг завод за производство на ракия и спирт в Северозапада"}
{"url": "http://www.cross.bg/karadaiiu-zayavi-promeni-1584312.html", "text": "/КРОСС/ Предсрочни парламентарни избори са неизбежни, заяви председателят на ДПС Мустафа Карадайъ в парламента по време на дебатите по персоналните промени в състава на правителството, предаде БГНЕС. \"Във време, когато обществото има нужда от промяна, от реални и ефективни действия и адекватни държавнически решения по важните проблеми на хората, ние сме принудени да се занимаваме с министерски оставки с единствената цел запазване на властта, т.е. отлагане на неизбежното\", коментира Карадайъ. \"Властваща некомпетентност, бюрократско бездушие, политически инатлък, популизъм във висша форма са цената на труден живот и човешки жертви. Общественото напрежение расте и само тези, които не искат да го видят, няма да се съгласят с този факт. Обществото очаква държавническо управление. Това няма как да се случи с това правителство\", отбеляза той.По думите му ГЕРБ е единственият виновен за собственото си затъване.\"Предлагат ни се министерски оставки, но какво от това\", заяви Карадайъ и допълни, че правителството пропуска важни за хората неща, занимавайки се със себе си и собственото си оцеляване. Председателят на ДПС заяви, че правителството трябва да отговаря на важни въпроси като например - каква е подготовката за преговорите по Многогодишната финансова рамка на ЕС.\"Каква е готовността на правителството, какви стъпки предприема - никой не знае\", посочи Карадайъ и допълни, че и самият кабинет не знае. \"Днес трябваше да дискутираме отговорите на тези и други важни въпроси - как да спрем войната по пътищата, как да спрем агресията, как да подобрим живота на българските граждани, какво да се предприеме по преговорите за Многогодишната финансова рамка, защото от тях зависи животът на всички нас след 2020 г., поне на тези, които сме решили да останем в страната\", подчерта Карадайъ. По думите му това правителство няма да даде отговори на важните въпроси.\"Независимо от промените, които ще се правят, следва период на все по-тежки проблеми по-голяма несигурност. Формулата на властта е грешна и ако не се промени, нищо няма да се промени\", заяви той. \"Нито министерски оставки, нито промяна във формата на управление, нито предсрочни избори са решение сами по себе си. Нужен е диалог, ясна управленска програма, дълбоки промени и нов тип на управление. Нужно е реанимиране на държавността\", каза председателят на ДПС. Карадайъ заяви, че разделителният национализъм в някои европейски държави не може да гарантира стабилна и обединена Европа. \"Трябва да се преборим с разделителния национализъм и да възприемем обединителния патриотизъм, основа на българския етнически модел\", подчерта той.", "date": "2018.09.20", "title": "Карадайъ: Предсрочни парламентарни избори са неизбежни"}
{"url": "http://www.cross.bg/ermenkov-svilenski-zarkov-1584318.html", "text": "/КРОСС/ „Правителството на ГЕРБ никога не е проявявало грижи за обикновения човек и неговото оцеляване. Няма как отделните министри да бъдат социално чувствителни в тази компания“. Това каза народният представител от ПГ на „БСП за България“ Таско Ерменков от парламентарната трибуна. Той припомни, че министър Нанков е направил всичко възможно за реализацията на т.нар.Водни асоциации, довели до драстично и непоносимо, за обикновения човек, увеличение на цените на водата, но забрави за Закон за дейността на ВИК дружествата. „Този закон щеше да гарантира социалния аспект на тази реформа“, каза още Ерменков. Народният представител припомни още, че  преди година народните представители от  БСП са поискали създаването на анкетна комисия по въпросите за магистралите и корупционните обществени поръчки, за да се види- кой носи политическата отговорност в сектора. „Тогава управляващите се скриха, но проблемите се изостриха и доведоха до оставката на ресорния министър“, каза още Ерменков. Той добави, че светът, в който управляващите живеят, няма нищо общо с реалния живот и това се показа от картите на „бъдещите пътища“, които Нанков е показал.„Ако проблемите се решаваха със шарени карти и сладкодумие, нямаше българският народ да води най-кръвопролитната война в историята си – войната по пътищата“, заяви Ерменков. Той смята, че жестоката истина е разкъсала мита за прекрасните пътища и магистрали и  е показала зловещата реалност – ежедневни жертви и пострадали по пътищата, липсваща маркировка, обрасли пътища. „Новият министър ще продължи същата пагубна политика. Независимо от всички опити да бъде вдъхнат нов живот на правителството, скоро оставката му ще бъде подадена и колкото по-рано  се случи това, толкова повече шансове има родината ни да се възроди от пепелището, в което ГЕРБ я превърна в последните почти 10 години“, категоричен бе Таско Ерменков.\r\n„Политическите оценки са ясни, време е обаче за конкретни отговори и ангажименти“. Това каза зам.-председателят на ПГ на \"БСП за България\" Крум Зарков от парламентарната трибуна.  Той припомни, че преди няколко дни българската и международната преса гръмнаха със заглавия, че журналисти, които извършват разследвания по корупционни схеми, са задържани от полицията. „Коментарите бяха два типа, от една страна- възможно ли е в страна от ЕС да се задържат журналисти и от друга- що за логика е това, гражданин да подаде сигнал за престъпление и да бъде задържан самият той“, каза още Зарков.  Той попита, какъв сигнал даваме, след като гражданите, които подават сигнали, са арестувани. Зарков припомни отговора на  МВР- че всичко се е случило заради „лошо комуникация. „Каква е оценката на Младен Маринов за действията на полицията в Радомир и какво ще направи, за да предотврати подобни „лоши“ комуникации“, попита Крум Зарков. „През януари, ПГ на \"БСП за България\" внесе вот на недоверие по тема корупция. Тогава управляващите ни обвиниха, че искаме да саботираме Европредседателството и да съборим държавата. Ние заявихме, че корупцията ограбва, а тя вече и убива. Няма как, една насочена да ограбва политика, да не започне да убива. Тази политика взе 17 невинни жертви съвсем наскоро“. Това каза зам.-председателят на ПГ на „БСП за България“ Георги Свиленски от парламентарната трибуна. Той добави, че ГЕРБ, четири години, обещава нов Закон за Движение по пътищата и попита- къде е той и в кое деловодство е внесен. Свиленски заяви, че политиката в сектора на транспорта е изключително проблемна. Той отправи въпрос към кандидата за министър- ще продължи ли Министерство на транспорта да съсипва БДЖ, да намалява разписанията, да не прави ремонти. „Ще продължат  ли влаковете да се палят и хората да няма с какво да пътуват? Ще продължите ли концесията на „Летище София“? Ще стабилизирате ли \"Български пощи\" или и тях ще концесионирате?“, попита още Свиленски. Той заяви, че новият министър трябва да даде отговори на тези и много други наболели въпроси. „Оставките са най-лесното нещо, но не мога да приема, че точно тези са морален акт и мъжко поведение“, каза още народният представител. Георги Свиленски е убеден, че политиката на правителството няма да се смени, затова то трябва да си отиде. ", "date": "2018.09.20", "title": "Таско Ерменков: Правителството на ГЕРБ никога не е полагало грижи за обикновения човек и неговото оцеляване "}
{"url": "http://www.cross.bg/dvydnevna-naychna-plevenska-1584313.html", "text": "/КРОСС/ Плевен е домакин на двудневна национална научна конференция на тема \"България в Голямата война - 1918\". Форумът е посветен на 100-годишнината от Дойранската епопея и подвига на бойците от Девета Плевенска пехотна дивизия.Днес се открива двудневна научна конференция с научен ръководител академик Георги Марков. Преди началото за първи път  след близо 100 години Общинският духов оркестър ще изпълни \"Марша на победата\" на Девета Плевенска пехотна дивизия.\"Имаме над 36 или 37 научни доклада и съобщения\", добави директорът на Регионалния исторически музей доктор Володя Попов, където в 18 часа ще бъде открита изложбата \"Дойран (1916-1918г.) - храброст, дълг и чест\". Гостуват експонати от Националния военноисторически музей и този в Ловеч. ", "date": "2018.09.20", "title": "В Плевен започва форум, посветен на 100-годишнината от Дойранската епопея"}
{"url": "http://www.cross.bg/ministri-ostavki-gerb-1584321.html", "text": "/КРОСС/ Депутатите приеха трите министерски оставки и гласуваха назначаването на новите членове на кабинета „Борисов 3”.На мястото на Валентин Радев в МВР застава досегашният главен секретар Младен Маринов. Новият министър на транспорта е Росен Желязков, който сменя Ивайло Московски. Министерството на регионалното развитие и благоустройството поема Петя Аврамова, на мястото на Николай Нанков.Дебатите продължиха около 3 часа.По време на обсъждането БСП поиска да препита бъдещите министри. „Възможно ли е в европейска страна да се задържат журналисти, които си вършат работата? Каква е оценката за действията на полицията по случая „Радомир”, попита Крум Зарков от левицата.„Новите министри не са длъжни да отговарят на въпроси, и аз имам въпроси към Асен Гагаузов за регионалната политика, но него го няма”, отговори Данаил Кирилов от ГЕРБ.„Искаме дебат по политики, това не е конкурс за красота на манекенки”, коментира Драгомир Стойнев от БСП.Социалистите отново обвиниха ГЕРБ за инцидента край Своге, заради който си тръгват тримата стари министри. Заедно с ДПС поискаха оставката на целия кабинет.  „Единственият недостатък на проекторешенията е, че са само три, а не са за целия състав на МС”, посочи депутатът от БСП Георги Свиленски.„Ние сме принудени да се занимаваме с министерски оставки с единствената цел – запазване на властта”, каза лидерът на ДПС Мустафа Карадайъ.", "date": "2018.09.20", "title": "Депутатите приеха министерските оставки"}
{"url": "http://www.cross.bg/hora-trafika-trafik-1584322.html", "text": "/КРОСС/ Тревожна статистика у нас - за първите 6 месеца на 2018 г. прокуратурата разследва 33 случая на трафик на хора. На този фон българските граждани продължават да бъдат една от водещите групи, които стават жертва на трафиканти с цел трудова или сексуална експлоатация.Това стана ясно по време на конференция, посветена на българо-швейцарска програма за превенция, съобщава БНТ.Според последния доклад на Европейската комисия регистрираните жертви на територията на Европейския съюз са малко над 15 000. 67% са участвали в трафик с цел сексуална експлоатация.Камелия Димитрова, секретар на Националната комисия за борба с трафика на хора: България и Швейцария обединяват своите усилия в борбата срещу трафика на хора. Данните на федералната полиция сочат, че българите са третата група по отношение на трафика на хора - 17% от всички жертви. Това са данните от 2012 г. През последните години седем са българките идентифицирани като жертви на трафик в Швейцария. Това може би не ви се струва много, но да си представим, че зад тези цифри стоят човешки съдби. То тогава картината е по-внушителна.", "date": "2018.09.20", "title": "България и Швейцария обединяват усилия в борбата срещу трафика на хора"}
{"url": "http://www.cross.bg/beshe-novi-ministri-1584323.html", "text": "/КРОСС/ Кои са тримата нови министри в кабинета, които бяха гласувани от Народното събрание?Път на дамите – запазената марка на Борисов в политиката отново се прояви чрез Петя Аврамова, която той предложи за министър на регионалното развитие.В деня на номинацията депутатът от ГЕРБ беше в приемната си във Враца.„За нас като представители на този регион и като врачани това е положителен момент, но трябва всички да сме наясно, че отговорността е много голяма и очакванията на хората ще бъдат много сериозни към бъдещия регионален министър”, категоричен беше депутатът от ВМРО Красимир Богданов.Аврамова е инженер и два мандата депутат.  Младен Маринов сменя коридора, но остава на втория етаж в сградата на МВР, където са кабинетите и на главния секретар, и на министъра. „Аз досега съм работил в професионална среда, сега ще ми се наложи да се сблъскам с политически проблеми, но службата ме е научила да посрещам всякакви трудности. Ще направя всичко, което зависи от мен, за да оправдая доверието на премиера, за мен това е най-важно”, заяви той.Бъдещият транспортен министър е „дялан камък” в администрацията. От 20 години Росен Желязков се движи на различни нива в коридорите на властта. „По никакъв начин в мен няма дуализъм нито на посттравматичен синдром, нито на „носталгия по това време”, посочи той, след като беше предложен.Преди пет години името на Желязков нашумя след  скандала „Костинброд”, който избухна в деня за размисъл преди гласуването на парламентарните избори през 2013 г.Тогава той беше главен секретар в служебното правителство на Марин Райков и получи обвинение, че не е проследил отпечатването на повече бюлетини в печатницата в Костинброд. По-късно обвиненията отпаднаха. ", "date": "2018.09.20", "title": "Кои са тримата нови министри в кабинета?"}
{"url": "http://www.cross.bg/radev-zaradi-ministur-1584308.html", "text": "/КРОСС/ Президентът Румен Радев заяви, че не може да даде предварителна оценка за бъдещите трима министри в кабинета. Според него обаче е парадоксално за министър на вътрешните работи да се предлага сегашният главен секретар в министерството, при положение че досегашният министър си отива заради „мърлява работа” на полицията, съобщи бтв.„Просто е парадоксално. Премиерът маха министъра на вътрешните работи заради „мърлявата работа” на полицията, а по закон тази мърлява работа се планира, координира, ръководи и планира от главния секретар на МВР, който се предлага за министър”, отбеляза Радев.Във връзка със съгласувателната процедура по указа за освобождаването на Младен Маринов държавният глава коментира, че „самият факт, че правителството най-сетне склони да изпрати писмо за съгласуване е малка крачка в битката за законност”.Президентът съобщи също, че проучва и обсъжда номинации за конституционен съдия. Критериите са професионални и морални качества. При него не е постъпвало при него предложение за дипломатическо назначение на Цецка Цачева. „Постъпвали са други предложения, които аз съм отхвърлил”, уточни той.Оказва се, че страната ни има две позиции по отношение на Унгария, коментира още държавният глава.Едната е за българската публика, другата е за пред Съвета на ЕС, така че такова амбивалентно поведение не мога да тълкувам. При всички положения обаче изключването и запушването на устата не е европейска позиция, не е европейски инструмент, посочи Румен Радев. ", "date": "2018.09.20", "title": "Румен Радев: Махат вътрешния министър заради „мърлява работа”, а предлагат главния секретар"}
{"url": "http://www.cross.bg/detzata-igra-stavros-1584309.html", "text": "/КРОСС/ Таблетите влизат в учебните часове на най-малките, за да им помагат. Чрез специално създадени игри децата ще развиват социалните си умения и ще практикуват наученото по математика.Във времената, в които всяко дете използва смартфон и интернет, новите технологии постепенно навлизат и в учебните часове. „Пукльовците” е безплатна игра, която учениците от 1 до 4 клас могат да играят по групи с образователна цел.„Децата играят и така се забавляват, докато учат, което повишава тяхната мотивация и ангажираност. Друга съществена ползва е да подпомага развитието на социалните умения на децата – да си сътрудничат, да работят в екип, емпатия, сетивност, разрешаване на конфликти, съвместно решаване на проблеми. В това се крие и иновативността, защото те нямат аналог”, заяви Ставрос Ставру – създател на играта.Идеята за играта се ражда случайно, в търсене на перфектния детски подарък.„Имах желанието да направя подарък на класа на моя син, който беше първи клас. И тъй като аз съм ИТ-специалист, ми хрумна на направя игра, но игра, която ангажира децата да са един отбор. И така се роди първият прототип на нашите игри”, обясни още Ставрос Ставру.Играта се приема добре и бързо става любима на учениците.Повече от половин година отнема на Ставрос да превърне идеята си в реалност. За целта помага и Ива, на която са поверени дизайнът и илюстрациите на игрите.„Идеята за „Пукльовците” се разви постепенно. Трябваше ни начин, по който да отчитаме верните и грешните отговори. И това се случваше като съществото, което е главен герой в играта, расте и едно от децата каза то може би накрая ще се пукне. И по този начин с помощта на децата дойдоха „Пукльовците”, разказва Ива Груева – илюстратор на детски книги.„В момента имаме 5 прототипа на игри, всички сме валидирали в училище и виждаме потенциал в тях”, обясни Ставрос Ставру.Учениците от 120 Основно училище са първите, които се възползват от новата иновация.„Усещаме, че в уроците по математика страшно много ни помага. Децата развиват своята емпатия и могат да покажат това, което са научили в час. По-свитите деца усещат подкрепа от останалите и тази кооперативна игра наистина ни е в помощ”, заяви Росица Георгиева, учител от 120 ОУ.За създателите е важно на какво учат децата, затова и всяка игра си има кауза.„Историята на игрите трябва да бъде обвързана с екологични каузи. Искаме да повишим чувствителността на децата към такъв тип проблеми. Първата игра е свързана с нефтопукльото, това е пукльо, който събира нефтените петна и помага да се преборим с нефтени разливи”, заяви Ставру.Следващите игри, които все още са в процес на работа, включват каузи като разделно събиране и рециклиране на боклук, решаване на проблема с глобалното затопляне и увеличаване на биоразнообразието.А за да няма пристрастяване, игрите са позволени за не повече от 5 минути на ден и то само в училищна среда.", "date": "2018.09.20", "title": "Таблетите влизат в учебните часове на най-малките"}
{"url": "http://www.cross.bg/stoiinev-kandidatite-pokazhat-1584307.html", "text": "/КРОСС/ „Нека кандидатите за министри да излязат на трибуната и да  обяснят- какви ще бъдат техните първи действия в министерствата и да покажат, че са реални политици, които знаят какво наследяват“. Това призова зам.-председателят на ПГ на „БСП за България“ Драгомир Стойнев от парламентарната трибуна.Той заяви, че левицата иска това, за да покажат кандидатите, че не са просто пионки, които заменят други и за да се избегне правителствена и политическа криза.“В Конституцията пише, че българската държава е парламентарна република и министрите трябва първо да се отчитат пред парламента, а не в партийните централи, затова отново искаме те да бъдат поканени“, каза още Стойнев.", "date": "2018.09.20", "title": "Драгомир Стойнев: Кандидатите за министри да излязат на трибуната и да докажат, че са реални политици  "}
{"url": "http://www.cross.bg/ganev-mesetz-zayavi-1584304.html", "text": "/КРОСС/ „Скандалите, които съпътстваха целия месец август – сривът на Търговския регистър, фалита на ЗК „Олимпик”, трагичният инцидент край Своге - са се отразили върху основните индикатори, които всеки месец залагаме в нашите изследвания”. Това заяви в ефира на NOVA Димитър Ганев от изследователски център „Тренд”.„Виждаме спад при всички основни институции – парламент, правителство, президент. Като при парламента виждаме тенденциозност, тоест в последните 4 месеца имаме сваляне с няколко пункта. При правителството имаме спадане само този месец, така че не можем да кажем, че има тенденция. При президента също е така – само този месец се вдигат негативните оценки за неговата работа”, заяви Ганев.В рамките на проучването е заложен и електорален въпрос за партийните предпочитания.„Няма промяна сравнение с предишните месеци”, заяви Ганев. „Твърдите симпатизанти остават зад партиите си, има леко разколебаване по-скоро в меката периферия”, обясни Ганев.„Длъжен съм да уточня, че все пак говорим за изследване, което е 1 месец. Трябва да видим дали този спад при правителство и президент ще продължи, или ще има определена стабилизация, а защо не и малък ръст”, коментира Ганев.  Според изследването 28% оценяват работата на правителството положително, срещу 61%, които изразяват отрицателно отношение.„При президента също има лек спад в оценката на работата му – от 61 на 59, отрицателната оценка за неговата работа се вдигат с 5 пункта”, обясни Ганев.БСП е изключително добре мобилизирана и това не е от този месец, а от президентските избори. БСП е достигнала почти своя максимум на електорална подкрепа и на мобилизация на своя електорат.", "date": "2018.09.20", "title": "„Тренд”: Скандалите през август свалиха рейтинга на основните институции"}
{"url": "http://www.cross.bg/bono-izvurshvani-godini-1584306.html", "text": "/КРОСС/ Фронтменът U2 –  Боно, се срещна с папата и похвали усилията му за разрешаване на кризата с обвиненията в сексуален тормоз срещу представители на духовенството.По време на посещението си в Дъблин миналия месец светият отец се извини за сексуалните посегателства, извършвани от ирландски свещеници в продължение на десетки години.Скандалът сериозно разклати доверието в католическата църква, която имаше огромно влияние в ирландското общество десетилетия наред.През последните три години ирландците гласуваха на референдуми за легализиране на абортите и на гей браковете, въпреки неодобрението на църквата.", "date": "2018.09.20", "title": "Боно и папа Франциск обсъдиха скандала с посегателствата, извършвани от духовници"}
{"url": "http://www.cross.bg/momiche-byrgas-ychenik-1584303.html", "text": "/КРОСС/ Съдът решава за 15-годишния ученик, който уби 11-годишно момиче в Бургас. Трагедията се разигра през миналия август заради спор къде двете деца да пушат наргиле.Никол беше открита в асансьора на блока, в който живее, прободена с нож във врата. Близките на убитото момиче настояват за максимална присъда, която по закон е 10 години за непълнолетни извършители.", "date": "2018.09.20", "title": "Съдът решава за 15-годишния ученик, който уби момиче в Бургас"}
{"url": "http://www.cross.bg/grazhdani-chasa-chyzhdi-1584310.html", "text": "/КРОСС/ Вчера, около 16.10 часа, в района на 183 км на главен път 1-1 в посока Мездра полицейски служители предприели проверка на лек автомобил „Крайслер Вояджър“, управляван от криминално проявен столичанин.В колата униформените установили общо 16 чужди граждани - 14 мъже, жена и дете, всичките без документи за самоличност. Част от тях са се представили за граждани на Афганистан, а останалите – за иракчани.Извършен е оглед на местопроизшествието. Водачът е задържан с полицейска мярка за 24 часа, а автомобилът - иззет. Самоличността на мигрантите е в процес на установяване.По случая е образувано досъдебно производство, работата по което продължава под наблюдението на районната прокуратура. ", "date": "2018.09.20", "title": "Служители на ОДМВР – София задържаха мъж, превозвал незаконно пребиваващи у нас чужди граждани"}
{"url": "http://www.cross.bg/ivan-godini-beshe-1584314.html", "text": "/КРОСС/8-години затвор при първоначален общ режим за убийството на 11-годишната Никол в асансьор в Бургас. Това реши Районният съд на първа инстанция.Случаят е от лятото на миналата година. За убийството беше задържан 15-годишният тогава Иван.Трагедията се разигра през миналия август заради спор къде двете деца да пушат наргиле. Никол беше открита в асансьора на блока, в който живее, прободена с нож във врата. Близките на убитото момиче настояха за максимална присъда, която по закон е 10 години за непълнолетни извършители. Прокуратурата поиска Иван да бъде лишен от свобода за срок от 7 години. Магистратите пък отхвърлиха твърдението на защитата, че престъплението е извършено в състояние на невменяемост.„”, коментира майката на Иван Донка Петрова.Присъдата може да бъде обжалвана в 15-дневен срок пред състав на Бургаския апелативен съд.", "date": "2018.09.20", "title": "8 години затвор получи убиеца на 11-годишната Никол"}
{"url": "http://www.cross.bg/trump-floruns-postradalite-1584311.html", "text": "/КРОСС/ Американският президент Доналд Тръмп посети Северна и Южна Каролина, които се борят с опустошенията, нанесени от урагана „Флорънс”. Той обеща федерална помощ за пострадалите райони.Тръмп благодари на спасителите, които първи се включиха в усилията за осигуряване на храна и вода за хората и за възстановяване на електроподаването, след като стихията връхлетя района през уикенда.Въпреки че „Флорънс” отдавна отмина, опасността от наводнения в двата щата остава. Ураганът отне живота на 38 души.", "date": "2018.09.20", "title": "Тръмп обеща помощ за пострадалите от урагана „Флорънс”"}
{"url": "http://www.cross.bg/azerbaiidzhan-delegatziya-karayancheva-1584296.html", "text": "/КРОСС/ Парламентарна делегация, водена от председателя на Народното събрание Цвета Караянчева, е на посещение в Република Азербайджан В състава на делегацията са председателят на Групата за приятелство България – Азербайджан Хамид Хамид и народният представител Димитър Георгиев.През първия ден от посещениетобългарските парламентаристи ще се срещнат с председателя на Мили Межлиса на Азербайджан Октай Асадов. Цвета Караянчева ще разговаря с президента на Република Азербайджан Илхам Алиев. По време на визитата председателят на парламента ще има среща и с министър-председателя на Азербайджан Новруз Мамедов.Програмата предвижда българската парламентарна делегация да посети Центъра за български език и култура в Славянския университет в столицата Баку, както и Център „Гайдар Алиев“.На 21 септември Цвета Караянчева и водената от нея делегация ще присъстват на тържественото заседание по повод 100-годишнината на парламента на Азербайджан, като председателят на Народното събрание ще се подпише в почетната книга на Мили Межлиса.", "date": "2018.09.20", "title": "Парламентарна делегация, водена от Цвета Караянчева, е на посещение в Република Азербайджан"}
{"url": "http://www.cross.bg/bulgariya-predstavitel-viziya-1584297.html", "text": "/КРОСС/ „Това, което отсъства в съвременната българска политика, е визията и точно затова, ние, от БСП, искаме да дадем такава на българина. С „Визия за България“ искаме да проведем разговор за бъдещето“. Това заяви пред събралите се в конферентната зала на Историческия музей в Полски Тръмбеш зам.-председателят на ПГ на „БСП за България“ Антон Кутев.Той отбеляза, че България трябва да приключи с прехода и да бъде изведена към нещо позитивно.Народният представител Веска Ненчева говори за значимостта на образованието за съхраняване на българското общество. „Цялостната промяна минава през възпитанието и образованието“, подчерта Ненчева. Тя разясни перспективите за развитието му, заложени във „Визия за България“. „С нашия проект търсим обратната връзка от хората, за да тръгнем напред и да потърсим нормализиране на процесите в държавата“, каза народният представител Стефан Бурджев„Визия за България“ е опит за  един нов обществен договор- какво ще правим след свалянето на ГЕРБ от власт“. Това каза народният представител от левицата Стоян Мирчев на среща с жителите на Стражица. Той подчерта, че държавните институции са спрели да функционират и ГЕРБ си отива, защото не знаят как да управляват. „БСП има кадровия и експертен потенциал да предложи алтернатива за упралвние“, подчерта Стоян Мирчев.„Институциите и обществото дължат много на българския учител. Увеличението на заплатите не е достатъчно, за да се върне уважението към учителската професия“. Това каза народният представител Донка Симеонова. Тя отбеляза, че проектът „Визия за България“ поставя акцент на грижата за образованието в малките населени места. „Необходимо е да се избегне системата „парите следват ученика“, което е пагубно за малките населени места“, категорична бе Симеонова. Тя допълни, че именно затова е необходима промяна в системата на делегираните бюджети. „Във „Визия за България“ ще бъде допълнено, че там, където липсва междуселищен транспорт, може да се формира комунален фонд за създаване на общински предприятия,  с акцент транспорт и чистота“, каза народният представител от ПГ на „БСП за България“ Дора Янкова. Тя допълни, че вижда недоволството на жителите на Стражица по отношение лошото стопанисване от страна на държавата на третокласната пътна инфраструктура, която е повече от 100км. на територията на общината. Тя добави, че кметове са изразили готовност да се включват с предложения- как да бъде укрепено българското село.„Проектът „Визия за България“ цели да има повече държава там, където е необходимо и полезно на гражданите“. Това каза народният представител Петър Кънев на среща с жителите  на  Павликени. Той поясни, че липсата на държава и държавност е изключително притеснителна за обществото. „Независимо от приказките, че държавата работи за спешната помощ, на практика, състоянието й в областта е много тежко“, заяви народният представител от БСП проф. Георги Михайлов в Павликени. Той постави въпросите за общинското здравеопазване и бъдещето на общопрактикуващите лекари. В срещата участваха и народните представители проф. Светла Бъчварова, която говори  по проблемите на земеделието, и  Радослав Стойчев, който разясни приоритетите на Визията  в частта Регионална политика.На провелите се срещи хората поставиха въпросите за миграционния процес, който се наблюдава в малките населени места, липсата на перспектива за професионална реализация на младите хора. Често повтаряно мнение бе желанието да не се закриват държавни училища, именно в малките населени места. Хората изразиха притеснението си и по отношение на цялостната политика в пенсионното осигуряване и здравеопазването. Те поискаха повторни срещи с народните представители от ПГ на „БСП за България“", "date": "2018.09.20", "title": "Антон Кутев: В съвременната българска политика отсъства визия и точно затова БСП иска да даде такава на българина"}
{"url": "http://www.cross.bg/ermenkov-manev-nyama-1584301.html", "text": "/КРОСС/ ГЕРБ и БСП отново влязоха в остър спор в кулоарите на парламента преди гласуването на министерските оставки и новите назначения. Маноил Манев от управляващите и Таско Ерменков от опозицията сблъскаха позициите си по повод указа на президента Румен Радев, чиято липса миналата седмица стана пречка за гласуването в парламента.„Президентът го каза от самото начало: Трябва да се спазва законът, който изисква поне минимална кореспонденция, която трябва да бъде разменена между институциите, за да бъде разписан един указ. Лошото е, че това не се случва”, подчерта Ерменков. Такъв закон няма, и г-н Ерменков много добре знае това. И президентските съветници явно са забравили, че такъв закон няма, контрира обаче Маноил Манев. Той подчерта, че не са гласували оставките, за да не рушат държаничеството и да няма взривяване на отношенията между държавни институции.Манев и Ерменков спориха и по повод двама от предложените за нови министри – Младен Маринов за МВР и Росен Желязков за транспортното министерство. „В момента имаме един министър, който е поел политическа отговорност за професионални провали в работата на министерството, и назначаваме за нов министър именно професионалния ръководител на министерството, където са случени тези провали. Тоест вместо да поеме заедно с министъра си и професионалната отговорност и да си отидат  двамата в екип, ние като награда го повишаваме”, коментира Ерменков. Според него във ведомството нищо ново няма да се случи и провалите ще продължат.Манев отговори, че оценките за работата на МВР не са работа на Таско Ерменков. „Няма по-добро решение от това един професионалист най-накрая да се намеси да оправи системата вътре, защото я познава от първата до последната стъпка.  За номинирания за транспортен министър Росен Желязков Ерменков припомни, че от 2012 г. е отговорник за електронното правителство на България с усвоени стотици милиони левове. „Виждате го къде е сега, предполагам, че следващото, което ще се случи, е да бъдат усвоени стотици милиони евро в областта на транспорта и съм сигурен, че ще е със същия резултат както електронното правителство на България”, каза депутатът от БСП.„Не бива да слагате етикети на хора свободно. Този човек е издигнат като кандидатура. Неговите задачи и изпълнението им ще станат факт , след като го изберем и той започне да работи”, заяви на свой ред Маноил Манев.", "date": "2018.09.20", "title": "Преди гласуването на оставките: ГЕРБ и БСП се сблъскаха отново"}
{"url": "http://www.cross.bg/iiotova-iliyana-bulgariya-1584298.html", "text": "/КРОСС/ Българското средно училище „Христо Ботев“ в Братислава да влезе в списъка на иновативните учебни заведения – за това настоя вицепрезидентът Илияна Йотова на среща със словашкия министър на образованието, науката и спорта Мартина Лубийова. Вицепрезидентът бе в словашката столица по повод 70-годишнината на училището и откри юбилейната учебна година. „Христо Ботев“ е сред десетте най-авторитетни учебни заведения в Братислава.Илияна Йотова благодари на словашката държава за подкрепата и грижите за учебното заведение. Мартина Лубийова изрази убеденост, че трябва да се работи за осигуряване на модерно оборудване в него и иновативни практики. Тази тема вицепрезидентът обсъди и със заместник-кмета на Братислава с ресор образование Людмила Фаркашовска, която отговаря за българското училище.„Имаме голяма нужда от добри практики от страни със сходни проблеми като нашите“, отбеляза вицепрезидентът Илияна Йотова пред словашкия министър на образованието Мартина Лубийова. „Тенденциите са едни и същи, но в България се усещат по-силно“, отбеляза Лубийова.Изтичането на млади високообразовани хора и дефицитът на технически подготвени кадри са сред общите проблеми за България и Словашката република. „Голяма грешка в България бе разформироването на професионалните средни училища. Сега тепърва създаваме дуална система, за която е необходимо добро сътрудничество между бизнеса и училищата. Нужни са стимули за работодателите, за да се включат в тази система“, подчерта вицепрезидентът.Мартина Лубийова представи пред Илияна Йотова приетата от Словашката държава национална програма за развитие и образование за следващите 10 години, която съдържа конкретни мерки и осигурени за тяхното прилагане средства.„В България допуснахме разделянето на училищата на добри и лоши. Системата на делегираните бюджети създаде максимата „Парите следват ученика“. Всичко това доведе до големи диспропорции“, заяви вицепрезидентът. Илияна Йотова подчерта, че обхващането на ромските деца в образователната система нерядко се превръща в невъзможна мисия.Вицепрезидентът отбеляза, че България изпитва и недостиг на учителски кадри. „За българите учителската професия стана непопулярна. Вина носим като родители, общество и политици“,  Илияна Йотова.На срещата бе изразено общото мнение, че повече хора трябва да се убедят в необходимостта от обучение през целия живот, за да могат да се приспособяват към непрестанно променящия се пазар на труда. ", "date": "2018.09.20", "title": "Вицепрезидентът настоя българското училище „Христо Ботев“ в Братислава да се развива като иновативно учебно заведение"}
{"url": "http://www.cross.bg/izbyhna-magistrala-plamutzi-1584294.html", "text": "/КРОСС/ Автомобил избухна в пламъци на магистрала „Тракия”.Няма пострадали, но инцидентът затрудни движението при 102-я километър на аутобана в посока Пловдив, съобщава бтв.От МВР съобщиха, че колата вече е отстранена и трафикът се осъществява нормално.*Снимката е илюстративна", "date": "2018.09.20", "title": "Кола избухна в пламъци на магистрала „Тракия”"}
{"url": "http://www.cross.bg/petkova-komentira-tzenata-1584302.html", "text": "/КРОСС/ Цената на природния газ не зависи от нас, това е ресурс, с който не разполагаме. Така енергийният министър Теменужка Петкова коментира в предаването „Тази сутрин” на bTV очакваното сериозно увеличение на синьото гориво с 14% от октомври.Тя припомни, че цената се определя по формула и зависи основно от цената на петрола и курса на щатския долар.Няма политик и няма човек, който да не се притеснява от евентуални рискове за увеличаване на цените на енергийните ресурси, защото това влияе пряко и на бизнеса, и на битовите потребители, коментира министърът.По думите й има възможност да бъде предоговорена цената в бъдеще с „Газпром”. Енергийният министър потвърди, че НЕК трябва да плати още 32 млн. евро по проекта АЕЦ „Белене”, защото това е постановил арбитражният съд. За изплатените на „Уорли парсънс” 270 млн. евро по проекта Петкова коментира, че те са изплатени за документация по договор с НЕК. Без фигурата на архитект на проекта не може, а изпълнителя е избран след обществено поръчка, уточни тя.Теменужка Петкова припомни, че до края на октомври трябва да е готова процедурата за избор на стратегически инвеститор. Засега ясно изявен интерес от Китайската ядрена корпорация, обяви министърът. Тя коментира и информацията, че ще бъдат платени още 1 млн. лв. за консултант и обяви, че няма такова нещо. Ставало въпрос за преконсервация на оборудването за „Белене”.С Гинка Върбакова, която поиска, но не успя да придобие активите на ЧЕЗ в България, министърката се чула последно за рождения й ден през август – „чисто човешки” да я поздрави. „Частната сделка не ме вълнува, нямам нищо общо с този процес”, подчерта Петкова.", "date": "2018.09.20", "title": "Теменужка Петкова: Цената на природния газ не зависи от нас"}
{"url": "http://www.cross.bg/lydogoretz-razgrad-evropa-1584295.html", "text": "/КРОСС/ Лудогорец приема в Разград немския гранд Байер (Леверкузен) в двубой от груповата фаза на Лига Европа тази вечер.\"Аспирините\" са амбицирани да направят първата крачка към излизането от кризата, в която се намират в Бундеслигата още днес и ще заложат на оптималния си състав.Целта пред Лудогорец е да прескочи груповата фаза и в Разград разчитат да стартират с 3 точки.\"Орлите\" записаха победа в първия си мач в групи само веднъж - преди 5 години, когато удариха ПСВ (Айндховен) в Холандия. През миналия сезон шампионите отново стигнаха до групите на Лига Европа и бяха в компанията на тим от Германия - Хофенхайм.Якуб Шверчок е контузен и не попадна в групата на Лудогорец, но той и без това не успява да се пребори с конкуренцията на Клаудиу Кешеру, който ще води атаката на \"орлите\".Пауло Аутуори ще заложи на Вандерсон, Марселиньо и Джоди Лукоки зад румънския национал, а в средата на терена ще играят капитанът Светослав Дяков и Яцек Горалски.В лагера на Байер има няколко контузени футболисти, начело с Ларс Бендер, Арлес Арангис и Юлиан Баумгартлингер. От тримата само Бендер пътува с отбора за Разград и има минимален шанс да играе.Леверкузен има едва 3 победи, 3 равенства и 4 загуби при визитите си на отбори от Балканите. Една от тях е от ЦСКА през 2005 година, когато за \"аспирините\" игра и Димитър Бербатов.Мачът на \"Лудогорец Арена\" започва в 22:00 часа.", "date": "2018.09.20", "title": "Лудогорец с първо препятствие в Лига Европа, приема Байер"}
{"url": "http://www.cross.bg/detsko-zdrave-pirogov-detza-1584300.html", "text": "/КРОСС/  Градовете, в които лекарите ще проведат високоспециализираните профилактични прегледи за деца са общо 5. Това са Сандански, Бургас, Кюстендил, Велико Търново и Разград. Първата дестинация, в която гостуват специалистите от НП \"Детско здраве-Пирогов\" тази есен е гр. Сандански. Лекарите ще преглеждат в югозападния град във втората събота от месец октовмри - 13.10. 2018 г. Следващият град е Бургас - прегледите ще бъдат в последната събота от месеца - 27.10.2018 г.", "date": "2018.09.20", "title": "Ясни са местата и датите, на които лекарите от Национална Програма \"Детско здраве-Пирогов\" ще посетят до края на 2018 г."}
{"url": "http://www.cross.bg/svilenski-georgi-bulgariya-1584299.html", "text": "/КРОСС/ \"Министрите са бушоните, когато има обществено напрежение\". Това каза Георги Свиленски, зам.-председател на ПГ на \"БСП за България\" пред БНР. Той каза, че дали вътрешният министър ще се казва Младен Марин или Валентин Радев, или транспортният ще се казва Московски или Желязков- няма никакво значение. \"Сбъркана е политиката на правителството\", заяви Свиленски. Той припомни, че от години се говори за пътната безопасност. \"Кой предложи преди година и половина тези хора за министри, а сега само те поемат отговорността? Когато се носи политическа отговорност, тя трябва да бъде на по- високо ниво, да я понесе министър- председателят и целият кабинет\",  категоричен бе Свиленски. Той поясни, че \"ПГ на БСП за България\" няма как да подкрепи промените в кабинета, не защото  БСП е опозиция, а защото тези промени не решават нито един проблем на българското общество. \"С тези три оставки няма как да бъде решен проблемът, поради който те бяха подадени\", подчерта Георги Свиленски.\"ГЕРБ си отива, по- важното е какво идва след това?\", попита народният представител. Той поясни, че при срещите с хората от страната за \"Визия за България\", те изразяват притесненията за неясното развитие на България. \"Визията\" е надпартиен документ на БСП. Това е една протегната ръка към цялото българско общество\", подчерта Свиленски. Той допълни, че всеки, който желае, може да я прочете и да даде своите коментари и забележки. \"Това е един нов път за развитие на държавата. От срещите си с хората виждаме тяхната енергия и желание за промяна, но по-важното е- дали ще можем да се обединим срещу съпротивата, която ще дойде поради нарушаването на много големи икономически и политически интереси\", заключи Георги Свиленски.", "date": "2018.09.20", "title": "Георги Свиленски: Министрите са бушоните, когато има обществено напрежение"}
{"url": "http://www.cross.bg/ivanov-ivan-sigyrnostta-1584317.html", "text": "/КРОСС/ „Ръководството на МВР и управляващите са абдикирали от своите задължения и днешното гласуване наоставки е доказателство за това.\" Това каза народният представител от ПГ на „БСП за България“Иван Иванов от парламентарната трибуна. Той припомни, че само преди три месецабеше гласуван вот на недоверие заради провала в политиката по сигурността. „Вот, който бе белязан от тежки криминални престъпления - убийства, отвличания, бягство на затворници, растяща престъпност и смърт по пътищата. И за финал- отново пътнициминаха спокойно границата на летище София“, припомни Иванов. Той заяви, че енеприемливо премиерът Борисов да прехвърля отговорност на различните ведомства за разрухата в министерството. „След 140 години съществуване, МВР е на път да се превърне в изпразнена от съдържание и функции институция, която изпълнява политически поръчки. ГЕРБ и ОП са първите, които си позволиха да раздържавят МВР и да търгуват с най-ценното за българските граждани – сигурността на живота и собствеността им“, категоричен бенародният представител. Иванов каза още, че управляващите продължават с опитите да разтоварят МВР от отговорности, защото изпитват недоверие към ръководството на министерството. „Усилията на политическото ръководство и на шефовете му са насочени към усъвършенстването на МВР като инструмент за натиск и рекет, едно огромно поле е освободено за развитието на престъпността и това беше потвърдено от прокуратурата“, добави Иван Иванов. Народният представител коментира, че българските граждани не се чувстват сигурни, не могат да се разхождат по улиците вечер. „Изходът и решението на проблемите е оставката на цялото правителство“, категоричен бе Иван Иванов.", "date": "2018.09.20", "title": "Иван Иванов: Изходът и решението на проблемите е оставката на цялото правителство"}
{"url": "http://www.cross.bg/biblioteka-stolichnata-ilyustratziyata-1584293.html", "text": "/КРОСС/ Сайтът \"Българска илюстрация\" и Столичната библиотека обединяват усилията си в сътрудничество за организирането и провеждането на Национално биенале на българската илюстрация. През октомври библиотеката ще отбележи своя 90-годишен юбилей, а сайтът ще възроди с първо издание отдавна изчезналото Биенале на илюстрацията, което навършва 50 години от първата си изложба.24 октомври 1928 г. се смята за рождена дата на Столичната градска библиотека. С уведомителна разпоредба на тогавашния кмет Владимир Вазов се създава общински музей с три отдела: музей, библиотека и архив. Независимо от променящата се политическа и градска среда, в последвалите години Столичната библиотека не прекъсва своята работа и играе важна роля в културния живот на София. Събитието, което дава начало на дългогодишното биенале на илюстрацията, е през  1958 г. в несъществуващата вече галерия \"Гурко\". В изложбата участват едни от най-известните художници-илюстратори - Борислав Стоев, Евгени Босяцки, Александър Денков, Любен Диманов, Любен Зидаров, Иван Кьосев, Иван Кирков. Техните произведения ще бъдат изложени в ретроспективната част на изложбата.Поканата за участие е към всички творци, които работят в сферата на илюстрацията. Ограниченията са само две - творбите да са създадени в периода 2016-2018 г. и да не надхвърлят формат 25х35 см. Срокът е до 29 септември, а изложбата ще бъде подредена от 24 октомври до 10 ноември в зала \"София\".Творците могат да кандидатстват всяка сряда (от 15 до 19 ч.) и събота (от 10 до 13 ч.) в сектор \"Изкуство\" в централната сграда на Столичната библиотека (пл. \"Славейков\" 4). Условията са публикувани в сайта \"Българска илюстрация\" ().  ", "date": "2018.09.20", "title": "Възраждат Биеналето на илюстрацията в София"}
{"url": "http://www.cross.bg/zlatanov-iliya-bezopasnostta-1584286.html", "text": "/КРОСС/ След последния трагичен инцидент, при който дете загина в асансьор, на дневен ред отново стои въпросът доколко са безопасни тези съоръжения и кой отговаря за надзора им. Гост по темата в Сутрешния блок на БНТ беше Илия Златанов - главен секретар на Асоциация на производителите и вносителите на асансьорите.По думите му, има пълно безхаберие, незаинтересованост и престъпна небрежност от държавните институции относно безопасността на асансьорите. Златанов е категоричен, че от Агенцията по метеорологичен и технически надзор, до Министерство на икономиката и всички други институтции, има пълна незаинтересованост и безотговоност и явно това е някому изгодно.Илия Златанов: Държавната агенция не взема мерки - напротив, те се стремят да отстранят всякакви въвеждания и искания за привеждане към безопасност. Самата агенция прави превантивен контрол и тя контролира как прави превантивен контрол, а бюджетът е над 12 млн. лв на година без никакви усилия за постигане на безопасност.Златанов уточни, че Асоциацията не получава никакви отговори на сигналите си, по-скоро някаква форма на измъкване от страна на държавната институция.Между 2200 и 2500 лв са достатъчни, за да се отстранят тези дефекти. Това ли е цената на един човешки живот, замислете се, призова Златанов.Експертът коментира и друг сериозен проблем - безопасността на ескалаторите.Илия Златанов: България се вкарват съоръжения, включително от Занзибар, които не отговарят на европейските стандарти. Търсят се евтини, а не безопасни ескалатори. Един ден неминуемо ще се случи трагедия, без да искам да съм лош оракул.", "date": "2018.09.20", "title": "Експерт по безопасността: Има безхаберие и престъпна небрежност за асансьорите"}
{"url": "http://www.cross.bg/nimh-prof-godina-1584287.html", "text": "/КРОСС/ Надявам се, че това е началото на края на кризата в НИМХ. Институтът трябва да влезе в нормален режим на работа, затова приех да изпълнявам временно тази длъжност. Промяна на бюджета за тази година няма да има, каза новият временен директор на НИМХ проф. Пламен Нинов пред БНТ.Националният институт по метеорология и хидрология започва да работи нормално. Благодарение на подкрепата на Министерството на образованието, синоптиците ще продължат да изпълняват задълженията си, каза още новият временен директор на института проф. Пламен Нинов. Той уточни, че ще остане на длъжността до началото на следващата година.Промяна на бюджета за тази година няма да има. Смятам, че с продължаващата подкрепа на МОН ще успеем да завършим успешно тази година, при липса на форсмажорни обстоятелства, открои проф. Нинов.Имаме връзка с националната сигурност и възобновяването на работата беше много важно, допълни той.Проблемът с финансирането на НИМХ е стар, с палиативни средства минали години са решавани, ще се заложи финансиране на дейности, които са ни вменени чрез законите, отбеляза временният директор на Института.Той открои, че яснота около подписаното споразумението между НИМХ и БАН за частично излизане на института от структурата на Академията ще има на 25 септември другата седмица. До 31 октомври трябва да е внесен проектът за постановление за създаване на изследователски институт и НИМХ да стане част от МОН, допълни проф. Нинов.", "date": "2018.09.20", "title": "Новият директор на НИМХ: Институтът започва да работи нормално"}
{"url": "http://www.cross.bg/bulgariya-malkite-predstavitel-1584288.html", "text": "/КРОСС/ Лошото състояние на пътната инфраструктура и дупките по пътищата, липсата на достъп до качествено здравеопазване и болница в община Елена, обезлюдяването на общината, липсата на нови производства и работни места, неравенството в доходите между София и малките градове бяха само част от темите, които жителите на гр. Елена поставиха пред народните представители от ПГ на „БСП за България“ Александър Симов, Явор Божанков и Георги Андреев. Повишаването на цената на хляба също бе сред обсъжданите на срещата проблеми.Народните представители коментираха, че целта на БСП е чрез „Визия за България“ икономическите региони да бъдат стабилизирани. „След като имаме окончателния вариант на документа, ще бъдат разработени и регионални приоритети, които постепенно да решат проблемите на всеки един регион“, казаха те. Народният представител Александър Симов коментира, че това, което БСП представя пред хората, е само първоначалният етап на документа и социалистите чакат да чуят техните идеи.Народният представител Явор Божанков коментира, че повишаването на цената на хляба и реакцията на управляващите показва колко голям е проблемът. Той добави, че  хлябът е изключително важна стока, която влиза всеки ден във всеки дом и затова БСП предлага ДДС за него да бъде намалено на 5%. „Намаляването на ДДС върху хляба е част от по- големия разговор за диференцирано ДДС на някои храни от първа необходимост“, каза народният представител Героги Андреев.Народните представители от ПГ на „БСП за България“ Кристина Сидорова и Йордан Младенов обсъдиха „Визия за България“ с жители на общ. Златарица. Проблемите на малките земеделски стопани, преизчислението на пенсиите, липсата на качествено образование бяха основните проблеми, които те поставиха пред народните представители. Оказа се, че въпреки че Златарица е само на 20 км. от областния град, в града няма пречиствателна станция, канализация, а дупките по улиците са на всяка крачка. Управляващите, и по-специално ГЕРБ, не се интересуват от малките населени места и това си личи, затова започнахме създаването на план за бъдещето на България“. Това каза народният представител Йордан Младенов. Той добави, че Визията може да не е идеалният проект, но ще бъде доразвита, за да излезе България от тази ситуация на задълбочаващи се кризи. Пред жителите на Златарица той представи и предложенията на „Визия за България“ за малките земеделски стопани. „Финансиране изграждането на мрежа от фермерски пазари, намаляване административната тежест за достъп до пазара на малките ферми, усъвършенстване на БДС с приоритет българското производство, нулеви ставки на ДДС за храни, изработени само от естествени суровини, без следи от консерванти, заместители и подобрители. Това са част от нашите предложения за стимулиране на малките земеделски стопани“, обясни Младенов. Народният представител Кристина Сидороваказа, че във Визията е предвидено преизчисляване на пенсиите според актуалния осигурителен доход. Относно достъпа до образование, тя заяви, че „Визия за България“ предлага еднакво образование за всички, независимо дали училището е в голям град или малка община.Пред жителите на Лясковец „Визия за България“ бе представена от народните представители Кристиан Вигенин, Славчо Велков, Героги Стоилов и Иван Иванов. Те заявиха, че Визията не предлага просто смяна на една партия с друга, а на целия модел на управление на България. „ Затова трябвада имаме силна подкрепа от обществото“, обясниха народните представители Пред жителите на Лясковец народният представител Славчо Велков представи приоритетите на Визията в областта на сигурността и отбраната.Той коментира, че левицата разглежда националната сигурност в широк план. В нея включваме регионалното развитие, здравеопазването, образованието“, каза още Велков. „Насърчаването на българското земеделие и родното производство е много важно за нас, защото страната ни има възможностите да произвежда качествена продукция. Точно затова сме заложили преференции за малките земеделски стопани и зеленчукопроизводството във Визията“, каза народният представител Героги Стоилов.Народният представител Иван Иванов представи „Визия за България“ в частта-Регионално развитие. Той заяви, че проблемите на малките населени места се задълбочават заради това, че местната власт и децентрализацията на регионите са останали на заден план. Промените в данъчната политика и прогресивното подоходно облагане също бяха обсъдени по желание на жителите на Лясковец. „Визия за България“ предлага специална политика за малките общини и по-слабо развитите региони. „Тези райони ще могат да се възползват от нов „Национален фонд за сближаване между регионите“. Цел за този фонд е той да се съсредоточи във финансиране на онези инвестиции в изостаналите региони, които водят към възходящо сближаване и постепенни реформи, включително в области- като образование, местен капацитет и добро управление“, каза Кристиан Вигенин. На срещата в Лясковец присъстваха и представители на различни партии, които коментираха, че в годините на прехода у нас са приемани много документи, но сега за пръв път има различен подход и това, че се търси диалог с обществото, показва желанието на БСП за истинска промяна.", "date": "2018.09.20", "title": "Жители на Елена, Лясковец и Златарица: БСП търси диалог с хората, показва желание за промяна"}
{"url": "http://www.cross.bg/produlzhava-izdirvaneto-na-dvamata-muzhe-napadnali-sveshtenik-v-rozhenskiya-manastir-1584285.html", "text": "/КРОСС/ Крадците влязоха във вторник вечерта в манастира и нападнаха свещеник. Те се опитаха да разбият зазидан прозорец на светата обител, като най-вероятно са търсели скрито съкровище.са от района на Сандански, но живеят в различни населени места. Двамата, които все още не са заловени, ще бъдат обявени за национално издирване. ", "date": "2018.09.20", "title": "Продължава издирването на двамата мъже, нападнали свещеник в Роженския манастир"}
{"url": "http://www.cross.bg/seshuns-trump-pravosudieto-1584284.html", "text": "/КРОСС/ Американският президент Доналд Тръмп остро разкритикува своя министър на правосъдието Джеф Сешънс.В интервю за телевизия \"Хил Ти Ви\" Тръмп обяви, че \"няма министър на правосъдието\" и още - че е силно разочарован от Сешънс. Президентът не за първи път излива гнева си от решението на министъра да се откаже да контролира разследването на руска намеса в президентските избори на специалния прокурор Робърт Мълър.По този начин Сешънс фактически се отказа да защитава президента, от когото беше номиниран на поста. Според наблюдатели някои републикански конгресмени са обявили, че биха подкрепили евентуално уволнение на Сешънс след междинните избори през ноември.", "date": "2018.09.20", "title": "Тръмп остро разкритикува своя министър на правосъдието Джеф Сешънс"}
{"url": "http://www.cross.bg/tyrtziya-neiinski-nadezhda-1584289.html", "text": "/КРОСС/ Има известно засилване на натиска от мигранти по границата ни с Турция, но засега то е под контрол и няма никаква тревога, че може да създаде проблеми за България. Това каза в предаването „Тази сутрин” по bTV посланикът ни в Турция Надежда Нейнски.По думите ѝ вълната не е голяма, а българските и турските граничари имат достатъчно контрол върху ситуацията.„Един от основните фактори, от които всички се притесняваха, е какво ще се случи в сирийската провинция Идлиб. Това беше най-голямата заплаха за нова мигрантска вълна. Постигнатото споразумеие беше глътка въздух на успокоение не само за Турция, но и за Европа”, заяви тя по повод постигнатата договорка за създаване на демилитаризирана зона.Според нея споразумението се приема с облекчение и предстои да видим как ще се прилага то и до каква степен страните ще спазват поетите ангажименти.„Русия трябва да успее да убеди Асад да приеме споразумението, за да може присъствието на турските войски да бъде легитимно”, посочи Нейнски.„Централната банка вдигна лихвените проценти в Турция в опит да контролира инфлацията – нещо, което като цяло беше критикувано от Ердоган, но на практика се случи”, изтъкна Надежда Нейнски.„Търси се начин да се успокоят пазарите и да се овладее сривът на лирата. Няма как турският бизнес да не бъде притеснен, особено фирми, теглили големи кредити във валута”, допълни тя.", "date": "2018.09.20", "title": "Надежда Нейнски: Има известно засилване на натиска по границата с Турция"}
{"url": "http://www.cross.bg/godina-bulgariya-germanskite-1584291.html", "text": "/КРОСС/ 130 млн. евро е обемът на германските инвестиции в България през последната година. Немският бизнес оценява икономическата среда у нас като стабилна и предсказуема и планира нови бъдещи проекти. С голяма конференция днес Германо-българската индустриално-търговска камара ще отбележи 25 години германска икономика в страната. Първото в света представителство на германската икономика е основано в България през март 1993 година. Десетки са германските компании, които откриват страната ни като място за бизнес. \"Ние от 28 години произвеждаме в България. Това, което помага в последните години е стабилна и предсказуема обстановка, свързана с данъци и валутни курсове, плюс фактът от креативност и гъвкавост на персонала\", казва Георги Атанасов, управител на дъщерно дружество на германски концерн у нас, а управителят на Германо-българската индустриално-търговска камара Митко Димитров посочи:\"Ние започнахме един кариерен форум с българското посолство в Берлин миналата година. Тази година ще го продължим през октомври и в други части на Германия. Знаем много добре къде са концентрирани най-много нашите студенти. Това е една възможност да си ги връщаме. Другата възможност е с дуалното професионално обучение - тук да бъдат обучени български кадри, които да остават и да работят тук в немски или в български предприятия\". ", "date": "2018.09.20", "title": "30 млн. евро е обемът на германските инвестиции в България през последната година"}
{"url": "http://www.cross.bg/boklyk-kosmicheski-orbita-1584290.html", "text": "/КРОСС/ Университетът в Съри, Англия, оповести за първото в историята успешно събиране на космически боклук в околоземна орбита, направено с помощта на мрежа, спусната от експериментален спътник, предаде ТАСС.В рамките на експеримента спътникът уловил кръжаща метална отломка, използвана като имитация на космически боклук. За улавянето ѝ допринесли 6 електродвигателя в краищата на мрежата.", "date": "2018.09.20", "title": "Първото в историята успешно събиране на космически боклук в околоземна орбита е вече факт"}
{"url": "http://www.cross.bg/rysiya-zaradi-izyavlenie-1584292.html", "text": "/КРОСС/ Министерството на външните работи на Русия е привикало посланиците на Швейцария и Холандия в Москва заради „неоснователните обвинения“, че руски шпиони са направили опит да хакнат швейцарска лаборатория, пише електронното издание на руския вестник The Moscow Times, цитиран от Фокус.Холандските и швейцарските медии съобщиха през миналата седмица, че двама руснаци са били задържани по-рано през годината заради план за шпиониране върху швейцарска лаборатория, анализираща химически и биологически оръжия, включително невропаралитичния газ „Новичок“. След информациите, които бяха потвърдени от Швейцарската федерална разузнавателна служба, Берн настоя във вторник Русия да престане с шпионските си дейности на нейна територия.В изявление във вторник, руското външно министерство нарече обвиненията за шпионаж „неоснователни“ и заяви, че подобна „предизвикателна реторика“ може сериозно да нарани иначе конструктивните отношения между двете страни.В отделно изявление, министерството заяви, че холандският посланик Рене Джоунс-Бос е бил призован „във връзка с продължаващата кампания за раздухване на шпионската мания“.Изявлението предупреждава за „недопустимостта на провокациите през медиите“.", "date": "2018.09.20", "title": "Русия е привикала швейцарския и холандския посланик в Москва заради шпионски обвинения"}
{"url": "http://www.cross.bg/yngariya-smilov-pozitziya-1584278.html", "text": "/КРОСС/ „Смисълът на задействаната от Брюксел процедура не е от утре Унгария да бъде изгонена от ЕС или да й бъдат ограничени права. Смисълът е да се каже на Унгария ясно, че е нарушила европейските правила в конкретно разписани пунктове и тя да вземе мерки”. Това каза в предаването „Тази сутрин” по bTV политологът Даниел Смилов.„Смислената позиция сега е да очертаем областите, в които Унгария очевидно нарушава европейските правила, и с българската позиция да подпомогнем нещата да се развият по такъв начин, че Унгария да отстрани дефектите си”, коментира политологът.Той не се съгласи с позицията на Патриотите, че докладът за Унгария бил тенденциозен и в него нямало верни неща. Смилов изтъкна, че докладът е приет с 2/3 мнозинство в ЕП.„Големият въпрос пред ЕС в момента е дали ще остане интегрирана общност, или ще се върви към това, което се нарича „Европа на отечествата” – дезинтеграция на ЕС и връщане към състоянието преди Втората световна война”, отбеляза политологът.„Трябва да изберем къде стоим. Българският интерес е на страната на интегрирана Европа и Борисов много добре го разбира, той винаги говори за ползата от общи решения. Тук идва и противоречието, защото тук той  цели да запази коалицията си, но същевременно ясно разбира, че българският интерес е на страната на интегриран ЕС”, допълни Даниел Смилов.Според него в Унгария се случва натрупване и създаване на тенденции в една посока – силен партиен контрол върху сфери, които би трябвало да са независими – медии, съдебна власт и т.н. Поради факта, че Орбан дълго време има квалифицирано конституционно мнозинство, тези тенденции са много силни. Има ги и при нас също, но в Унгария е в доста по-крайна позиция, посочи още Смилов.", "date": "2018.09.20", "title": "Даниел Смилов: Българският интерес е на страната на интегрирана Европа"}
{"url": "http://www.cross.bg/kazanluk-tzentura-stara-1584277.html", "text": "/КРОСС/ Журналисти от Казанлък и  Стара Загора излязоха на протест заради изказване на председателя на общинския съвет в Казанлък Николай Златанов. На брифинг вчера той обвини националните и местни медии в уронване престижа на Казанлък с разпространяването на клип с масов бой на роми в центъра на града. ", "date": "2018.09.20", "title": "Журналисти от Казанлък и Стара Загора на протест срещу изказване на общинар"}
{"url": "http://www.cross.bg/liderite-sreshta-borisov-1584274.html", "text": "/КРОСС/ Премиерът Бойко Борисов е в Австрия за неформалната среща лидерите на Европейския съюз.Основната тема на дискусиите е миграцията.Още снощи на работна вечеря между лидерите беше обсъдено постигнатото по отношение на намаляването на броя на нелегалните мигранти и сътрудничеството с трети държави.Разговорите продължават и днес по време на самата среща на върха.Другите теми, които се очаква да бъдат във фокуса на разговорите, са киберсигурността, полицейското и съдебно сътрудничество и брекзит.", "date": "2018.09.20", "title": "Бойко Борисов е в Австрия за неформалната среща лидерите на ЕС"}
{"url": "http://www.cross.bg/smurtta-deloto-zhena-1584279.html", "text": "/КРОСС/ Софийският градски съд ще гледа делото срещу шестимата лекари, обвинени за смъртта на родилката Деяна Георгиева.През 2011 година 19-годишната жена постъпила в болница, за да роди своето първо дете, но месец по-късно издъхва.На съд заради смъртта на родилката отиват медици от „Шейново” и „Пирогов”. Според прокуратурата те са проявили професионална непредпазливост и така причинили смъртта на младата жена.  ", "date": "2018.09.20", "title": "СГС гледа делото за смъртта на млада родилка"}
{"url": "http://www.cross.bg/komentar-polovin-pensioneri-1584273.html", "text": "/КРОСС/ Вестниците се фокусират върху идеята на земеделския министър, големите магазини да продават хляба без печалба, за да спрат поскъпването на насъщния.„Сега“ поставя в центъра коментар: \"Агроминистерството ще бори по комунистически поскъпването на хляба. Министър Порожанов ще преговаря с хипермаркети да натискат цените надолу, а те не знаят за инициативата му\". А под снимка на премиера Борисов, която заема  половин страница, се обяснява, че министър-председателят вече може да направи планираните смени в кабинета, защото президентът е подписал указа за освобождаване на главния секретар на МВР.„24 часа“ поставя акцент върху борбата с контрабандата и извода: „Цигари, които нямат официален производител у нас, заемат 17,5 процента дял“. Версиите са, че се правят в цехове на Арабаджиев, Миньо Стайков или Бирмите.„Дума“ извежда: „Масови съкращения в \"Напоителни системи\" заради предстоящото преструктуриране на дружеството. Имало натиск над работниците да си вземат неплатен отпуск или да минат на половин работен ден. Днес синдикатите са насрочили среща със Съвета на директорите, за да получат информация за очакваните масови уволнения на хора.„Труд“ съобщава: \"Ваксини без пари ще се отпускат на пенсионери над 65-годишна възраст“. Парите се отпускат от държавата заради очакваната грипна вълна.„Стандарт“ продължава по темата: „Четири грипни вируса ни атакуват от октомври, но имунизацията за пенсионери започва от есента на 2019 година“.За „Земя“ водещата тема е озаглавена: \"Българска подкрепа за Унгария\". Министерският съвет единодушно реши да се обяви срещу наложените от ЕК санкции срещу Будапеща. След Полша и Чехия, нашата страна защити демократичното право на самоопределение на унгарския народ срещу диктата на Брюксел, пише в коментар изданието. ", "date": "2018.09.20", "title": "Преглед на печата"}
{"url": "http://www.cross.bg/posta-ministri-glasyva-1584275.html", "text": "/КРОСС/ Парламентът най-накрая ще гласува оставките и назначаването на нови трима министри. Това стана възможно, след като президентът Румен Радев подписа указа за освобождаване на Младен Маринов от поста главен секретар на МВР.Президентството обяви в сряда, че всички документи вече са внесени и законът е изпълнен. Именно указът за освобождаването на Маринов забави процедурата със седмица.Трима министри подадоха оставка – вътрешният Валентин Радев, транспортният Ивайло Московски и регионалният Николай Нанков, заради тежката катастрофа на пътя край Своге, при която загинаха 17 души.Номинираните са Младен Маринов за вътрешен министър, Петя Аврамова за поста регионален министър и Росен Желязков, който ще поеме транспортното министерство. Първият номиниран за този пост Александър Манолев поиска да се оттегли.", "date": "2018.09.20", "title": "Парламентът ще гласува министерските оставки"}
{"url": "http://www.cross.bg/koreya-yuzhna-dvete-1584281.html", "text": "/КРОСС/ Нов кабелен телевизионен канал, специализиран в програми за Северна Корея, ще бъде пуснат в началото на следващата година в Южна Корея. Той ще се занимава с тематика, свързана със севернокорейското общество, култура, туризъм и храни. Ще излъчва и предавания за обединението на двете Кореи.Междувременно Министерството на културата, спорта и туризма на Южна Корея и Корейската туристическа организация подписаха споразумение с ръководствата на 13 общини, разположени покрай строго охраняваната демилитаризирана зона, разделяща Северна и Южна Корея. То предвижда нейното превръщане в активна зона за мирен туризъм.Там ще се изградят нови туристически обекти и атракции, както и туристически маршрути с ново съдържание. За целта е създаден специален координационен съвет, съобщава Нова Телевизия.В момента демилитаризирана зона, противно на името си, е практически девствена територия, в която от 70 години почти не е стъпвал човешки крак, и е осеяна с минни полета. Нейното съживяване ще стане възможно като един от резултатите на процеса на мирен диалог между двете корейски държави, разделени и враждуващи от 70 години. Проектът е обявен по време на третата за тази година среща между лидерите на двете страни, провеждаща се в Пхенян.", "date": "2018.09.20", "title": "Южна Корея пуска през 2019 г. телевизионен канал за Северна Корея"}
{"url": "http://www.cross.bg/hotela-ypravitelkata-vulkanova-1584283.html", "text": "/КРОСС/ Камериерка в хотел в „Слънчев бряг” се оплака от вербални и физически заплахи от страна на управителката на хотела, в който работела. Огняна Вълканова твърди, че била заплашвана с ножица. Били й отправени и нецензурни обиди. По думите на камериерката скандалът е станал пред очите на много служители в хотела. Тя е подала жалба в полицията.Пред екип на „Здравей, България” Огняна Вълканова разказа за случилото се. Тя недоумява с какво е предизвикала гнева на управителката на хотела. Твърди, че я удряла с юмруци по гърба. Веднага си подала молбата за напускане.Екип на NOVA потърси за коментар представител на ръководството на хотела. Такъв обаче не бе получен. От полицията обясниха, че работят по случая. От там са написали предупредителен протокол за това, че не трябва да има контакти между камериерката и управителката на хотела. За инцидента е уведомена и Районната прокуратура в Несебър. ", "date": "2018.09.20", "title": "Пореден случай : Камериерка се оплака от насилие от работодател"}
{"url": "http://www.cross.bg/predstavitel-bulgariya-durzhavata-1584282.html", "text": "/КРОСС/ „Килифарево е поредното малко населено място, което посещавам в рамките на обсъждането на „Визия за България”, което бавно и постепенно изчезва, вследствие на демографската криза, бичуваща страната. Основната причина за това, е че държавата и общините са вдигнали ръце от всичките си задължения, оставили са всичко на пазара, печалбата и частната инициатива, а това, от своя страна, отнема перспективата на младите хора.”Това заяви зам.-председателят на ПГ на „БСП за България” Христо Проданов пред килифаревци. По думите му това е и причината да изчезват малките населени места. „Защото, когато един млад човек няма в града си поликлиника, в която да се лекува, училище, в което да учи децата си, и работа, с която да издържа семейството си, той е принуден да емигрира. Така България, вместо майка, се превръща в мащеха за своите граждани”, добави той.Народният представител от левицата Николай Цонков заяви пред гражданите на Килифарево,  че държавата ерозира. „Българската армия, като гарант на държавността, е в разпад. Ние искаме да въстановим славата и ролята й. Време е тя да изпълни мисията си- да гарантира сигурността, да учи на патриотизъм и да възпитава бъдещите поколения”, каза още Цонков.  „България има очевидна нужда от системна промяна. Но аз съм скептичен, че ГЕРБ могат да доведат нужните реформи до край, защото се страхуват, че това може да е пагубно за тях”, каза Димитър Данчев. Той добави, че с „Визия за България” БСП предлага алтернатива на системата, наложена от прехода, която да спре разграбването на държавата и да върне повече държава там, където това е необходимо - в икономиката, здравеопазването и образованието. Народният представител Лало Кирилов добави пред килифаревци, че БСП предлага модел за по-добро управление на държавните активи. Гражданите на Килифарево задаваха въпроси, свързани, основно, с демографската криза и за политиката на държавата за връщане на младите хора в държавата.„Визия за България” е отворен документ, който има за цел да предостави конкретни решения по стратегически за страната ни въпроси-като икономика и доходи, регионално развитие, здравеопазване и образование. Тя е алтернатива на системата. БСП е написала рамката на този документ, но българските граждани ще го допишат.” Това каза в Свищов народният представител от ПГ на „БСП за България” Филип Попов. По думите му документът е алтернатива на системата, създадена в годините на прехода и целта е да обедини хората в страната по важните теми и въпроси.„БСП никога не е била за 100% приватизация. Приватизирано е почти всичко вече- от образованието до болниците”, това каза пред свищовлии народният представител от левицата Валери Жаблянов. По думите му разликата в доходите между България и Полша е няколко пъти, а само допреди 25 години,  сме били на сходно ниво. Това, според него, е доказателство, че драстично изоставаме. „Визия за България” поставя основните въпроси- кой, как и с какви средства ще направи промяната. Достойнството й е в нейната цялост”, категоричен бе той и допълни, че в момента има фрагментарност в управлението на България. „Политиката е разговор за бъдещето. Имаме пропагандно правителство, което работи без програма”, каза депутатът от левицата Красимир Янков. Той беше категоричен, че в момента има само няколко фамилии в страната, които са свръхбогати, за сметка на всички останали. „Всеки българин следва свободно да взима решения, а свободата за избор е заплашена у нас”, добави Янков. Според народния представител Иван Иванов, годините на прехода са ограбили българите, а Бойко Борисов и неговото правителство са апотеоз на падението на страната ни през тези години. И лично той носи отговорност за това, тъй като 10 г. управлява държавата. „Именно затова, ние даваме възможност да излезем от кашата с алтернативата „Визия за България”, като тя трябва да е основата на бъдещото развитие на нашата родина”, категоричен бе той. Народният представител Нона Йотова заяви, че махането на Алековия Бай Ганьо от учебниците е следствие на това, че управляващите са се идентифицирали с него.Свищовлии поставиха множество въпроси, като неравнопоставеността в осигуряването на държавните служители и работещите в частния бизнес. Те препоръчаха политиците да мислят повече за децата и тяхното обучение.„Много хора не виждат смисъл да останат в България. Всички виждаме посоката, в която върви страната. На България й трябва радикална промяна – реформа във всеки сектор. Единственият, който има разума да намери посоката, е българският народ. Затова сме тръгнали на срещи във всеки град“, каза народният представител Явор Божанков в Гарна Оряховица. Той обясни, че в края на поредицата срещи, БСП ще предложи на българския народ визия за десетилетия напред.  „На никого не му харесва какво се случва в държавата. Управляващите работят на парче, толкова могат. Часовникът на ГЕРБ тиктака на обратно. Важна е по какъв път тръгваме след тях“, каза Иван Ченчев. Той посочи, че Визията и идеите в нея са разработени не само като чисто партиен документ.“ Документът е надпартиен и ще послужи не само за следващия управленски мандат, а на цялата държава за дълго време. За 127 години БСП е превеждала България през тежки времена, вярвам, че ще продължим да го правим“, каза народният представител.„Не може и бедният, и богатият да плащат един и същ данък върху доходите. Богатите трябва да плащат повече. Търсим справедливост“. Така описа визията за промени в данъчната политика Георги Свиленски. Той подчерта, че предложението на БСП е за въвеждане на прогресивно подоходно облагане, но без да се променят корпоративните данъци.  Идеите на БСП в образователната и здравната сфера представи проф. Анелия Клисарова. „Българското образование е децата да бъдат в училище като част от тяхното възпитание. Българският учител трябва да бъде модел за подражание. И чак след това е мястото на съвременните технологии“, каза народният представител. Според БСП държавата трябва да има ангажимент към общинските и държавните училища и да не финансира частните. „Здравето не е търговия! За една болница кое е по-важно – търговската или медицинската част? Категорични сме, че болниците няма да са търговски дружества“, каза още Клисарова.„Предлагаме нова философия на управление на държавните предприятия – да се премахнат политическите назначения от политическите кабинети!“, каза Кольо Милев пред гражданите от Горна Оряховица.", "date": "2018.09.20", "title": "Христо Проданов: България, от майка, се превръща в мащеха за младите хора"}
{"url": "http://www.cross.bg/zadurzhanite-nezakonen-poiska-1584280.html", "text": "/КРОСС/ Прокуратурата ще поиска постоянен арест на задържаните за незаконен добив и търговия на дървесина в Своге.До момента разследването е установило, че четвърт милион лева е печалбата само за последната година на групата, водена от столичния шеф на дирекцията на горите.Стана ясно също, че единият от задържаните собственици на базата в село Батулия е служител на Министерството на правосъдието. Групата е притежавала огромно количество незаконен боен арсенал. Задържаните ще отговарят пред съда и за умишлени палежи на автомобили.", "date": "2018.09.20", "title": "Прокуратурата ще поиска днес постоянен арест за задържаните за незаконен добив на дърва"}
{"url": "http://www.cross.bg/internet-avgyst-klienti-1584305.html", "text": "/КРОСС/ В сезона на летните отпуски 270 хиляди битови клиенти на „ЧЕЗ Електро България“ АД използваха банките, интернет, терминални устройства или мобилния си телефон, за да платят сметките си за ток, като броят на транзакциите за периода юни - август е 798 608, с което достигна близо 18% от общия брой плащания през тези месеци. От тях 67 764 плащания са извършени по банков път, като през август при тях статистиката отбелязва ръст с 19% спрямо миналата година. През август се регистрира и ръст от 21% при интернет плащанията – над 178 000, спрямо същия период на 2017 г.Безкасовите начини на плащане спестяват време и усилия на потребителите и ги правят независими от мястото и работното време на касите. През последните години устойчиво нараства броят на клиентите на ЧЕЗ, които предпочитат да бъдат обслужвани от разстояние. Средно на месец 266 202 клиенти на „ЧЕЗ Електро България“ АД се възползват от предлаганите от Дружеството 9 начина за безкасово плащане - по банков път чрез директен дебит, банкомат или платежно нареждане, по интернет чрез интернет банкиране, системите на ePay.bg, ОББ, Icard.bg и Транскарт или директно през сайта на ЧЕЗ, с sms през системите на ePay и Icard, които дават на клиентите и достатъчно сигурност.Подробна информация за възможностите за различните видове плащания може да се получи в най-близкия Център за обслужване на клиенти на „ЧЕЗ Електро България“ АД, на телефонна линия 0700 10 010, на info@cezelectro.bg, както и на сайта на компанията, секция „За клиента“. ", "date": "2018.09.20", "title": "27 0000 битови клиенти на ЧЕЗ Електро предпочетоха да платят безкасово сметките си за ток през лятото"}
{"url": "http://www.cross.bg/tema-zhivo-karnobat-1584272.html", "text": "/КРОСС/ БНТ, „Сутрешен блок\"Тема: На живо от Роженския манастир: истории за скрити съкровища ли са причина за обирите в храмове?Тема: Прогнозата и синоптиците - новият директор на Института по метеорология и хидрология проф. Пламен Нинов - Първо за БНТТема: След поредния инцидент- кой гарантира сигурността на асансьорите?Тема: По линията Русия-Израел - коментар на Елена Поптодорова;Тема: Папа Франциск нарече секса \"дар Божи\" - как разчитаме смисъла на светите думи;Тема: Българи преобличат в светлина Бранденбургската врата - как ще изглежда?Минути от архива - неизлъчвани кадри от сватбата на гръцкия крал Константин; БТВ, \"Тази сутрин\"Тема: За съдбата на АЕЦ „Белене\" и цената на природния газ - в студиото енергийният министър Теменужка Петкова;Тема: На живо от кулоарите на Народното събрание: Сблъсък между ГЕРБ и БСП за министерските оставки;Тема: Как се променя Турция след победата на Ердоган? И увеличава ли се мигрантският натиск по границата с южната ни съседка? Гост посланикът в Анкара Надежда Нейнски;Тема: Докъде стигна разследването след акция „Милионери\"? Коментар на бившия шеф на националното следствие Бойко Найденов;Тема: Идва ли края на правителствената криза и успешни ли ще са новите министри? Коментар на проф. Антоанета Христова.Нова телевизия,  „Здравей  България\"Тема: \"Защо синът на кмета на Карнобат се озова в ареста заедно с Миньо Стайков?\" - говори защитата на един от задържаните в аферата \"Карнобат\"Тема:Може ли държавата да накара търговските вериги да продават хляба без печалба, за да не се повишава цената и ще има ли фалити на хлебопроизводители?Тема: Отстъпление от европейските ценности ли ще бъде, ако кабинетът приеме позиция в подкрепа на Унгария и Виктор Орбан?Тема: камериерка в Слънчев бряг твърди, че е била нападната от управителка на хотел - на живоТема: Детски игри с опасни съставки на пазара. Как да ги разпознаем и какви рискове крият? Отговорите в \"На твоя страна\" с Георги Георгиев.Тема: Защо в наскоро ремонтиран подлез в София няма рампа за детски колички и инвалиди? Румен Бахов на живо.Тема: Какво е доверието в управляващите и президента след последните политически скандали? Анализ на социолога Димитър Ганев.Тема: Смяна на местата. Как ще премине гласуването на оставките на старите и назначенията на новите министри? - на живоТема: Какво може да накара българите с образование и опит от чужбина да се върнат да работят у нас? ", "date": "2018.09.20", "title": "Теми и гости в ефира"}
{"url": "http://www.cross.bg/zhivotut-vdishvaniya-broya-1584270.html", "text": "/КРОСС/ Животът не се мери с броя вдишвания, а с моментите които спират дъха ни! Джордж Карлин", "date": "2018.09.20", "title": "Животът не се мери с броя вдишвания, а с..."}
{"url": "http://www.cross.bg/irlandiya-beshe-severna-1584276.html", "text": "/КРОСС/ Великобритания беше ударена от първата мощна буря за този сезон. Двама души са загинали, а 200 хиляди останаха без ток.  В Северна Ирландия и Шотландия бурята „Али” повали дървета и  блокира пътища. Повече от 50 полета бяха отменени. Скоростта на вятъра достигна 225 километра в час.В Ирландия загина около 50-годишна швейцарска туристка, чиято каравана беше отнесена от вятъра и падна от стръмна скала.Мъж на около 20 години загина в Северна Ирландия при падането на дърво в парк.", "date": "2018.09.20", "title": "Силна буря във Великобритания: Двама души са загинали, над 200 хиляди са без ток"}
{"url": "http://www.cross.bg/evstatiii-zhena-sinovete-1584266.html", "text": "/КРОСС/ Житие на св. великомъченик Евстатий Св. великомъченик Евстатий живял през втората половина на първия и първите десетилетия на втория век. Като езичник носел името Плакида. Бил прославен римски пълководец при царуването на императорите Тит и Траян. Неговият жизнен път изглежда твърде необикновен. Като праведния Иов в Библията той минал през много изпитания, но не паднал духом. Напротив - колкото повече бил поразяван от удари в живота, толкова повече крепнел и растял духом. По своите нещастия, като по стъпала, се изкачвал все по-нагоре, докато стигнал до мъченическия венец. Евстатий расъл в езичество. По природа със здрав разум и чиста душа, той скоро разбрал цялата суетност и лъжовност на езичеството. Спасителят е казал: \"Блажени чистите по сърце, защото те ще видят Бога\". И чистият по сърце Евстатий, осенен от особено небесно откровение, познал истинския Бог. Той приел свето Кръщение заедно с жена си Теопистия и синовете си Агапий и Теопист. Прекарвал живота си в благополучие. Скоро обаче се заредили и изпитания. Историята на благочестието свидетелства, че никой не е удостояван с Небесното царство без венеца, изплетен от тръните, с които е осеян земния път. По трънлив път трябвало да мине и Евстатий със семейството си, за да се спаси. Първото изпитание у него било това, че изгубил цялото си богато имущество и измрели всичките му слуги. За него било особено тежко да изпадне изведнъж в крайна бедност и да се лиши от помощниците си. Към големите материални лишения се прибавили оскърбленията от предишните му приятели. Станал последен бедняк, той узнал, че повече от тях са обичали в него само богаството му. Те го изоставили в нещастието. Готови били да обвинят него за постигналите го беди. Евстатий преживял това много тежко. Не възроптал против Бога. Решил да напусне родината си заедно с цялото си семейство. Не искал да живее повече там, гдето станала печалната промяна в живота му. Не можел да понася това, че хората изменили коренно отношенията си към него, към жена му, към синовете му. Той заминал за Египет, гдето можел да скрие своя сан. Заел се с надничарска работа, за да прехранва семейството си. Тук обаче го сполетяла още по-голяма беда: разбойник отвлякъл жена му, а синовете му се изгубили в пустинята. Евстатий прекарал в Египет 15 години в мъки, лишения и труд. С постоянна молитва уталожвал скръбта по загубените скъпи същества. С устойчива покорност на Божията воля, с несъмнена надежда на Бога и със съзнание за краткостта на земните изпитания и с вяра в обещаната блажена вечност Евстатий водел живот, достоен за званието християнин. И Бог го възнаградил щедро за високите му добродетели. Св. Евстатий. Икона от XVI в. Днес в музей на гръцката иконопис във Венеция. Източник: istitutoellenico.org.В това време варвари застрашавали столицата на империята - Рим. Император Траян си спомнил за бившия военачалник Плакида, който не веднъж отблъсквал с успех враговете. Заповядал да го намерят, за да му повери наново командването на войската. Евстатий бил открит и доведен в Рим. Императорът го приел с почести и го назначил за върховен началник на римската войска. Походът срещу варварите завършил с блестящ успех. Евстатий се връщал тържествено в Рим начело на победоносната войска. При това завръщане той имал голямо щастие: в лицата на двама прекрасни момци - войници открил своите синове, а в лицето на една жена, която прислужвала във войската - своята съпруга. Овчари били отървали синовете му от нападналите ги в пустинята зверове и ги отгледали като свои чеда. Бог бил избавил жена му от нейния пленител, като го наказал със смърт. Вестта за това чудно събитие се разпространила бързо измежду войниците. И цялата войска споделила радостта на своя любим военачалник. Като че ли нищо вече не могло да помрачи тая радост - радостта на събралите се наново след толкова тежки години съпруг, съпруга и синове. Но кратко е земното щастие. Кратко се оказало то и сега за тия Божи човеци. То блеснало за миг, за да ги укрепи за още по-голямото изпитание, което им предстояло, за да направи още по-скъпоценна пред Бога и човеците тяхната жертва. Войската пристигнала в столицата. Новият император Адриан, който наследил умрелия Тит, приел с големи почести удържалите славна победа над варварите и пожелал да отпразнува това събитие чрез тържествено жертвоприношение на езическите богове. Насъбрали се за вземат участие в това празненство всички войници, всички граждани на Рим, които все още вярвали в езическите богове. Само Плакида, главният виновник на честваното събитие, не се оказал в храма ... - А къде е Плакида? - запитал императорът, който веднага забелязал отсъствието му. Адриан наредил веднага да го извикат. Запитал го: - Защо не вземаш участие в благодарственото жертвоприношение на боговете? - Аз съм християнин - отговорил Евстатий. - Почитам единия мой Бог - Господ Иисус Христос. Нему благодаря. Него славя. Аз знам, че Той изпрати Своята помощ за победа над враговете ... Разгневен от тоя отговор и разярен до крайност от съпротивата на Евстатий да вземе участие в езическото празненство, тоя жесток гонител на християните, император Адриан, не пощадил прославения с победи и любов от народа военачалник. Лишил го от военен сан и заповядал да го предадат заедно с цялото му семейство на зверовете в цирка. За изумление на многобройните посетители в цирка зверовете не се допрели до Евстатий, до жена му и синовете му. Тогава тия твърди и неустрашими изповедници на името Христово, укрепени от вярата, че временната нова среща на тяхното семейство е само начало на тяхното вечно съединение в обителите на Небесния Отец, с радост приели следващото наказание - да бъдат хвърлени в нагорещена пещ. Тук те се сдобили с блажена мъченическа смърт. Телата им останали невредими в огъня. Благочестиви християни ги погребали с почести. Това станало в 126 година. Светите мощи на тия великомъченици - Евстатий, жена му и синовете му, се намират в Рим, в църквата \"Св. Евстатий\".", "date": "2018.09.20", "title": "Св. вмчк Евстатий и семейството му  "}
{"url": "http://www.cross.bg/izvesten-voiiski-izbyhva-1584267.html", "text": "/КРОСС/ На днешната дата през 622 г. Мохамед и негови последователи се преселват от Мека в Медина, което се смята за начало на арабското летоброене. През 1378 г. с избирането за Климент VII за алтернативен папа пламва разкол в католическата църква, известен като Великата схизма (папската схизма), резултат от преместването на папството от Авиньон в Рим. През 1444 г. армия от Кръстоносци навлиза в българските територии, като преминава река Дунав при Оршова. През 1519 г. португалецът Фернандо Магелан потегля от Испания на околосветско пътешествие, завършило през 1522 г. и установило кълбовидната форма на Земята и единството на Световния океан. През 1870 г. италианските войски завземат Папската област и влизат в Рим, като го обявяват за столица на кралство Италия. През 1891 г. в Спрингфийлд, Масачузетс е създаден първият автомобил с бензинов двигател. През 1916 г. е издигната кандидатурата на Иван Вазов за Нобелова награда за литература за 1917 г. През 1918 г. по време на Първата световна война избухва бунт сред отстъпващите български войски, известен като Войнишко въстание. През 1942 г. Холокост: за два дни германски части на СС избиват в западното украинско градче Летичев около 3000 евреи. През 1949 г. е съставено първото правителство на Федерална Република Германия. През 1979 г. с държавен преврат е свален Жан-Бедел Бокаса - диктатор на Централноафриканската република, обявил се за император. През 1990 г. Южна Осетия се обявява за независима от Грузия държава. През 2003 г. в Латвия е проведен референдум, за да се реши дали страната да се присъедини към Европейския съюз. През 2008 г. самосвал с експлозиви избухва пред хотел Мариот в Исламабад, Пакистан, като убива 54 души и ранява 266 други.", "date": "2018.09.20", "title": "20 септември в историята "}
{"url": "http://www.cross.bg/chasa-sofiyaot-bulgariya-1584269.html", "text": "/КРОСС/София.От 09.30 часа в Интер Експо Център държавният глава Румен Радев ще открие единадесетото годишно издание на форума „Кариера в България. Защо не?\".***София.От 14.30 часа на „Дондуков\" 2 държавният глава ще удостои с Орден „Стара планина\" първа степен извънредният и пълномощен посланик на Република Полша в Република България Кшищоф Краевски за неговите заслуги за задълбочаването и развитието на българо-полските отношения.***София.От 11.15 часа в залата на Министерството на туризма министърът на туризма Николина Ангелкова и министърът на труда и социалната политика Бисер Петков ще подпишат споразумение за сътрудничество между двете министерства. Документът създава възможности за обучение и професионална квалификация на кадри за туризма.***София.От 09.00 часа ще се проведе заседание на Народното събрание.***София.От 09.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.***София.В 09.30 часа в Централния военен клуб заместник-министърът на отбраната Анатолий Величков ще участва в откриването на националната конференция с международно участие „Отбранителната индустрия лидер на иновациите в България\". Събитието е под патронажа на вицепремиера по обществения ред и сигурността и министър на отбраната Красимир Каракачанов и министъра на икономиката Емил Караниколов.***София.От 09.30 часа ще се проведе заседание на Пленума на ВСС.***София.От 09.30 часа в хотел КООП ще се състои заключителна конференция на Българо-швейцарската програма за сътрудничество в борбата с трафика на хора и реинтеграция на жертвите.***София.От 09.30 часа 14 състав на СГС ще гледа делото срещу Драгомир Д., обвинен за двойното убийство на строителните предприемачи в кв. „Витоша\".***София.От 09.30 часа 26 състав на СГС ще гледа делото срещу Валентин Д., Лина А. и Мая С. (длъжностно присвояване в особено големи размери).***София.От 09.30 часа 2 състав на СГС ще гледа делото срещу шестима лекари, обвинени за смъртта на родилката Деяна Г.***София.От 10.00 часа в Резиденция „Бояна\" в дом №2 ще се проведе втората част на конференцията на тема „Възможности и перспективи за развитие на публично-частното партньорство\" - уъркшоп по основни въпроси, свързани с публично-частното партньорство в областта на ВиК и пътната инфраструктура.***София.От 10.00 часа 12 състав на Специализирания наказателен съд ще гледа делото срещу Гриша Г., Данаил Г., Емилия С. и др. за образуване и ръководене на организирана престъпна група.***София.От 10.00 часа 4 състав на Специализирания наказателен съд ще гледа делото срещу Мила Г., Ангел А., Антони Я. и др. за организиране и ръководене на организирана престъпна група.***София.От 11.00 часа 15 състав на Специализирания наказателен съд ще гледа делото срещу Димитринка Ф., Борис Б., Йордан Ч, и др. за организиране и ръководене на организирана престъпна група.***София.В 11.00 часа в централното фоайе на Националния исторически музей ще бъде открита изложбата „Дипломация и доблест\", посветена на 110-годишнина от провъзгласяване на Независимостта на България.***София.От 11.15 часа в залата на Министерството на туризма министърът на туризма Николина Ангелкова и министърът на труда и социалната политика Бисер Петков ще подпишат споразумение за сътрудничество между двете министерства. Документът създава възможности за обучение и професионална квалификация на кадри за туризма.***София.От 12.00 часа в Националния пресклуб на БТА ще се състои пресконференция на тема „Аз пазя горите и орлите на България\".***София.От 12.00 часа с официална церемония ще бъде открита обновената база на ямболското СУ „Св. Климент Охридски\".***София.От 13.30 часа 8 състав на СГС ще гледа делото срещу Десислава Д. (пране на пари).***София.От 14.00 часа в зала „Изток\" на Народното събрание ще се проведе дискусия във връзка с приетите на първо гласуване промени в Закона за задължителното депозиране на печатни и други произведения, свързани с прозрачността на собствеността на медиите и нейното значение за гарантиране на свободата на словото и превенцията на фалшивите новини.***София.От 14.00 часа 11 състав на Специализирания наказателен съд ще се гледа делото срещу Андрей З., Костадин Г. и Николай Н. за организиране и ръководене на организирана престъпна група.***София.В 14.00 часа в мраморно фоайе на зала „България\", ще се проведе пресконференция по повод VIII-мия международен музикален фестивал „Пиано екстраваганца\".***София.От 15.00 часа в зала „Триадица\" в „Гранд Хотел София\" ще бъдат подписани оперативните споразумения за изпълнение на Фонд градско развитие. Избраните финансови посредници са Обединение „Фонд за устойчиви градове\" и „Регионален фонд за градско развитие\".***София.От 16.00 часа в София Тех Парк ще се проведе дигитален форум на тема „Икономика 4.0.***Асеновград. От 12.30 часа в с. Тополово ще бъде открита паметна плоча на д-р Иван Василев. От 13.00 часа на паметната плоча на загиналите във войните в с. Тополово ще бъде отслужена заупокойна литургия и военен ритуал по случай 100 години от края на Първата световна война.***Асеновград.От 17.30 часа в Градската библиотека ще бъде представен поетичният сборник за незрящи „Докосване\" на Красимир Ортакчиев - съвместен проект на ЛК „Орфей\" при НЧ „Св. преп. П. Хилендарски\" и Съюз на слепите.***Благоевград.От 11.30 часа в Професионална гимназия по текстил и лека промишленост Гоце Делчев\" зам.-министър Дeница Сачева и д-р Милен Врабевски ще открият нова компютърна зала.***Бургас От 11.00 часа, в Общинския съвет на БСП-Бургас, ще се проведе пресконференция с участието на Атанас Зафиров - член на ИБ на НС на БСП, Стойко Танков - председател на Областния съвет на БСП-Бургас, Емил Георгиев - председател на ПК \"Екогласност\" и Румен Николов - областен координатор на ПК \"Екогласност\" за област Бургас.***Бургас.В 11.00 часа в Окръжен съд - Бургас ще произнесе с присъда по делото за убийството на Никол, в асансьорна кабина на блок в к-с „Меден рудник\".***Бургас От 20.00 часа в Летния театър ще бъдат закрити Музикално - поетичните вечери „Памет за Емил Чакъров. 70 години от рождението на Маестрото\".***Бургас.От 18.30 часа в зала „Младост\" ще се състои контролен мач между волейболния шампион „Нефтохимик\" и турския гранд „Галатасарай\".***Варна.От 10.00 часа в залата на Община Варна ще се състои начална пресконференция по проект „Подобряване качеството на атмосферния въздух в община Варна - фаза 1.***Варна.От 10.30 часа в заседателната зала на УМБАЛ \"Св. Марина\" - Варна ще се проведе пресконференция, на която детски ендокринолози, начело с проф. д-р Виолета Йотова, ще обявят резултатите от кампанията за ранно откриване и навременно лечение на състояния с проблемен растеж при деца, която се провежда през последната година.***Варна.От 11.00 часа в зала „Одесос\", Археологически музей - Варна, ще се състои пресконференция във връзка с новата изложба „Пясъчни замъци и бетонни курорти - миниатюрна ваканция в миналото на България\". Изложбата е подготвена от Музея на хотелиерството и ресторантьорството във Финландия, заедно с посолството на България във Финландия.***Варна.От 12.30 часа в Областна администрация ще се състои брифинг на вицепремиера Валери Симеонов по повод отчитането и протичането на летния сезон.***Варна.От 18.30 часа в Зала 2 на галерия „Ларго\" ще бъде открита самостоятелна изложба - графика на украинския художник Константин Антюхин. Експозицията носи името „Метаморфози\".*** Велико Търново. От 17.30 часа в Изложбени зали „Рафаел Михайлов\" ще бъде представена „Без граници\"/ „Nolimited\" - изложба на Николина Джановска и Гордана Хаджи-Николова /Македония/.*** Велико Търново. От 18.30 часа в театралния салон на Военния клуб ще се проведе благотворителен коктейл, организиран от Ротари клуб - Велико Търново и Общината. Събраните средства ще са за възстановяване на помещението.***Враца.От 17.00 часа в малка зала на ХГ „Иван Фунев\" - РИМ Враца ще бъде представена изложба по повод 115 години от рождението на Кирил Буюклийски.***Габрово.Народните представители от „БСП за България\" ще проведат дискусия за „Визия за България\" с гражданите в област Габрово. График на срещите може да прочетете тук.*** Горна Оряховица./с. Драганово. От 10.00 часа в центъра на селото ще започне „Празник на градинаря\".***Добрич.От 19.00 часа в градски парк „Свети Георги\" ще се състои концерт „ТУРНЕТОО\".***Каварна.От 16.00 часа в заседателна зала на Община Каварна ще започнат Националните културни празници „Албена\".***Перник.От 09.30 часа в зала „Панорама\" ще се проведе заседание на Общински съвет - Перник.***Пловдив..От 10.30 до 12.00 часа в Цар-Симеоновата градина ще се проведе традиционният детски празник по повод Седмицата на мобилността. Ще бъдат обособени няколко къта с дейности за деца от 6 до 9 години. Планирани са състезания по скоростно и майсторско каране с велосипеди, тротинетки и ролери, рисунка на асфалт, забавни състезания по безопасност на движението. *** Пловдив..От 15.30 часа учениците от ОУ „Васил Левски\" са приготвили открит урок „Комбинирай, движи се\", който ще се проведе на специализираната площадка по безопасно движение в двора на училището по повод Седмицата на мобилността. По атрактивен начин те със своите учители ще покажат как можем да се придвижваме в градски условия, използвайки алтернативен транспорт, като не замърсяваме околната среда.***Пловдив.Общинските съветници от ГЕРБ - Пловдив ще проведат приемни с граждани, както следва: Ясен Михайлов, Дамян Петров, Петър Попов от 17.30 до 19.00 часа в офиса на ГЕРБ в район „Западен\" на ул. „Царевец\" № 9; Гошо Къчков, от 17.30 до 19.00 часа в офиса на ГЕРБ в район „Северен\" на бул. „Марица\" №91. Пенчо Малинов, от 17.00 до 18.30 часа в офиса на ГЕРБ в район „Източен\" на ул. „Коста Паница\" №5; Веселин Маневски, от 16.00 до 18.00 часа в офиса на ГЕРБ в район „Южен\" на ул. „Академик Петър Динеков\" № 1А.*** Пловдив..От 18.00 часа, в салона на в НЧ „Възраждане\" ще се проведе литературно четене с участието на членове на Дружеството на писателите, които се осъществяват по проекта „Писателите и Пловдив\". Публиката ще има възможност да се срещне с 10 пловдивски автори.***Русе.Общинските съветници от ГЕРБ-Русе ще имат приемни за граждани от 17.30 часа в града. В централния офис на партията, намиращ се на ул. „Чипровци\" № 2, на въпроси на хората ще отговарят проф. Васил Пенчев и Богдан Донев. В клуба, намиращ се на ул. „Доростол\" № 1, жителите на общината ще могат да поставят своите проблеми пред доц. Сашо Нунев и Илиян Илиев. Димитър Кънчев и Бедрос Пехливанян ще са на разположение на хората за актуални проблеми в клуба, намиращ се в кв. „Чародейка\", комплекс „Чародейка\", ет. 2. Владислав Атанасов и Марияна Данова - Иванчева ще бъдат в клуба на ул. „Отец Паисий\" № 4, а Събина Павлова - в клуба на ул. „Илинден\" № 7 в кв. „Дружба 3\" /до комплекс „Олимпия\"/.***Сливен. От 11.00 часа в зала „Георги Данчев\" на областната администрация в Сливен ще се състои пресконференцията на „МатиБолгария\". В нея ще участва председателят на сдружението Дора Пондалова и членове на новоизбрания управителен съвет. Ще бъде представен и новият брой на вестник „Сливен\", който „МатиБолгария\" издава в навечерието на всяка сливенска родова среща.*** Сливен. От 17.30 часа министърът на образованието Красимир Вълчев ще се запознае с хода на ремонтите в двата Регионални учебно-тренировъчни центъра по безопасност на движението, които тепърва ще се създават.*** Сливен. От 19.00 часа в зала „Сливен\" Сливенският симфоничен оркестър открива новия си творчески сезон.***Стара Загора.От 10.00 часа в Регионалния пресклуб на БТА, държавна опера Стара Загора ще даде пресконференция относно първата премиера за новия Сезон- „Малкият принц\".***Стара Загора.От 18.00 часа в РБ „Захарий Княжески\" ще бъде открита колективна изложба „Природни състояния\" (живопис, графика, рисунка, скулптура, фотография). Изложбата ще остане до 20 октомври 2018 г.***Стара Загора.От 19.00 часа в Драматичния театър ще се състои премиера на постановката „Сватбата на Фигаро\".***Сухиндол.От 18.00 часа в читалището на град Сухиндол народните представители от „БСП за България\" - Дора Янкова, Донка Симеонова и Даниел Йорданов ще проведат дискусия за „Визия за България\" с гражданите.***Търговище.Народните представители от „БСП за България\" ще проведат дискусия за „Визия за България\" с гражданите в област Търговище. График на срещите може да прочетете тук.***Хасково.В ХГ „Ат. Шаренков\" ще бъде представена изложба „Поздрави от ... Италия и България\". В РИМ - Хасково ще бъде показана изложба „Идентичност между символика и цветове\". Входът за двете изложби е свободен.***Ямбол.Министърът на образованието и науката Красимир Вълчев ще бъде на работно посещение в Ямбол. В 12.00 часа министърът ще посети СУ „Св. Климент Охридски\", в което приключи цялостен ремонт, финансиран по ОП „Региони в растеж\". По-късно министър Вълчев ще посети и ОУ „Д-р Петър Берон\", както и учебна практика на ученици в дуална форма на обучение. ", "date": "2018.09.20", "title": "Предстоящи събития в страната за 20 септември"}
{"url": "http://www.cross.bg/rodeni-na-septemvri-1584271.html", "text": "/КРОСС/ Нено Димов, министър на околната среда и водитеПламен Димитров, президент на КНСБ Снежана Ботушарова, юрист, бивш съдия в Европейския съд по правата на човека Трендафил Величков, бивш областен управител на Пазарджик", "date": "2018.09.20", "title": "Родени на 20 септември"}
