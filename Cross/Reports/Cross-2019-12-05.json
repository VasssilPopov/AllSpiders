{"url": "http://www.cross.bg/naym-sotzialnite-aktyorut-1619599.html", "text": "/КРОСС/  Актьорът от хитовия сериал „Откраднат живот\" Наум Шопов стана баща. Приятелката му Теа Минкова роди момиченце.Дъщеричката на Наум и Теа се казва Амая. Актьорът сподели и две снимки на новороденото в социалните мрежи.Двойката съобщи новината, че очаква първото си дете с една и съща снимка в официалните им профили в социалните платформи Instagram и Facebook. ", "date": "2019.12.05", "title": "Наум Шопов стана баща"}
{"url": "http://www.cross.bg/borisov-bulgariya-petkov-1619606.html", "text": "/КРОСС/  Премиерът Борисов е виновен България да стане газовозависима държава. Това коментира пред медии в Плевен председателят на ПП АБВ Румен Петков по повод вчерашните събития с обвинението на руския президент Владимир Путин, че България бави изграждането на \"Турски поток\" и отговорът на българския му колега Бойко Борисов.„Февруари месец на тази година ние от АБВ сме предупредили, че „Турски поток\" няма да бъде изграден в срок с темпото, в което го прави правителството и че с тези си действия правителството ще реализира най-големия провал на България - може да ни остави на 1 януари 2020 г. без газ. С вчерашното си изявление президентът Путин каза, че ние може да бъдем въобще извадени от газовата карта на Европа. И то, поради престъпните действия на дуета Станишев - Борисов\", посочи Румен Петков.И допълни, че изявлението на Владимир Путин - че ще търси южно решение, идва само да покаже, че сме изгубили 200 млн. лв. годишно транзитни такси с построяването на „Турски поток\". Петков уточни, че тези 14 млрд. куб метра, които Турция си доставя сега пряко от Русия, са минавали през България, а 10 млрд куб. метра, които трябва да транзитираме сега за Сърбия и нагоре ние сме на път да загубим, ако бъде построена южната връзка, с което губим още 100-150 млн. лв. транзитни такси. Т. е. Борисов нанася тежък удар върху бюджета и България става газовозависима държава, подчерта Румен Петков. Според него фразата на Борисов, че „Всеки може да ни заобикаля\", всъщност е манталитетът Борисов. „Него всички искат и го заобиколят - Фолксваген, Хюндай, инвеститорите които си изнесоха бизнеса от Варна в Румъния и т. н. Проблемът е, че така заобикалят България. И като ни заобиколят с газта освен, че ще загубим повече от 350 млн. лв. транзитни такси годишно, и трябва да знаем, че това го дължим изцяло на Борисов и неговия слугинаж на интересите на Украйна. Борисов обслужва натиска на чужди сили, които нямат нищо общо с българския държавен и обществен интерес\", категоричен е Петков.", "date": "2019.12.05", "title": "Румен Петков в Плевен: Бойко Борисов е виновен България да стане газовозависима държава "}
{"url": "http://www.cross.bg/leva-razmer-kriteriii-1619607.html", "text": "/КРОСС/  Минималният размер на основната заплата за най-ниската длъжност, предвидена за заемане от държавен служител, става 610 лв. от 1 януари 2020 г., реши парламентът. Депутатите гласуват в момента на второ четене законопроекта за държавния бюджет на Република България за догодина. В момента минималната заплата в държавната администрация е 560 лева, предаде БТА.Повишава се подоходният критерий за получаване на детски надбавки с 10 лв. През следващата година при средномесечен доход за предходните 12 месеца, по-нисък или равен на 410 лева на член от семейството, детските надбавки ще се отпускат в пълен размер, а при средномесечен доход от 410 до 510 лева - помощта ще се отпуска в размер на 80 на сто. Месечният размер на детските надбавки се запазва същият като през 2019 г. В момента той е 40 лева за едно дете.Георги Гьоков /\"БСП за България\"/ посочи, че подоходният критерий препятства голяма част от семействата да получават помощи за деца. По думите му вдигането на този критерий с 10 лева едва ли е нещо значимо, предвид повишаването на минималната работна заплата.Депутатите утвърдиха обща годишна квота за предоставяне на ваучери за храна по Закона за корпоративното подоходно облагане в размер на 350 млн. лв. По предложение на ГЕРБ първоначално заложената сума беше завишена с 30 млн. лева - от 320 на 350 млн. лева. ", "date": "2019.12.05", "title": "Увеличават с 10 лв. подоходният критерий за получаване на детски надбавки"}
{"url": "http://www.cross.bg/plenarna-glasyvaneto-zala-1619611.html", "text": "/КРОСС/  Депутатите решиха партийната субсидия за 2020 г. да бъде 8 лв. на действително получен глас, предаде БГНЕС.\"За\" гласуваха 182 народни представители, \"против\" - 1 и \"въздържали се\" - 1, с което предложението бе прието.От ДПС не участваха в гласуването, тъй като напуснаха пленарна зала преди гласуването.\"Не сме отричали необходимостта от партийни субсидии, но не и когато става въпрос за изнудване. С колегите от Обединени патриоти постигнахме съгласие да влезем в пленарна зала и отново да дискутираме субсидията, като те настояха да се подкрепи предложението на БСП. За нас е приоритет следващата година да има устойчив и предвидим бюджет\", съобщи министърът на финансите Владислав Горанов след среща с Менда Стоянова. ", "date": "2019.12.05", "title": "Партийната субсидия става 8 лева"}
{"url": "http://www.cross.bg/dobrinishte-septemvri-vlak-1619589.html", "text": "/КРОСС/  В специален Коледен влак ще се превърне теснопътната композиция „Родопи\" на 14-и декември. Всеки избрал да се повози с живописната теснолинейка в съботния ден, ще се срещне с Дядо Коледа и Снежанка, които ще пътуват с влака по целия маршрут от Септември до Добринище и от Добринище до Септември. За най-малките пътници белобрадият старец е подготвил много подаръци и специални изненади.Инициативата за организирането на Коледния влак е на Гражданско сдружение „За теснолинейката\", която ще се проведе за втора поредна година с подкрепата на БДЖ.Пътническият влак „Родопи\" заминава от гара Септември в 08:45 ч. и пристига в Добринище в 13:31 ч. В обратното направление влакът с Дядо Коледа и Снежанка ще потегли от гара Добринище в 14:15 ч. и ще пристигне в гара Септември в 19:21 ч.За специалното Коледно пътуване от БДЖ ще осигурят допълнителен вагон към теснопътната композиция.Цената на билета за пътуване по целия маршрут е 6,50 лв. в една посока. Децата до 7-годишна възраст пътуват безплатно.Билети за пътуването могат да бъдат закупени от билетните каси в гарите в страната или онлайн на следния адрес: https://bileti.bdz.bg/. ", "date": "2019.12.05", "title": "Дядо Коледа ще пътува във влак „Родопи” от Септември за Добринище"}
{"url": "http://www.cross.bg/borisov-boiiko-premier-1619591.html", "text": "/КРОСС/  Министър-председателят Бойко Борисов изпрати съболезнователна телеграма до украинския премиер Олексий Гончарук по повод пожара в сградата на Одеския колеж по икономика, право и хотелско-ресторантски бизнес. До този момент вследствие на инцидента има една жертва, десетки са пострадали и безследно изчезнали. Премиерът Борисов изразява своите искрени съболезнования за случилото се в Одеса. „Бих искал да изкажа чрез Вас своята съпричастност към тревогата на близките на безследно изчезналите и да пожелая скорошно оздравяване на пострадалите\", пише министър-председателят Бойко Борисов в съболезнователната телеграма до украинския премиер.", "date": "2019.12.05", "title": "Бойко Борисов изпрати съболезнователна телеграма до украинския премиер Олексий Гончарук"}
{"url": "http://www.cross.bg/pleven-kralstvo-barmayi-1619590.html", "text": "/КРОСС/  Н. Пр. д-р Хасан Бармауи, почетен консул на Хашемитско Кралство Йордания, бе на посещение в Плевен по инициатива на председателя на ПП АБВ Румен Петков и със съдействието на Анастас Терзобалиев, съветник по отношенията с арабските страни. В рамките на визитата консулът посети Медицинския университет, където се срещна с ръководството на учебното заведение. Д-р Бармауи се запозна със съвременните медицински технологии и учебните програми в различни направления, включително и с тези, които се преподават и на английски език. Медицинският университет в Плевен обучава студенти от над 40 различни държави. Ръководството на университета получи покана от д-р Бармауи за визита в столицата Аман, където пред представителните институции там да бъдат представени възможностите за обучение на йордански студенти, както и възможността за взаимодействие между двете държави в областта на здравеопазването.  Н. Пр. д-р Хасан Бармауи се срещна и с кмета на Плевен Георг Спартански, където консулът представи проектомеморандум за побратимяване на Плевен с третия по големина град в Кралство Йордания - Зарка. Двата града в бъдеще ще се сътрудничат в различни направления, като икономика, култура, земеделие, туризъм, промишленост и образование. Споразумението се очаква да бъде подписано в началото на следващата година, след което се планира организирането на бизнес форум, като следваща стъпка на взаимодействие. На събитието, което ще е с подкрепата на ПП АБВ и председателя Румен Петков, ще бъде представен и пакет от инициативи от наша страна към йорданския бизнес, като фактор за увеличаването на търговското салдо на двете държави. С усилията на почетния генерален консул, Плевен ще бъде деветият град у нас, който ще бъде побратимен с град в Хашемитско Кралство.", "date": "2019.12.05", "title": "Почетния консул на Кралство Йордания посети Плевен по покана на Румен Петков"}
{"url": "http://www.cross.bg/podmenyat-tabelite-registratzionen-1619592.html", "text": "/КРОСС/  Вече не е нужно да се подменят табелите с български регистрационен номер при покупка на автомобил, обявиха от СДВР.От 01.12.2019 влезе в сила промяната на наредбата за регистриране, отчет, спиране от движение и пускане в движение, временно отнемане, прекратяване и възстановяване на регистрацията на моторните превозни средства и ремаркета, теглени от тях, и реда за предоставяне на данни за регистрираните пътни превозни средства.При покупко-продажба или промяна на постоянният адрес, не е нужно да се подменят табелите с регистрационен номер. Подменя се само свидетелството за регистрация. ", "date": "2019.12.05", "title": "ПРИ ПОКУПКА НА КОЛА: Вече не трябва да сменяме номерата"}
{"url": "http://www.cross.bg/predlozhenie-godina-tryavna-1619593.html", "text": "/КРОСС/  \"Българските общини са поставени в незавидно положение. Всяка година говорим за децентрализация, която остава само на хартия. Всяка година говорим за необходимостта да бъдат осигурени повече средства за общините, но това не се случва.\" Това коментира народният представител от ПГ на „БСП за България\" Надя Клисурска. Депутатът от левицата подчерта, че БСП са направили предложение т.н. фискална децентрализация да се реализира - 1/5 от данък общ доход да остава в общините, както и 1/10 от ДДС. „Надявам се това наше предложение да бъде разумно обсъдено и прието от ваша страна\", призова Клисурска.„Нашите предложения касаят Русе и областта. За  Русе е абсолютно необходимо да бъдат отпуснати допълнителни  4 млн. 500 хил.лв. Като народни представители  от града на всяка наша приемна хората се оплакват от състоянието на пътната мрежа и особено на междублоковите  улици, чиито ремонт се отлага с десетилетия. Малките улици остават забравени. За тях няма европроекти\". Това каза Крум Зарков, зам.-председател на ПГ \"БСП за България\" в Народното събрание. Той заяви,че предвидената сума от 1млн. 649 хил. лв за подръжка на уличната инфраструктура е пренебрежително малка и предлага да бъде увеличена с 4 млн. лв. „Други 500 хиляди лв. са необходими за изграждане на уличен канал в кв. „Веждата\". Неприемливо е през  2019г. хората да са принудени да извеждат отпадните си води на уличното платно\", допълни той.Зарков поиска да се отпусне допълнително финансиране и за други  общини в областта. Средствата са необходими за подръжката на читалища и обучителен център за преквалификация на кадри в община Ценово. \"Непрекъснато говорим за обезлюдяване на региони и се чудим как да задържим хората там, но ако не направим необходимото, това няма как да се случи и остават само празни обещания. Това са разходи, които не биват да бъдат спестявани, тъй като се отразяват директно на  живота на хората\", завърши Зарков.„Моето предложение касае увеличаването на парите за община Трявна - става въпрос за изграждането на пречиствателна станция за питейни води\". Това заяви народният представител от ПГ на „БСП за България\" Кристина Сидорова. „От години там съществува воден проблем, през летните месеци жителите на общината остават на воден режим. Това се случи и през тази година\", подчерта Сидорова. Тя каза още, че има направен технически проект и се очаква финансиране. Народният представител припомни, че миналата година, при въпрос към министър Нанков, той е казал, че всичко е готово, остава само източник на финансиране. „Поради ред причини язовирът в Трявна, заедно с пречиствателната станция, отпаднаха. Надявам се народните представители да подкрепят това предложение, за да не стане община Трявна част от онези общини, които са с воден режим\", подчерта Сидорова.„Парите за Министерството на младежта и спорта са крайно недостатъчни. 70 % от средставта са за високи постижения, а останалите 30 са за спорт за учащи и спорт в свободно време, основно отиват за спортните училища\". Това заяви зам.- председателят на ПГ на „БСП за България\" Весела Лечева от трибуната на Народното събрание. По думите й двете предложения на левицата са в посока увеличение на средствата за спорт за деца, подрастващи и млади хора. „Предложенията ни включват актуализация на ПМС 129, което касае  парите за спорта на всяко дете, ученик, студент и курсант - не е актуализирано от 12 години. Другото ни предложение е да се осигурят 3 милиона допълнително средства за спортна дейност и пособия в малките общини\", подчерта Лечева.  ", "date": "2019.12.05", "title": "Надя Клисурска: 1/5 от данък общ доход и 1/10 от ДДС да остава в общините"}
{"url": "http://www.cross.bg/potrebitelite-margaritov-evropeiiskite-1619595.html", "text": "/КРОСС/  Нараства броят на гражданите на Европейския съюз, които заявяват, че са удовлетворени от ефекта, който е имало след като са подали оплакване във връзка с техни покупки. Това заяви председателят на Комисията за защита на потребителите Димитър Маргаритов по ТВ Европа, като се позова на данните от публикувания наскоро от Европейската комисия Индекс на условията за потребителите.Проучването сочи, че повече от 70% от европейските потребители се доверяват на търговците на дребно относно спазването на правата им. В случаите, в които се стига до подаване на жалба, близо 60% свидетелстват за положителен опит с търговците, институциите или органите за алтернативно решаване на спорове.Според Димитър Маргаритов това е резултат и от дългогодишните усилия на европейските институции, които инициираха редица промени в законодателството в последните години в стремежа си потребителите да се чувстват добре, да имат повече права и възможности. „В консуматорското общество, в което живеем, всеки иска да си напазарува хубави неща за сравнително ниски цени и ако нещо се обърка, да има към кого да се обърне, да може да върне това, което си е купил, да си получи обратно парите. И точно това е съвременното потребителско законодателство\", посочи той.Другият ключов извод в Индекса - че повече от половината потребители съобразяват избора си при пазаруване с грижата за околната среда, Маргаритов коментира така: „Всяко модерно нещо привлича хората. Ние трябва да направим така, че тази тенденция да бъде запазена. Надявам се, че това ще стане не само с кампании, които по-скоро имат някакъв популистичен ефект, а с реални мерки, като истински стоки, биопродуктите да са биопродукти, опаковките за рециклиране да са наистина такива, които да могат да бъдат рециклирани. Само тогава ние ще задържим трайно интереса на потребителите към тази тема, а това действително е много важно.\"Председателят на КЗП се спря и на актуалните приоритети на ниво Европейски съюз в областта на потребителската защита. „Основното, върху което в момента се фокусират и европейските институции, и органите по правоприлагане, това е електронната търговия - дигиталният пазар, и най-вече социалните мрежи, през които в момента преминава все по-голям търговски поток\", каза още председателят на КЗП. „Ние трябва да мислим как да направим така, че когато хората водят най-нормален разговор в социална мрежа, да не се създават излишни рискове за това, ако се стигне до сделка, да не могат да върнат стоката или изобщо да не я получат - да нямат потребителските права такива, каквито ги имат на терена на един нормален електронен магазин\", добави той.В студиото на „Европа сутрин\" Димитър Маргаритов обяви и предстоящите в близките месеци акценти в дейността на Комисията за защита на потребителите. Това са кампаниите за проверки във връзка със следновогодишните намаления, зимния туристически сезон, Великденските празници, летния сезон. „Това е един непрекъснат цикъл, при който ние се борим да бъде вярно това, което показва и Индексът на потребителското търсене, публикуван от Европейската комисия. Доверието се повишава, но това не трябва да ни успокоява\", завърши той. ", "date": "2019.12.05", "title": "КЗП: „Близо 60% от европейските потребители свидетелстват за положителен опит след подаване на жалба“"}
{"url": "http://www.cross.bg/nagradi-kategorii-tyrizma-1619594.html", "text": "/КРОСС/  На 6 декември приключва електронното гласуване за четвъртите Годишни награди в туризма-2019 година. Онлайн вотът в надпреварата ще продължи до петък в полунощ. Стартът на гласуването бе даден на 7 ноември и то определя носителите на наградите във всяка от 16-те категории в конкурса на Министерството на туризма. Всеки може да гласува онлайн за един участник в рамките на една категория (отчита се едно гласуване от всеки IP адрес), като може да се подкрепи кандидат от всяка категория.Тазгодишното издание на състезанието е изключително оспорвано и десетки хиляди потребители вече подкрепиха фаворитите си. Отчита се сериозен интерес както от желаещите да дадат вота си и да определят носителите на призовете, така и от участниците в конкурса. Кандидатите, които са допуснати до финалната фаза и се състезават за награди, са близо 100, разпределени в 6 професионални, 5 художествени и 4 специално предназначени за българските общини категории. Категорията „Изборът на българите\" традиционно се определя сред всички туристически обекти, включени  в „100-те национални\" и „50-те малко познати места\". Онлайн гласуването протича при завишен контрол, за да се минимизират възможности за промяна на електронния вот. Експерти следят да не се допуска манипулиране и нерегламентирано генериране на гласове. Подобни действия биха повлияли негативно на съответния кандидат, те се отчитат своевременно и се предприемат мерки за неутрализиране на опитите за нерегламентирано влияние.Четвъртите Годишни награди в туризма-2019 ще бъдат връчени на официална церемония на 16 декември 2019 г. в София от 18:30 часа в Централния военен клуб.  Победителите ще получат статуетка, изобразяваща символа на красотата на България и запазена марка на конкурса - българската роза, изработена от Димитър Германов специално за церемонията.Всички кандидати за отделните категории ще бъдат поканени на събитието. Първото издание на Годишните награди бе през 2016 г. Идеята на призовете е в навечерието на коледните празници заедно - държава, местна власт и бизнес, да отбележим най-добрите примери в туризма през изтеклата година и самото участие на кандидатите в отделните категории и подкрепата, която събират от своите колеги, са свидетелство за ползотворната им работа за каузата на туризма.", "date": "2019.12.05", "title": "На 6 декември приключва онлайн гласуването за Годишните награди в туризма"}
{"url": "http://www.cross.bg/dogovor-ykraiina-tranzit-1619597.html", "text": "/КРОСС/  Планираните за днес преговори за подписване на нов договор за транзит на газ между Русия и Украйна няма да се проведат, съобщава БГНЕС.Министърът на енергетиката на Украйна Алексей Оржел беше предложил проблемът да се обсъди днес. Руската страна прие, при условие, че до тогава „Нафтгаз\" и „Газпром\" се споразумеят за техническите подробности.На 13 декември изтича последния срок, когато Русия и Украйна могат да сключат дългосрочен договор за транзит.Сега действащото споразумение изтича в края на декември. Москва смята, че нов договор е възможен при взаимен отказ от претенции пред международен арбитраж и прекратяване на съдебните дела.Киев заяви, че тези условия са неприемливи.„Нафтогаз\" оценява своите искания към „Газпром\" на 22 млрд. долара.Министърът на енергетиката Александър Новак подчерта, че урегулирането на задълженията „е един от основните елементи\" на бъдещото споразумение. Руският президент Владимир Путин и шефът на „Газпром\" Алексей Милер са на мнение, че Киев предлага неприемливо високи тарифи за транзит при евентуалното подписване на нов договор. ", "date": "2019.12.05", "title": " Провал на преговорите между Русия и Украйна за транзита на газ"}
{"url": "http://www.cross.bg/koli-zhertva-tezhka-1619596.html", "text": "/КРОСС/  Тежка катастрофа на главен път Е-79 край Ребърково взе една жертва. При удара между две коли е загинала жена, научи NOVA.Отсечката е затворена за движение. Леките коли се пренасочват по обходни маршрути, а тировете изчакват на място.Мястото на катастрофата, известно като „турския завой\", е с голяма концентрация на пътно-транспортни произшествия. ", "date": "2019.12.05", "title": "Тежка катастрофа на път Е-79 взе жертва"}
{"url": "http://www.cross.bg/gurdata-muzhete-plovdiv-1619598.html", "text": "/КРОСС/  Ръководителят на Комплексния онкологичен център в Пловдив д-р Парашкев Цветков сподели интересен случай с успех в борбата със заболяването рак на гърдата. Става въпрос за мъж, страдащ от рядко срещаното онкологично заболяване рак на гърдата, който се лекува успешно вече 9 години в КОЦ - Пловдив. Пациентът е бил диагностициран на 49-годишна възраст в максимално напреднал стадий през 2010 година. Имал е засегнати 11 лимфни възли. За щастие не е имало далечни метастази. Минал е през цялото комплексно лечение - операция, химиотерапия,  лъчетерапия, а след това и хормонално лечение, разказа началникът на Първо отделение по медицинска онкология в КОЦ - Пловдив д-р Антоанета Томова. Последните шест години се редуват различни модерни лекарствени терапии. Вече е в относително добро физическо състояние и качество на живот. Ние продължаваме да се борим за него, след като сме постигнали нелош контрол на болестта, допълни д-р Томова. Ракът на млечната жлеза не е само женско заболяване. От него боледуват и мъжете. То се среща рядко - в 1 процент от случаите с рак на гърдата и при двата пола. Обществото дори не подозира, че „силният пол\" може да бъде засегнат от тази болест. Заболяването се диагностицира по-късно, а биологията на тумора е по-агресивна. Според специалистите в  ръководения от хирургът-онколог д-р Парашкев Цветков, се забелязва зачестяване на тези случаи при мъжете. От 2016 година досега в КОЦ са лекувани 15 пациенти. В цялата страна се откриват около 40 случая като заболеваемостта всяка година се увеличава с 1,1 процента, съобщи началникът на хирургично отделение д-р Валентин Иванов. За рака на гърдата при мъжете няма скрининг, не се провеждат профлактични прегледи, така както е при жените. По тези причини мъжете с карцином на млечната жлеза идват в по-напреднали стадии, а това прави лечението им по-трудно. Смъртността при мъжете с рак на млечната жлеза е по-висока, отколкото при жените. Клиничната картина е същата като при жените - тумор на гърдата, болка, уплътнение, деформация в по-напредналите случаи, увеличени лимфни възли под мишницата, над ключицата и др. Много е важно при подобни симптоми пациентът да потърси помощ от онколог. Специалистите от КОЦ - Пловдив напомнят, че в семейства, където мъже или жени са имали онкологични заболявания - майки, сестри, лели, братовчедки, са имали рак на гърдата, на яйчници, генетично са по-предразположени към заболяването. Добре е тези хора да не пропускат профилактичните прегледи и то при сериозни онкоспециалисти.  ", "date": "2019.12.05", "title": "Лекуват успешно мъж с рак на гърдата, открит в последен стадий"}
{"url": "http://www.cross.bg/myleta-finansovi-dyshi-1619578.html", "text": "/КРОСС/  Българските служби са участвали в мащабна международна акция срещу финансови престъпления в Интернет. Тя е била проведена през ноември месец. Арестувани са 228 души, а близо 5000 души са жертви на криминалната им дейност. Това съобщиха от пресцентъра на МВР.През месец ноември 2019 г., Главна дирекция „Борба с организираната престъпност\" към МВР, Специализираната прокуратура и Асоциацията на банките в България участваха в международната операция „Европейска седмица, посветена на превенция и провеждане на арести на „финансови мулета\". Организатори на кампанията са Европейският център за борба с киберпрестъпления при Европол и координационният орган на ЕС за съдебно сътрудничество - Евроджъст, партньор е Европейската банкова асоциация.Международната операция за предотвратяване и противодействие на финансови престъпления в Интернет, осъществявани чрез „финансови мулета\", е проведена на територията на 31 държави - Австрия, Белгия, България, Чехия, Дания, Естония, Финландия, Гърция, Германия, Унгария, Ирландия, Италия, Латвия, Литва, Люксембург, Малта, Холандия, Полша, Португалия, Румъния, Словения, Словакия, Испания, Швеция, Австралия, Молдова, Норвегия, Швейцария, Обединено Кралство, САЩ и Украйна.Установени са над 3833 „финансови мулета\" и 386 души, които са ги набирали, арестувани са 228 души. Идентифицирани са поне 4700 жертви на престъпления. Инициираните разследвания са 1025, много от които все още не са приключили. Повече от 650 банки, 17 банкови асоциации и други финансови институции са помогнали за докладването на 7520 неправомерни трансакции, в които са използвани „финансови мулета\", предотвратявайки щети за 12,9 милиона евро.От страна на българските правоохранителни органи са идентифицирани 61 „финансови мулета\" и 44 жертви на престъпната дейност. Установени са 39 неправомерни транзакции на обща стойност 1 032 238 евро и 326 023 долара.Действията, реализирани в периода 25 - 29 ноември 2019 г., са част от оперативния план за действие за 2019 г. в подприоритетна област „Кибератаки\", в рамките на новия политически цикъл на ЕС за борба с тежката и международна организирана престъпност (ЕМРАСТ).„Финансовите мулета\" са съвременен феномен, от който се възползват организираните престъпни групи, занимаващи се с извършване на киберпрестъпления с финансов характер, за усвояване/изпиране на неправомерно трансферирани финансови средства. Според статистика на Европол, в 90% от случаите на „финансови мулета\" е имало предшестваща киберпрестъпна дейност. ", "date": "2019.12.05", "title": "ГДБОП се включи в международна акция срещу „финансовите мулета“ в Интернет "}
{"url": "http://www.cross.bg/ninova-politikata-nito-1619579.html", "text": "/КРОСС/  „Споделената от г-н Карадайъ информация, че  аз и премиерът Борисов сме договаряли субсидията  е лъжа. Интересно ми е защо ДПС правят това, след като знаят, че нито съм се срещала, нито съм говорила по телефона, нито съм договаряла с г-н Борисов такова нещо\". Това заяви председателят на БСП Корнелия Нинова в Народното събрание. По думите й мотивацията за такова изявление е, от една страна, че това е опит ДПС да прикрият вече известния и за децата факт, че те участват в това управление и да прехвърлят някаква коалиция между БСП и ГЕРБ, за да замаскират своето участие. „Второ - на ДПС им е удобно статуквото - партиите да се финансират задкулисно, за да може бизнес, лобита и мафията да диктуват политиката\", категорична беше тя. „Нашата позиция винаги е била ясна и открита - един лев субсидия за партиите е убийство на опозицията, посегателство върху плурализма и многопартийната система в България\", припомни Нинова. Тя акцентира още, че отварянето на безконтролно финансиране от бизнеса е намеса на икономически интереси и лобита в политиката. „Ние поканихме всички партии на официални разговори преди да започне процедурата по Бюджета, за да намерим разумно решение\", припомни още председателят на левицата и уточни, че 11 лева е висок размер на субсидията и от левицата са търсили намаляване и общо решение, който да гарантира, че ще се работи спокойно и ще бъде затворена вратата бизнесът да диктува политиката.  „Не получихме разбиране - внесохме си сами предложението, което ще гласуваме днес. Поискахме международна експертиза и подкрепа, през европейски и международни институции. Имаме писмо от ОССЕ, в което се осъждат последните промени в Изборния кодекс, осъжда се финансирането от фирми\", подчерта Нинова. Тя добави, че в писмото има препоръки да се отменят измененията в законодателството изцяло. „Нашата позиция е открита и принципна - разумно държавно финансиране на партиите, така че да се гарантира многопартийност, плурализъм, нормална функциониране на демокрацията\", заключи Нинова.", "date": "2019.12.05", "title": "Корнелия Нинова: Лъжа е, че е имало договорка за субсидията"}
{"url": "http://www.cross.bg/prisuedinyavane-danni-proektirane-1619580.html", "text": "/КРОСС/  Възложителите на инвестиционни намерения или упълномощени от тях лица вече могат да поискат с визата за проектиране от съответните експлоатационни дружества да им бъдат предоставени и изходни данни, необходими за проектиране и за присъединяване към мрежите на техническата инфраструктура. За целта със своя заповед, в изпълнение на разпоредбите на Закона за устройство на територията, министърът на регионалното развитие и благоустройството Петя Аврамова утвърди образец на заявление по чл. 140а, ал. 1 и 9 от него.Чрез образеца и приложенията към него могат да бъдат получени данни за присъединяване към ВиК, електрическа, газопреносна и газоразпределителна, както и топлопреносна мрежа.Изходните данни ще могат да се използват при проектиране на водопроводни и канализационни отклонения за изграждане на нови или съществуващи обекти в имоти, които не са водоснабдени и присъединени към съществуващата мрежа, както и за промяна на параметрите на съществуващи. Заявителите ще трябва да уточнят за какви нужди ще ползват водата - питейно-битови, технологични или пожарни, както и прогнозни количества на доставяната и отвеждана вода от имота.При искане на информация за присъединяване към електропреносната или електроразпределителната мрежа възложителите също ще трябва да уточнят дали обектите, за които ще е необходима електроенергията, са битови или не, както и вида на захранването, необходимата мощност и броя на бъдещите клиенти със самостоятелно измерване.Чрез заявлението от газопреносните и газоразпределителни дружества може да бъде получена информация за изграждане на обекти към мрежата на небитови клиенти, за производство на газ от възобновяеми източници или за разширение, реконструкция и/или рехабилитация на присъединен обект, когато това води до промяна на условията по съществуващ договор, както и за изграждане на нов обект, нуждаещ се от доставка на природен газ.Възложителите на инвестиционни проекти могат да получат изходни данни от топлоснабдителните дружества, необходими за проектиране и за присъединяване на клиенти, ползващи топлинна енергия за битови или небитови нужди, към топлопреносната мрежа за новоизграждащи се или съществуващи обекти. Заявителите ще трябва да предоставят данни за сградите и вида на инсталациите, отопляем обем, брой апартаменти, ако сградите са жилищни, очакван срок за изграждане на вътрешните инсталации за отопление, наличие на битово горещо водоснабдяване, климатизация, вентилация и други.Утвърденият образец на заявление и приложенията към него са публикувани на интернет страницата на Министерството на регионалното развитие и благоустройството в секция „За потребителя\", раздел „Нормативни актове\", подраздел „Образец на заявление по чл. 140а, ал. 1 и 9 от ЗУТ\".", "date": "2019.12.05", "title": "Утвърден е образец на заявление за присъединяване към техническа инфраструктура"}
{"url": "http://www.cross.bg/kampaniyata-ideyata-hora-1619588.html", "text": "/КРОСС/  До 31 март 2020 г. учениците, обучаващи се по специалности от професии от професионално направление „Растениевъдство и животновъдство\" от XI и XII клас, могат да представят своите идеи за стартиране на бизнес в областта на земеделието - в конкурса „Моето стопанство\", организиран от Министерство на земеделието, храните и горите, в партньорство с Министерство на образованието и науката. Конкурсът е част от съвместната кампанията на двете министерства - „Супер фермер\", която има за цел да подкрепи младите хора, като им се даде възможност да се срещнат с успели фермери в нашата страна, както и да се осъществи връзка между учениците и бизнеса.Заявление за участие в него може да подаде всеки, който предстои да завърши професионално образование от професионалното направление „Растениевъдство и животновъдство\". За участие е необходимо да се попълни заявление, което да съдържа - имена и данни на ученика, както и кратко описание с представяне на идеята, което да не бъде повече от 3 страници. За победителите в конкурса са предвидени награди. Те ще бъдат отличени от жури, в което ще участват представители от Селскостопанска академия, Националната служба за съвети в земеделието, Министерство на образованието и науката и външен експерт.При оценяването ще се следи дали проектите отговарят на следните критерии:  избор на тема на идейния проект и формулиране на идеята; обосновка на идеята, която включва: актуалност и реалистичност на идеята (проучване/анализ на пазара във връзка с реализацията на проектната идея); внедряване и използване на иновации (какви иновации, обосновка за новостите, както и с какво биха допринесли за конкурентостта и налагането на идеята на пазара на труда); използване и/или въвеждане на дейности и методи за опазване на околната среда или за хуманно отношение към животните (идеята и нейното реализиране, какви методи за опазване на околната среда въвежда, пряк ефект от реализирането й с обосновка, както и за хуманното отношение към животните); социален ефект - разкриване на работни места и интеграция на хора с увреждания (колко работни места ще бъдат разкрити, какви хора ще бъдат привлечи за реализирането на проектното предложение, с приложена аргументация).Крайният срок за подаване на заявления за участие е до 31-ви март на e-mail: SF@mzh.government.bg , победителите ще бъдат обявени на официална церемония в края на кампанията. В първия етап на кампания повече от 330 ученици от 20 професионални гимназии посетиха стопанствата на 25 бенефициенти по Програмата за развитие на селските райони (2014-2020 г.), от 13-ти области на страната (Велико Търново, Благоевград, Бургас, Добрич, Русе, Разград, Варна, Плевен, Силистра, Стара Загора, Ловеч, Търговище и Хасково). Децата, обучаващи се в средния курс на обучение, учат в направленията - фермер, механизатор на селскостопанска техника, агроекология и др. Те се запознаха от близо с дейността на земеделски производители, които работят и се развиват сферата: по отглеждане на етерично-маслени култури (лавандула, рози и др.), на трайни насаждения (орехи, круши, сливи, бадеми, лешници, череши и др.), зърнопроизводството (пшеница, лимец, слънчоглед, царевица за силаж и др.), зеленчукопроизводство (оранжерийно отглеждане на краставици) и в животновъдството - овцеферми, кравеферми и птицеферми. По време на практиките учениците се запознаха с основните етапи и фази на развитие при културите, както и с почвено-климатичните условия, които са подходящи за отглеждането им. На място, в животновъдните обекти те имаха възможност да видят и да участват в базисни процеси по отглеждане на животните като например: като система за доене, подвижна ясла за двустранно хранене, за поене на животните и др. Учениците разгледаха и се запознаха и с нова и модерна селскостопанска техника, закупена по Програмата, която се ползва от бенефициентите в дейността на стопанствата им.Вторият етап на кампанията, с посещения на фермери по ПРСР (2014-2020 г.), ще се реализира в периода от края на м. февруари до април 2020 г.Повече информация за кампанията и конкурса може да намерите на следния интернет адрес - https://www.mzh.government.bg/bg/kontakti/konkurs-moeto-stopanstvo/", "date": "2019.12.05", "title": "МЗХГ и МОН обявяват конкурс „Моето стопанство“"}
{"url": "http://www.cross.bg/smetka-dryzhestva-imeiil-1619581.html", "text": "/КРОСС/  Организираната престъпна група, източила 44 млн. евро и 15 млн. долара, хаквала имейли на търговски дружества, намесвала се в момента на плащане по сделка между две юридически лица и им изпращала своя банкова сметка. Схемата беше обяснена по време на брифинг на специализираната прокуратура.Хакването на мейлите ставало по три начина - чрез налучкване или изпращане на \"фишинг имейл\" или компютърен вирус.„В обичайната кореспонденция между две търговски дружества се намесва трето лице, представящо се за доставчик на стоки или услуги. Той изпраща проформа-фактура с подменена банкова сметка, като така се отклонява банковата транзакция и тя постъпва по сметка, която е пряко контролирана от извършителя на компютърната измама. Извършителят имал нерегламентиран достъп до пощенски кутии на дружествата. Осъществява се чрез налучкване или изпращане на фишинг имейл или компютърен вирус. Извършителят следи протичащата кореспонденция и се намесва в момента, в който се уговарят условията по плащането и изпраща преправена банкова сметка\", обясни говорителят на спецпрокуратурата Сийка Милева.Ливанската пералня, както я нарекоха разследващите, действала от 2016 година до сега. Един от участниците е с ливанско гражданство, друг - с българо-иракско, но постоянно пребиваващ на територията на България, а останалите са български граждани.Повечето от тях са с предходни осъждания за кражби и документни измами.В България били регистрирани дружества на социално слаби лица с капитал от 2 лева при определени адвокати, откривани са сметки, на които е било активирано онлайн банкиране, а сметките на извършителите. Финансовите мулета пък са намирани на територията на София и Своге.„Компрометира се пощенската кутия на фирми от САЩ и Европа, следи се кореспонденцията в момент на сделка и проформа фактурите се подменят, тогава фирмата жертва превежда парите на сметка, която се контролира от престъпната група. Сумите пък се превеждат по сметките на финансови мулета в Китай и Хонконг\", обясни схемата ръководителят на специализирания отдел \"Киберпрестъпност\" в ГДБОП комисар Явор Колев. ", "date": "2019.12.05", "title": "„Ливанската пералня“ сменяла банкови сметки по имейл в момент на сделка между фирми "}
{"url": "http://www.cross.bg/politziyata-preparat-zalyal-1619582.html", "text": "/КРОСС/  Американската полиция задържа млад мъж, след като залял майката на току-що родените си дъщери с препарат за отпушване на канали, съобщава The Sun. Семейният скандал избухнал, когато 24-годишната жертва от щата Оклахома решила да се върне у дома, за да вземе телефона си.Тогава мъжът й Мейс Дикенс, в своята ярост, подразнен от връщането на жената в къщата, залял лицето й, шията, ръцете и дори задните й части с препарат с високо съдържание на сярна киселина.  Жената се стоварила на земята в агония, докато той ругаел и плюел върху нея.След това изгорената от киселината майка побягнала на улицата, за да търси помощ и някой, който да се обади на 911.  Мейс Дикенс избягал, а полицията отправила апел към всички, които могат да определят местонахождението му. За щастие, домашният скандал завършил с ареста на бащата на две дъщери.На местопроизшествието полицията открила бутилката с опасния препарат. Капитанът на полицията Ранди Тайнър казва пред репортери, че в якето на жената имало дупки от киселината и ако тя не е била облечена с него, е щяла да има жестоки изгаряния. „Този ​​човек е опасен. Ако ще правите такива неща на някого, когото смятате за значим, тогава трябва да сте зад решетките\", отбелязва още капитан Тайнър. ", "date": "2019.12.05", "title": "Изперкал съпруг заля жена си със сярна киселина"}
{"url": "http://www.cross.bg/nego-leva-specheli-1619583.html", "text": "/КРОСС/  31-годишната Десислава Живадинова предизвика силни емоции в пункт на „Евробет\" в Попово, след като спечели  от „Еврошанс\" и доказа, че е истинска късметлийка.Нейното уравнение изглежда така: 50 стотинки + 9 числа = 20 000 лева. На пръв поглед изключително просто, но когато към него прибавим много късмет, то се превръща в специално. „Много съм щастлива, че познах всички числа и спечелих. Винаги съм вярвала в късмета си и знаех, че с него ще се срещнем някой ден. Благодарна съм, че този ден дойде и сега нямам намерение да се разделям с него.\", споделя Десислава. Тегленията на играта можете да следите в пунктовете на  и на . Забавлявайте се и с мобилното приложение, което можете да свалите от .", "date": "2019.12.05", "title": "31-годишна сервитьорка спечели ТОП печалба от „Еврошанс“"}
{"url": "http://www.cross.bg/dekemvri-politziya-praznik-1619584.html", "text": "/КРОСС/  Предстоящият студентски празник 8 декември по курортите ще бъде със засилено присъствие на жандармерията, съобщиха на пресконференция от полицията.В дните преди студентския празник МВР е направило справка за всички места, където ще се празнува, съобщи Веселин Младенов, началник на „Охранителна полиция\". Направени са срещи с охранителните фирми и собственици на барове и хотели в курортите. „На самия 8 декември на всяко място ще има полицейски служители. Допълнително ще имаме и командировани сили от дирекция „Жандармерия\".Красимира Стоядинова от „Охранителна полиция\" към СДВР съобщи, че са проверени 312 заведения в столицата, хотели и хижи. От тях в 32 е съобщено, че са резервирани за нощта на 8 декември за около 2000 посетители. Въпреки че към момента няма направени резервации, очакваме в последния момент целият капацитет на всички заведения да се запълни\", прогнозира Стоядинова.Росен Белишки, „Криминална полиция\" препоръча да се ограничат нощните разходки извън хижите, защото е възможно да се случи трагичен инцидент. ", "date": "2019.12.05", "title": "Полицията на крак, ще бди за реда в курортите на студентския празник "}
{"url": "http://www.cross.bg/rysiya-vigenin-potok-1619585.html", "text": "/КРОСС/  „Лошо е, когато се стигне до изгонване на дипломат. Фактът,че се стига до подобни отношения между Русия и България, както и  самото изявление на руския президент Путин за забавянето на Турски поток означава, че има проблем\". Това заяви зам.-председателят на Народното събрание Кристиан Вигенин. Той обясни, че отговорът на Борисов относно ситуацията  не е бил премерен и ясeн по отношение на строителството на Турски поток. „Призоваваме  министър-председателя и правителството да се опитат да нормализират  отношенията ни с Русия,  а не да задълбават допълнително в посока засилване на напрежението между двете страни\", завърши Вигенин.", "date": "2019.12.05", "title": "Кристиан Вигенин : Призоваваме управляващите да нормализират отношенията ни с Русия"}
{"url": "http://www.cross.bg/radev-rymen-dymite-1619587.html", "text": "/КРОСС/  Иновациите са ключов инструмент за устойчивото развитие, отражение на националните амбиции за бъдещето и най-вече на ефективността на взаимодействие между държавните институции, бизнеса, науката и образованието. Това каза държавният глава Румен Радев при откриването на Петнадесетия национален иновационен форум „Иновации и икономически растеж\".По думите на президента Европа изостава от световните иновационни лидери - САЩ, Китай, Япония, Корея, където иновациите са национална политика. „Където има такова разбиране, има една много добра симбиоза между бизнес, държава, наука и образование. И това е един модел, който трябва не само да анализираме, но и да се стремим към него\", подчерта Румен Радев.„България все още e сред така наречените „плахи иноватори\" в Европа. Но ние сме смели хора, вие сте смелите хора тук в тази зала, и мисля, че имаме достатъчно и основа, и постижения, и амбиции да провеждаме много по-активна политика и да видим много скоро сериозни резултати в тази област\", посочи държавният глава. „Като съвкупност на иновационния продукт ние все още сме далеч от нашите амбиции и възможност. И това разкрива и дълбока институционална недостатъчност при формиране и реализиране на политиките за иновации\", отбеляза още Румен Радев. По думите му иноваторите срещат затруднения при достъп до финансиране и реализацията на своите проекти. България е далеч от средния за Европа процент за научно-изследователска и развойна дейност, дори и от собствените си цели за постигане - 1.5% от БВП, отбеляза Румен Радев. Най-показателното е, че основният инвеститор в постигането на тази цел са българският бизнес и чужди организации, а не българската държава. За това трябва да се алармира непрекъснато, защото светът върви от количествен към качествен скок и то точно в областта на иновациите, подчерта президентът.Държавният глава призова да се търси решение как иновационната дейност да бъде равномерно разпределена в България, а не съсредоточена само в няколко центъра, защото тя е гаранция за хармоничното развитие на регионите като цяло. По думите му неравномерното развитие на отделните държави е проблем за Европа. „Навсякъде където участвам на международни форуми настоявам за равномерно разпределение на образователната и научна инфраструктура и програма, защото това е най-добрият начин за сближаване, за постигане на параметрите на устойчивото развитие\", отбеляза Румен Радев.Президентът призова представителите на иновационния сектор да бъдат по-смели в своите искания, в представянето и отстояването на идеите си. По думите на Румен Радев иновативността винаги е била присъща на българина, както и смелостта да отстоява своите позиции.Държавният глава Румен Радев връчи наградите в Националния конкурс „Иновативно предприятие на годината\". С грамота и статуетка в категория „Зелена иновация\" беше отличена „Интернешънъл Пауър Съплай\" АД за разработването на модулна автономна хибридна токозахранваща система за управление и съхранение на добита електроенергия от възобновяеми енергийни източници. В категория „Пазарно лидерство\" грамота и статуетка получи „Ултрафлекс Корпорейшън\" ООД за разработване на новаторска система за индукционно нагряване.  ", "date": "2019.12.05", "title": "Румен Радев: България трябва да превърне иновациите в национална политика"}
{"url": "http://www.cross.bg/-dyshi-odesa-1619601.html", "text": "/КРОСС/  Четиринайсет души се водят безследно изчезнали в Украйна при пожар в Одеса, съобщи днес президентът Володимир Зеленски, цитиран от \"Франс прес\".Огънят обхванал вчера сграда в центъра на града, където са разположени помещения на средни и висши учебни заведения. Загинала е 16-годишна студентка, пострадали са още 27 души.Тази сутрин пожарът бе потушен, но десетки огнеборци все още претърсват развалините на шестетажното здание, частично разрушено.Зеленски изрази във \"Фейсбук\" надежда да бъдат открити живи колкото може повече от изчезналите.Сред ранените има седем пожарникари, петима от пострадалите са в тежко състояние. Властите са започнали разследване по случая. Едноминутно мълчание бе обявено във Върховната рада - украинския парламент.Няма данни за пострадали или загинали български граждани при пожара, избухнал в сградата на Одеския колеж по икономика, право и хотелско-ресторантски бизнес и довел до жертви и десетки пострадали. Това съобщиха от Министерството на външните работи.По информация на Генералното консулство на България в Одеса продължават усилията за откриването на четиринадесет души, които се водят в неизвестност. Във връзка с пожара 5 и 6 декември са обявени за траурни дни в града, където са отменени всички официални и празнични мероприятия, допълват от ведомството.Генералното ни консулство е в постоянен контакт с местните власти.При необходимост от съдействие българските граждани могат да се свържат с генералното консулство в Одеса на телефони: +380 48 746 65 54, +380 48 746 65 58, +380 68 293 0048, както и с посолството ни в Киев на телефони: +380 44 235-22-02; +380 44 246-72-37, пише в съобщението. ", "date": "2019.12.05", "title": "14 души се смятат за безследно изчезнали след голям пожар в Одеса "}
{"url": "http://www.cross.bg/turgoviya-oblachni-blymburg-1619604.html", "text": "/КРОСС/  Федералната комисия по търговия на САЩ започва да разследва бизнеса с \"облачни услуги\" на Amazon.com Inc. като част от вече течащо по-мащабно антимонополно проучване на голямата компания за онлайн търговия на дребно във връзка с нейните бизнес практики, съобщава Блумбърг.Преди това разследването беше насочено само към отдела за търговия на дребно на гиганта за електронна търговия.Федералната комисия по търговия (FTC) обаче вече насочва вниманието си и към евентуално противозаконно бизнес поведение на Amazon Web Services (AWS), филиалът на компанията за  облачни изчисления, посочва Блумбърг, цитирайки неназовани вътрешни лица, запознати с въпроса.През миналия месец FTC разкри, че е започнала да разследва няколко технологични платформи, както и водещата социална интернет медия \"Фейсбук\". ", "date": "2019.12.05", "title": "САЩ разследват бизнеса с \"облачни услуги\" на Amazon "}
{"url": "http://www.cross.bg/aresta-todorov-gryp-1619605.html", "text": "/КРОСС/  Апелативният специализиран наказателен съд остави за постоянно в ареста собственика на \"ТАД груп\" Иван Тодоров, съобщиха от съда.Тодоров, който е обвинен в подбудителство за кибертероризъм за атаката срещу НАП, се намира в ареста с най-тежката мярка за неотклонение от лятото до сега.Другото му обвинение е за организирана престъпна група с користна цел, на която е ръководител. В нея участници са търговският директор на фирмата Георги Янков и служителят Кристиян Бойков.През юли базите с лични данни на НАП бяха пробити от хакери и ЕГН-та, имена и адреси на 5 милиона българи бяха откраднати.В края на месец август Комисията за защита на личните данни глоби Националната агенция по приходите с 5.1 млн. лв. НАП оспори наказателното постановление.В парламента беше създадена Временната комисия за проверка на източването на данните от приходната администрация. ", "date": "2019.12.05", "title": " Шефът на \"ТАД груп\" остава за постоянно в ареста "}
{"url": "http://www.cross.bg/deep-purple-kontzerta-1619568.html", "text": "/КРОСС/  Рок легендите Deep Purple пристигат в София в събота, за да подарят на българските си фенове много специален концерт в \"Арена Армеец\", съобщават от „София Мюзик Ентерпрайсис\".Преди две години рок величията стартираха турнето The Long Goodbye, с което приключват окончателно своята концертна дейност. Поради огромния интерес на милионите фенове по света, Deep Purple ще посетят отново, в рамките на турнето, някои държави, за щастие в това число и България.Емблематичните музикални икони идват в България с голям екип и мащабна продукция. Звездният състав, в който Deep Purple ще излязат на сцената на 7 декември, включва Иън Гилън, Роджър Глоувър, Иън Пейс, Стийв Морз и Дон Еъри.Специален гост на концерта ще бъде канадската рок банда Monster Truck. Групата се сформира през 2009-а и изключително бързо набира популярност и печели множество награди, сред които награда Juno за Най-добра изгряваща група на 2013 г.Огромният интерес към концерта беше очакван. Билетите са почти разпродадени, като все още има ограничено количество в продажба.Входовете на \"Арена Армеец\" в деня на концерта ще бъдат отворени в 18:30 ч.Monster Truck ще се качат на сцената около 20:00 ч., а Deep Purple около 21:00 часа. ", "date": "2019.12.05", "title": "Deep Purple пристигат в София в събота "}
{"url": "http://www.cross.bg/myasto-klasatziyata-sred-1619569.html", "text": "/КРОСС/  България е най-добрата страна на Балканите за живот и работа на чужденци и за малко не влиза в първата десетка в света. Страната ни е класирана на 11 място, съобщи БГНЕС.За шеста поредна година анализаторите на \"ИнтерНейшън\", най-голямата в света общност на експати (хора, които по една или друга причина не живеят в страната си), наблюдават живота на чужденците в чужбина.В края на всяка година те публикуват рейтинг на страните по популярност сред чуждестранните специалисти. В актуалното изследване са взели участие над 20 000 души. Анализаторите съставят класацията като вземат предвид ключови показатели, сред които са качеството на живота, условията за адаптация, работата, семеен живот, финансово положение.Палмата на първенството е за Тайван. На второ място в класацията за 2018 г. е Виетнам. Третото място е за Португалия. Над половината от експатите планират да останат в там завинаги.Трима от 10 експати живеят и работят в Германия, САЩ, Великобритания и ОАЕ. Гърция е на дъното на класацията.Германия, въпреки че влиза в списъка със страни с най-голям брой работещи и живеещи чужденци, заема едва 33-о място в актуалния рейтинг. А на дъното са Гърция и Турция, които са съответно 57-а и 60-а. Сърбия дори не е включена в изследването.Ню Йорк и Париж не са фаворитиТайпе, Куала-Лумпур и Хошимин са получили най-висока оценка сред експатите. За най-добър германски град за живеене и работа е признат Аахен, който е на 11-о място в общия рейтинг. Причините са, че там чужденците получават високи заплати и имат относително ниски разходи за живот. Що се отнася до културата на гостоприемство, Аахен не е лидер.На дъното на рейтинга са такива мегаполиси като Рим (81 място), Милано (80), Париж (78), Сан-Франциско (77), Лос Анджелис (76) и Ню Йорк (74). От руските градове най-висока оценка в класацията е получила Москва, която се нарежда на 54-о място. ", "date": "2019.12.05", "title": " България е най-добрата за чужденци страна,  според международна класация "}
{"url": "http://www.cross.bg/rogachev-dimitrov-putna-1619575.html", "text": "/КРОСС/  Досегашният шеф на КАТ-Пловдив - главен инспектор Димитър Димитров е освободен от длъбжно от днс по предложение на директора на ОД на МВР старши комисар Йордан Рогачев и със заповед на министъра на вътрешните работи Младен Маринов\", съобщи за DarikNews.bg самият Рогачев.\"Причините са слабата организация на работа на звеното \"Пътна полиция\", както и несправянето с основните проблеми на пътнотранспортният травматизъм\", уточни Рогачев.По думите му, през последните два месеци се наблюдава тенденция за намаляване на катастофите с убити, но въпреки това Пловдив е една от дирекциите с най-много пътни иницденти с убити и ранени на териорията на страната.\"Освен това в \"Пътна полиция\" се наблюдава слаба събираемост на наложениете глоби\", допълни Рогачев. Димитров е пренасочен на да работи в друга полицейска структура на дирекцията.Засега няма временмо изпълняващ дрлъжността и тепърва ще се избере негов заместник. ", "date": "2019.12.05", "title": "Освободиха от длъжност шефа на КАТ-Пловдив Димитър Димитров "}
{"url": "http://www.cross.bg/greiina-kolednoto-durvo-pred-rokfeler-tzentur-1619603.html", "text": "/КРОСС/  Запалиха традиционната коледна елха в Ню Йорк и празничното настроение започна да витае във въздуха.Въпреки студа, хиляди се събраха, за да наблюдават включването на светлините на елхата, издигната пред „Рокфелер Сентър\".Дарено от семейство във Флорида, дървото е над 70-годишно и тежи 12 тона. ", "date": "2019.12.05", "title": "Грейна коледното дърво пред „Рокфелер Център“ "}
{"url": "http://www.cross.bg/plodove-otzelyavaneto-klyuchov-1619602.html", "text": "/КРОСС/  Развиването на толерантност към алкохола се е оказало ключов фактор при оцеляването на предците на човека преди милиони години, твърдят британски учени в нова книга, цитирана от в.\"Дейли мейл\".Намирането на храна винаги е било трудна задача, пишат в своя труд проф. Робин Дънбар от Оксфордския университет и д-р Ким Хокингс от университета в Екзитър. Маймуните първоначално не могли да преработват малките количества спирт, съдържащи се във ферментиралите паднали от дърветата плодове. Но само един клон от тях се сдобил с тази способност и по-късно еволюирал в съвременния човек. Етанолът в тези храни им давал допълнителни калории и им помогнал при оцеляването. Тази теза застъпват Дънбар и Хокингс в труда си \"Човечеството и алкохолът: една дълга и социална връзка\".Следи от тази обвързаност виждаме и при съвременните човекоподобни маймуни, които също обичат да похапват ферментирали плодове и да пият палмово вино, когато им бъде предложено от хората.Авторите на книгата припомнят, че алкохолът във ферментиралите плодове е около 1-4 на сто, което се равнява на слаба бира.Първите маймуни, които били способни да метаболизират подобна храна, са живели през миоцена. Те вероятно са приличали на днешните горили и шимпанзета. ", "date": "2019.12.05", "title": "Учени: Алкохолът е ключов фактор за оцеляването на човешкия вид"}
{"url": "http://www.cross.bg/gazove-vuzdyh-evro-1619572.html", "text": "/КРОСС/  Държавата готви нови екомерки срещу изгорелите газове на автомобилите. За колите, които най-много замърсяват, ще има забрана за влизане в центровете на големите градове. Новите правила за определяне на екологичната група на превозните средства ще бъдат пуснати до дни за обществено обсъждане, съобщи NOVA.Идеята е по време на проверките за техническа изправност върху предните стъкла на автомобилите да се поставят стикери с различни цветове според степента на замърсяване и изгорелите газове, които отделят. Колкото повече замърсява околната среда даден автомобил, толкова повече ограничения на пътя трябва да среща. Забраните ще се определят и следят от местните власти.Заради мръсния въздух: София вдига данъка на джипове и коли с ниски екостандартиТрафикът в големите градове остава сред основните виновници за мръсния въздух, който дишаме. Това показват и замерванията в пунктовете на Агенцията по околна среда. Оказва се, че 25% от колите \"произвеждат\" 90% от мръсния въздух. Остава въпросът кои са най-вредните за природата коли.Колко дим излиза от ауспуха в момента показва единствено екокатегорията на автомобила, определена от производителя - от Евро 1 за най-замърсяващите до Евро 6 - за най-екологичните на пътя. Автотехниците в сервизите обаче смятат, че тази оценка невинаги е най-правилната, защото всеки появил се дефект веднага се отразява върху разхода за гориво, а оттам - и върху количеството отделени газове. При автомобили с категория Евро 5, но с повреда, уредът отчита 5% въглероден оксид. При по-старите, но технически изправни с Евро 2 - с 0.5%. В сервизите обясняват, че най-често подобни резултати се отчитат при отстранен катализатор.За да е ясно кой автомобил колко точно замърсява въздуха, държавата въвежда екостикери, които ще показват моментната еконорма на превозното средство. Според количеството на вредните газове, замерени по време на техническия преглед, в средата на предното стъкло ще се лепят стикери с номера от 1 до 5 - за всяка нова екогрупа. ", "date": "2019.12.05", "title": "Още мерки за мръсния въздух, предлагат екостикери за колите "}
{"url": "http://www.cross.bg/diplomat-bulgariya-rysiya-1619571.html", "text": "/КРОСС/  В отношенията между България и Русия няма промяна и добронамереността между двете страни остава валидна. Този коментар направи депутатът от ГЕРБ Тома Биков на фона на новината, че Русия обяви дипломат от българското посолство в Москва за персона нон грата.По-рано от външното ни министерство съобщиха, че действието е на принципа на реципрочността заради руския дипломат в София, който бе обявен за персона нон грата в края на октомври 2019 г. до това се стигна, след като руския дипломат бе обвинен в шпионаж. От нашето МВнР уточниха, че отзованият български дипломат е с ранг, равностоен на този на руския.\"Това, което се е случило днес, е реципрочно действие на наше действие във връзка с отзоваване на руски дипломат от България. Доколкото разбрах разговорът в посолството е бил съвсем добронамерено към нашия първи дипломат там. Така че смятам, че отношенията между България и Русия нямат промяна. И общите проекти и добронамереността между двете страни остават валидни. Това е едно реципрочно действие, което руската страна практически е длъжна да направи\", обясни пред журналисти в парламента Тома Биков.По думите му случаят няма връзка с \"Турски поток\" и няма да попречи на изграждането му.\"Включително и в Германия с германски дипломат беше направено същото действие, когато Германия отзова руски дипломати. И както виждате \"Северен поток\" не страда от това\", заключи той.Лидерът на НФСБ Валери Симеонов също коментира, че това са стандартни ответни действия, свързани с експулсирането на главния секретар на руското посолство преди около месец.Според него няма връзка между случилото се и коментара на руския президент Владимир Путин от вчера, че България протака умишлено изграждането на Турски поток.\"Отношенията на България и Русия трябва да са икономически, с други думи България трябва да си гледа интересите, и от т. нар Турски поток и от евенуталното поемане на строителството на АЕЦ Белене. Винаги трябва да стои въпросът какво печелим ние. Пракитката показва, че от всички тези големи проекти, големи шлемове, и всякакви други измишльотини, България винаги е била губеща, в позицията да купува нещо, което не й трябва или да плаща неустойки. Препоръчвам повече внимание по отношение на бъдещите икономически проекти, останалото от само себе си ще се нареди\", каза още Валери Симеонов. ", "date": "2019.12.05", "title": "Тома Биков за изгонения дипломат: Действията на Русия са реципрочни"}
{"url": "http://www.cross.bg/salmonela-meso-agentziyata-1619576.html", "text": "/КРОСС/  Най-малко 100 тона пилешко месо със салмонела от Полша са стигнали до българския пазар, признаха от Агенцията по храните. Част от месото е иззето, засега няма данни за заболели от салмонелоза потребители.\"По отношение полското месо със салмонела нотификациите не са една или две. В България като засегната страна вече сме получили 16 такива нотификации\", казва доктор Кремена Стоева от Агенцията по храните.Тя отказва да каже кога е дошло първото предупреждение от Европейската система за бързо реагиране.\"Но към всяка влязла нотификация Агенцията е предприела съответните мерки\". Въпреки мерките, огромно количество полско пилешко месо със салмонела е стигнало до България. Д-р Стоева не е готова да говори за конкретни количества. \"Най-малко сто тона през една фирма, която е излязла в медиите, е изтъргувала на българския пазар\", заяви д-р Стоева.Салмонелата не е устойчива на високи температури и, ако месото е топлинно обработено, риск от зараза няма, казва експертът. ", "date": "2019.12.05", "title": "Най-малко 100 тона пилешко месо са заразени със салмонела на българския пазар "}
{"url": "http://www.cross.bg/lodkata-dyshi-migranti-1619573.html", "text": "/КРОСС/  Най-малко 58 мигранти се удавиха, когато лодката им потъна близо до мавританския бряг. Това съобщиха от Международната организация за миграция, цитирани от БГНЕС.От агенцията на ООН заявиха, че още 83 души са изплували на брега. По информация на оцелелите в лодката  е имало най-малко 150 души, включително жени и деца. Плавателният съд е отплавал от Гамбия на 27 ноември. ", "date": "2019.12.05", "title": "Десетки мигранти се удавиха край Мавритания"}
{"url": "http://www.cross.bg/krugovoto-ryski-krustovishte-1619577.html", "text": "/КРОСС/  Катастрофа между трамвай номер 5 и лек автомобил блокира кръговото кръстовището на Руски паметник в София, предаде БГНЕС.Движението на 5-цата в посока Съдебна палата - Княжево временно е преустановено. Лекият автомобил се е забил в трамвая, докато той прекосява кръговото кръстовище.", "date": "2019.12.05", "title": "Кола се заби в трамвай на кръговото кръстовище при Руски паметник"}
{"url": "http://www.cross.bg/tzenite-kyltyri-indeksut-1619600.html", "text": "/КРОСС/  Световните цени на храните са нараснали силно през ноември, отбелязвайки големи скокове в цените на месото и растителните масла, въпреки малко по-ниските цени на зърнените култури, съобщи Агенцията за храните на ООН.Индексът на Организацията на храните и земеделието (FAO) за цените на храните, който измерва месечните промени в потреблението на зърнени култури, маслодайни семена, млечни продукти, месо и захар, удари 26-месечен връх през ноември, достигайки средно 177,2 пункта, което е с 2,7% повече спрямо предходния месец и с 9,5% на годишна база, предаде БГНЕС.Организацията също така прогнозира, че производството на зърнени култури ще достигне най-силния си период с 2,714 милиарда тона за 2019 г., което е с 0,4% повече от последната прогноза.Индексът на цените на зърнените култури е спаднал с 1,2% до 162,4 пункта при големи експортни доставки и силна конкуренция сред световните производители, определящи цените на пшеницата. Цените на ориза са паднали до шестмесечен минимум, тъй като новите нива на реколтата увеличават натиска.Индексът на цените на растителното масло се е повишил с 10,4% до 150,6 пункта, като достигна най-високата си точка от май 2018 г., воден от по-стабилните цени на палмово масло, които се засилиха заради силното търсене на внос, увеличената употреба на биодизел и опасенията относно възможен недостиг на доставки.Индексът на цените на месото регистрира най-голямото увеличение на месечна основа от май 2009 г., като се повиши с 4,6% от октомври до 190,5 пункта. Най-силно се е увеличило говеждото и овчето месо, вследствие на търсенето от Китай и наближаващите празници в края на годината.Индексът на цените на захарта е средно 181,6 пункта, което е с 1,8% повече от октомври, водено от очакванията за по-голямо търсене. Индексът на цените на млечните продукти е средно 192,6 пункта, незначително увеличение в сравнение с октомври, след два месеца на спад.Агенцията повиши прогнозата си за глобално производство на зърнени култури през 2019 г. с 0,4% в сравнение с нивата от 2018 г., оценявайки световната продукция на зърнени култури на 2,714 милиарда тона. Производството на пшеница сее нараснало с 4,8% до 766,4 милиона тона.Глобалното производство на ориз е 515 милиона тона, което е с над 1,6 милиона тона по-голямо спрямо предходната прогноза, която предполагаше спад от 0,5 процента от най-високия период за 2018 г., посочва агенцията. ", "date": "2019.12.05", "title": "Рекорден скок на цените на храните"}
{"url": "http://www.cross.bg/sybsidiya-pozitziya-partiiinata-1619574.html", "text": "/КРОСС/  Министърът на финансите Владислав Горанов отрече да има договорка между ГЕРБ и БСП за размера на партийната субсидия, каквито обвинения отправи по-рано днес лидерът на ДПС Мустафа Карадайъ.Според Карадайъ двете партии са се разбрали депутатите на управляващите да не са в пълен състав в пленарната зала, когато се гласуват текстовете в закона за бюджета, засягащи държавното финансиране на политическите сили, за да мине искането на левицата за 8 лева субсидия на получен действителен глас. През лятото парламентът оряза драстично парите на партиите и ги намали от 11 на 1 лев на глас.„Не ми е известна такава договорка. Нека да мине гласуването, за да видим дали тези подозрения на г-н Карадйъ ще се материализират. Нашата позиция остава непроменена\", увери финансовият министър.„Аз имам твърда позиция, заявена още през лятото. Не мисля, че от тогава досега нещо се е променило, за да има промяна в тази позиция\", допълни още той.Според него очакванията са партийната субсидия да остане в сегашния ѝ размер. „Като имаме предвид съотношението на силите в пленарна зала, не би трябвало опасенията на г-н Карадайъ да се материализират\", каза Горанов.На въпрос дали „Обединени патриоти\", които са коалиционен партньор на ГЕРБ в управлението, може да подкрепят предложението на опозицията 8 лева партийна субсидия, финансовият министър отговори: „Не съм водил разговори с тях. Те ще имат възможност да си проявят чрез гласуване тяхната позиция\". ", "date": "2019.12.05", "title": "Горанов: Няма договорка с БСП за партийната субсидия "}
{"url": "http://www.cross.bg/subirane-otpadutzi-razdelno-1619564.html", "text": "/КРОСС/  Интервю на Ани Георгиева-\tМного резонен въпрос. Особено днес, когато поставихме пред гражданите темата за повишаване на таксата за битови отпадъци. За мен е изключително важно за изградим у хората навика да изхвърлят отпадъците разделно. Разделното събиране е една от основните политики за намаляване на количеството отпадъци, които отиват за  депониране в Регионалния център за третиране на неопасни отпадъци в с. Гарваново. Колкото по-малко е количеството на крайно депонираните отпадъци, респективно толкова по-малки са отчисленията по чл.60 от Закона за управление на отпадъците, които общината трябва да плаща.Тези разходи се покриват от отчисленията от такса смет. Законодателната идея на тези отчисления е да се минимизира крайното количество депонирани отпадъци и да си повиши масималното отделяне и събиране на рециклируемите компоненти. Казано с други думи, колкото по-малко е количеството отпадъци в сивите контейнери и колкото по-голямо е събраното в жълтите, сините и зелените контейнери на \"ЕКОПАК България\" - толкова по-малко ще са средствата, които общината плаща за депониране. А това означава и по-малко такси, събирани от хората.-\tСпестените средства за смет можем да насочваме за допълнителни дейности по осигуряване на чистота. В този смисъл разделното събиране пряко влияе върху подобряването чистота в града.-\tЩо се отнася до озеленяването, Димитровград има благодатни дадености още от своето създаване. Изградени са огромни паркове и зелени площи, които ние в последните години поддържаме и се грижим за разширяването им. Имаме няколко екологични инициативи, които съвместно с гражданите осъществяваме успешно, например „Алея на новия живот\". Благоустрояваме междублоковите пространства по собствени проекти. -\tВ момента кандидатстваме по ОП „Региони в растеж 2014-2020\" с проект за благоустрояване на най-големия парк в града - парк „Марица\". Предвидените дейности за цялостната му реконструкция и обновяване са за  3 130 000 лв.-\tСистемата за разделно събиране е приложена в града и кварталите. Имаме 105 точки, на които са разположени цветни контейнери. В резултат на доброто партньорство с \"ЕКОПАК България\" разширихме обхвата на системата и имаме поставени съдове за разделно събиране на още 24 точки в шест населени места в общината. Това не се изисва по закон, но ние го направихме, защото осъзнаваме важно. Местата за разполагане на съдовете са съвместно определени от общината и най-голямата организация по оползотворяване на отпадъци от опаковки \"ЕКОПАК България\". -\tС цел повишаване ефективността на системата за разделно събиране на територията на гр. Димитровград през 2019 г. бе извършена подмяна  на съществуващите контейнери тип „Ракла\" с контейнери тип „Иглу\" с обем 1500 л. Системата за разделно събиране се обслужва със специализирана техника с изсипващ механизъм и оборудван с хидрокран за контейнерите тип „Иглу\". -\tПак подчертавам, че това са резултати от доброто взаимодействие с ЕКОПАК България, изградено през годините.-\tУ гражданите все още няма достатъчно добре изградено отношение към подобен тип събиране, няма го навикът. -\tНе така стои въпросът с търговските обекти. Там непрекъснато се повишава количеството на събраните разделно отпадъци. При тях понякога  контейнерите се оказват недостатъчни.- Работим много с децата, за да изградим отговорно отношение към разделното събиране у тях. Това е целенасочен процес, който ще даде своите резултати в дългосрочен план. Смятам, че досега не сме фокусираме достатъчно върху работата с възрастните. Точно там предвиждаме да разширим обема от инициативи за информиране. Целта ни ще е все повече наши съграждани да осъзнаят предимствата и ползите от разделното събиране на отпадъците. Процесът започва от дома, където ежедневно произвеждаме огромни количества боклук. Ако  в семейството има изградена практика отпадъкът от домакинството да се разделя още там и да се изхвърля в жълтия, зеления или синия контейнер, това ще намали общото количество отпадъци, депонирани  от общината в сметището.Съвместно с \"ЕКОПАК България\" провеждаме информационни кампании сред децата в училищата и детските градини, чрез предоставени обучителни материали и детски книжки, както и кошчета за разделно събиране. Вече казах, че с тази организация ни свързва дълготрайно и успешно партньорство, развиващо се през годините. Съвместно направихме интерактивно обучение с лекционна част, прожекция на 3D филм и игра-тест със система за връзка с аудиторията в 3D екобус. В общината имаме три детски площадки, изградени съвместно с \"ЕКОПАК България\". Само за последните две години обновихме изцяло две детски площадки с най-съвременни съоръжения за игра и ги превърнахме в предпочитано място за децата. На площадката на ул.„Софроний Врачански\" №1  бе положена нова гумирана настилка, нови детски съоръжения, отговарящи на съвременните изисквания, кошчета за отпадъци и пейки за отдих. Площадката зад бул. „Трети март\", позната на поколения  като „Кръгчето\" бе изцяло обновена. Сложихме гумирана настилка, кошчета за отпадъци, пейки, чешмичка и съвсем нови и модерни детски съобръжения. Надявам се искрено това ползотворно взаимодействие с \"ЕКОПАК България\" да продължи.", "date": "2019.12.05", "title": "Иво Димов:  Разделното събиране влияе пряко върху подобряването на чистотата на града"}
{"url": "http://www.cross.bg/sistemata-obsuzhdane-forym-1619561.html", "text": "/КРОСС/  Агенция „Пътна инфраструктура\" и Световната банка - консултант на държавната пътна администрация, организират днес форум във връзка с въвеждането на тол системата. Срещата е в рамките на общественото обсъждане на проекта на тарифа на тол таксите, което продължава до 16 декември.Министърът на регионалното развитие и благоустройството Петя Аврамова заяви по време на форум, че според анализи на експерти от Световната банка (СБ) предложените за обществено обсъждане тол такси няма да имат драстично негативно въздействие върху цените на стоките, като максималното поскъпване на храните, които са на трапезата на българите, ще е с до 2 стотинки на килограм или литър. Министърът призова да не се спекулира със страховете на хората.Пътищата не са на ГЕРБ, нито на БСП, нито на една или друга парти, а на всички граждани и затова темата не бива да се политизира, допълни министърът.Тя подчерта, че новата система за събиране на пътни такси се очаква да осигури постоянен и предсказуем източник на средства за ремонти и строителство на нови по-безопасни трасета и призова всички, ангажирани с процеса, за максимална мобилизация, за да се изпълни планираното и системата да влезе в търговска експлоатация най-късно до 1 март 2020 г.Срокът 1 март 2020 г. за въвеждане на тол системата е напълно реалистичен, заяви пред БНР проф. Олег Асенов - член на УС на Агенция „Пътна инфраструктура\". Според него няма причини за отлагането ѝ.„Актуализираният анализ, който ние възложихме на колегите от Световна банка във връзка с публикуването на новата тарифа за обществено обсъждане, показва, че основните стоки и услуги ще поскъпнат средно между 1 и 2 стотинки за килограм и литър. Това е очакването\", посочи той.Проф. Асенов подчерта, че с транспортния бранш се води конструктивен диалог и изрази надежда, че до Коледа ще постигнат консенсус за приемане на тарифа, с която да тръгне системата.„Днешният форум е още една стъпка в намирането на консенсуса и баланса. Въвеждането на тол системата е не просто едно техническо действие, това е инфраструктурна реформа, която засяга много страни. Тези страни трябва да намерят консенсусния начин за това въвеждане, за да бъде тя ефективна. Разговаряме и от гледна точка на техните искания има чуваемост.Имаме желание за дискусия и да намерим и чуем всички страни и да вървим напред към тази реформа\".По думите му от гледна точка на техническа готовност системата има такава да работи както с бордови устройства, така и с GPS тракери. ", "date": "2019.12.05", "title": " Проф. Олег Асенов: Няма причини за отлагане на тол системата"}
{"url": "http://www.cross.bg/bulgariya-germaniya-borisov-1619563.html", "text": "/КРОСС/  „В България има отлични условия за развитие на бизнеса. Неслучайно, според проучванията, 88% от германските фирми отговарят положително на въпроса дали отново биха инвестирали у нас\". Това заяви премиерът Бойко Борисов на среща с представители на Германо-българската индустриално-търговска камара и Източната комисия на германската икономика.На разговора с министър-председателя Бойко Борисов в Министерски съвет присъстваха представители на големи германски фирми, които искат да развиват и разширяват своя бизнес в България. Перспектива за бъдещи инвестиции е интересът, проявяван от германски компании към сферата на транспортна инфраструктура, енергетика и енергийна ефективност, управление на води и отпадъци, машиностроене, производство на автомобилни части и детайли, електроника и електротехника, хранително-вкусова промишленост и др.Участниците в срещата приветстваха личната ангажираност на министър-председателя Бойко Борисов за увеличението на германските инвестиции в България. „Връзките между двете държави са изключително добре развити. Над 1400 германски фирми, в които работят над 60 000 души, са представени в България. Развитието на нашите връзки е изключително позитивно, подчерта Януш Кулик, говорител на работната група за Югоизточна Европа при Германската източна бизнес асоциация.Германия остава водещ външнотърговски партньор на България. За периода януари - август 2019 г. Износът ни за Германия е в размер на 2,876 млрд. Евро и бележи ръст от 1.3% спрямо същия период на 2018 г. „България е една от малкото държави по света, която може да се похвали, че има положително търговско салдо с Германия\", каза премиерът Борисов. През 2018 г. стокообменът между двете държави достигна до рекордните 8 153 млн.евро и се очаква тази година да бъде над 9 млрд. евро.За 2018 г. преките чуждестранни инвестиции от Германия възлизат на 105.4 млн. евро. Около 30% от 100-те най-големи инвеститори в България са германски или с германско участие.Германия е водещ туристически партньор на България сред страните от ЕС и е един от най-важните пазари за българския туристически продукт. За 2018 г. Страната ни е посетена от над 850 000 немски туристи. ", "date": "2019.12.05", "title": "Борисов: Имаме положително търговско салдо с Германия"}
{"url": "http://www.cross.bg/boncheva-fiktivni-lekarstva-1619562.html", "text": "/КРОСС/  Психиатърката, източила над половин милион лева от Здравната каса с фиктивни медицински протоколи и рецепти, обжалва днес пред Окръжния съд в Пловдив наложената ѝ от Районния съд под тепетата мярка за неотклонение \"задържане под стража\".49-годишната д-р Инна Бончева бе арестувана преди седмица след специализирана съвместна операция на Икономическа полиция и ДАНС. От началото на 2017 г. до 2018 г. лекарката е създавала фиктивни диагнози и е издавала фиктивни документи, с които след това от аптеката са вземани скъпо струващи лекарства за лечение на параноидна шизофрения. Бончева използвала за това \"мулета\", на които заплащала 10% от продажната цена на лекарствата, които пласирала на черно.Изписвани са медикаментите  Ксеплиом, Тревикта и Зипадера. Всяка ампула от тях струвала между 700 и 900 лева. Трите лекарства се предоставят на пациентите само, ако имат специални протоколи, заверявани и разрешавани от НЗОК, като пациентите ги получават, след като представят рецепта от лекаря си и рецептурна книжка.Медикаментите били изписвани на абсолютно здрави хора, някои от които се намирали и в чужбина, а също и на пациенти с леки психически увреждания, които иначе ползват много по-евтини лекарства. Тези хора даже нямали представа, че \"страдат\" от параноидна шизофрения.След като се сдобивала със скъпите препарати, д-р Бончева ги продавала на половин цена на черния пазар, а 90% от припечеленото, влизало в джоба ѝ. При обиските от бюрото на психиатърката бил иззет и силиконов печат на Здравната каса в Пловдив.Срещу лекарката са повдигнати обвинения за измама в големи размери и документно престъпление. Законът предвижда за това от 1 до 8 години затвор и конфискация на една втора от имуществото ѝ. ", "date": "2019.12.05", "title": "Психиатърката, източила от Здравната каса над половин милион, обжалва ареста си "}
{"url": "http://www.cross.bg/godina-leva-trimesechie-1619570.html", "text": "/КРОСС/  Брутният вътрешен продукт на България се повишава през третото тримесечие на 2019 година с 0,8% спрямо второто тримесечие, когато нарасна с 0,9%, като на годишна база икономическият растеж се забавя слабо до 3,7% след експанзия с 3,8% през периода април - юни, показва предварителна оценка на Националния статистически институт (НСИ).Това представлява най-сдържано нарастване на БВП на тримесечна база от година насам (от третото тримесечие на 2018-а), докато експанзията на годишна база все още остава третата най-добра от две години насам, въпреки че тя се забави след 3,9% през първото и след 3,8% през второто тримесечие на текущата година.Според предварителните данни на НСИ за третото тримесечие на тази година произведеният брутен вътрешен продукт възлиза на 31,764 млрд. лева по текущи цени, като на човек от населението се падат 4544 лева.Създадената от отраслите на националната икономика брутна добавена стойност през третото тримесечие на 2019 година възлиза на 27,395 млрд. лева по текущи цени.През периода юли - септември относителният дял на аграрния сектор в добавената стойност на икономиката намалява равнището си с 0,6% спрямо същия период година по-рано. В същото време индустриалният сектор увеличава относителния си дял в добавената стойност на икономиката с 0,9 процентни пункта до 27,0%, докато реализираната  добавена стойност от дейностите в сферата на услугите намалява до ниво от 66,9% спрямо 67,2% през третото тримесечие на 2018-а година.Крайното потребление през третото тримесечие нараства с 0,9% на тримесечна база (след повишение с 1,1% през предходните три месеца и скок с 2,4% в началото на годината) и нараства на годишна база с 4,9% (след ръст с 5.5% през предходните три месеца и с 5,7% през първото тримесечие). Брутната добавена стойност в икономиката пък нараства с 0,6% на тримесечна база и с 3,5% спрямо година по-рано (след повишения съответно с 1,1% и с 3,7% през второто тримесечие).Външнотърговското салдо е положително и в размер на цели 4,4555 млрд. лева, като през периода юли - септември износът на стоки и услуги се увеличава с 4,3% на тримесечна база  (след понижение с 3,4% през второто тримесечие) до 21,4519 млрд. лева и нараства на годишна база с 1,3% след понижение с 2,5% през периода април - юни. В същото време вносът се повишава с 3,9% на тримесечна база (след свиване а с 5,4% през предишните три месеца) до 16,9964 млрд. лева, като на годишна база вносът нараства с 1,2% (след спад с 3,9% през април - юни).Положителното външнотърговско салдо се отразява позитивно на икономическия растеж, като търговският излишък в размер на 4,4555 млрд. лева представлява 14,0 процентни пункта от БВП през третото тримесечие на тази година и е една от причините за стабилния икономически растеж, отчетен от НСИ.Данните на НСИ показват, че принос за икономическия растеж през периода юли - септември 2019-а година спрямо година по-рано оказват и нарастването на индивидуалното потребление с 5,1%, колективното потребление на държавното управление - с 5,0%, както и бруто образуването на основен капитал, което се увеличава с 1,8 на сто.НСИ представи и данни, показващи увеличаване на производителността на труда през третото тримесечие на годината.БВП на един зает в нашата страна нараства с 3,0% спрямо третото тримесечие на 2018 година. Заетите лица в икономиката на страната през периода юли - септември са 3,6852 милиона, а общият брой отработени часове е 1,4801 милиарда.Структурата на заетостта по икономически сектори през третото тримесечие на 2019 година спрямо съответния период година по-рано показва увеличение на относителния дял на индустриалния и на сектора на услугите.На едно заето лице се падат 8619,2 лева от текущия обем на БВП, като всеки зает създава средно 21,5 лева БВП за един отработен час.Брутната добавена стойност (БДС) средно на един зает през третото тримесечие се увеличава реално с 3,1%, докато брутната добавена стойност за един отработен човекочас нараства реално с 3,0% спрямо година по-рано.Равнището на производителността на труда в индустриалния сектор е 7971,0 лева от БДС средно на един зает и 19,1 лева за един отработен човекочас, докато в сектора на услугите всеки зает произвежда средно 7761,3 лева БДС, като за един отработен човекочас се създават средно 19,5 лева от текущия обем на показателя.Най-ниска остава производителността на труда в аграрния сектор - едва 2513,2 лева БДС на един зает и скромните 6,4 лева за един отработен човекочас. ", "date": "2019.12.05", "title": "Българската икономика нараства стабилно с 3,7% през третото тримесечие "}
{"url": "http://www.cross.bg/beshe-bourao-arkyurial-1619566.html", "text": "/КРОСС/  Рядка картина на Пол Гоген от таитянския му период - \"Te Bourao II\" (\"Дървото\" на таитянски език) - беше продадена вчера на търг за 9,5 милиона евро (с разходите) - сума, близо два пъти по-голяма от оценките, съобщи парижката аукционна къща \"Аркюриал\", цитирана от \"Франс прес\".Платното от 1897 г., рисувано с маслени бои, е част от цикъл от 9 картини, създадени на остров Таити. \"Te Bourao II\" е последната творба от цикъла, която все още е частна собственост. От 2007 до 2017 г. тя беше изложена в Музея на изкуството \"Метрополитън\" в Ню Йорк.\"Аркюриал\" отбеляза, че търгът е бил спечелен от \"международен колекционер\", според когото картината ще остане във Франция. ", "date": "2019.12.05", "title": "Картина на Пол Гоген беше продадена за 9,5 млн. евро "}
{"url": "http://www.cross.bg/sluntzeto-parkur-sondata-1619565.html", "text": "/КРОСС/  Сондата \"Паркър\", която бе изстреляна миналата година, доближи короната на Слънцето - най-външния слой от атмосфератата му, и откри един \"учудващо хаотичен свят\", предаде \"Франс прес\".\"Установихме съвсем неочаквани неща - заяви един от ръководителите на изследването Матийо Бертомие от Френската лаборатория за физика на плазмата. - Оказа се, че скоростта на слънчевия вятър се променя. Понякога се увеличава със 100-150 км/сек. Това е много странно.\"Сондата \"Паркър\" на НАСА е с размери на автомобил и е защитена с дебел термичен щит. Става въпрос за създадената от хора конструкция, която се е доближила най-много до Слънцето.\"От десетилетия се надяваме да разкрием тези загадки\", заяви ръководителката на мисиите на НАСА за изследване на Слънцето Никола Фокс.Първите наблюдения на сондата са използвани в четири изследвания, резултатите от които са публикувани в сп. \"Нейчър\". Те разкриват свят, който учени от университета на Мичиган окачествиха като изключително хаотичен.\"Бяхме шокирани, когато констатирахме до каква степен слънчевата корона е различна при наблюденията й отблизо\", отбеляза Джъстин Каспър от университета на Мичиган.От изстрелването й на 12 август 2018 г. сондата \"Паркър\" лети към Слънцето. Целта й е да бъде намерен отговор на въпроса какво затопля слънчевата корона.Най-външният слой от атмосферата на Слънцето е 200 пъти по-топъл от повърхността му. Тази топлина не може да е генерирана от светилото, защото в съответствие с природните закони колкото повече се отдалечаваме от източника на топлина, толкова повече температурата спада.\"Следователно слънчевата корона намира начин сама да се затопли\", поясни Алексис Руяр от Френския център за научни изследвания. ", "date": "2019.12.05", "title": "Сондата \"Паркър\" се доближи до Слънцето "}
{"url": "http://www.cross.bg/godini-kradtzi-nedelya-1619559.html", "text": "/КРОСС/  Крадци задигнаха 20 000 лв.от оборота на хранителен магазин в Асенград. Обирджиите се промъкнали със стълба през прозорец. Групата е действала на територията на цялата страна от години. Престъпниците са задържани.„Хората са от сериозния криминален котингент по линия касоразбиване. Едното лице е от град Пловдив на 45 години и е лежал в затвора за убийство. Другият крадец е от Варна на 57 години и е осъждан за кражби\", заяви гл. инспектор Димитър Димитров от  РУ Асеновград.„Кражбата е станала в неделя срещу понеделник през нощта. Доколкото знам са били двама. В неделя се събира оборотът от уикенда и сумата е по-голяма\", разказа в ефира на „Здравей, България\"  управителят на магазина за хранителни стоки Борис Батинков. ", "date": "2019.12.05", "title": "Крадци задигнаха 20 000 лв. от оборота на хранителен магазин"}
{"url": "http://www.cross.bg/agent-bond-ochakvaniyata-1619558.html", "text": "/КРОСС/  Студиото Universal разпространи дебютния трейлър на 25-ия филм за Джеймс Бонд. Новата лента носи името „Смъртта може да почака\" (No Time To Die) и ще излезе на екран през април 2020 година.Главоломният успех на предишните филми от света на култовия агент 007 съвсем естествено предполага очакванията на зрителите да са огромни. И напълно в стила на Бонд можем да заявим, че още първото видео от продукцията дава сериозна заявка за нищо по-малко от истинско зрелище, разтърсващ сюжет и едно много класно актьорско присъствие.Освен Даниел Крейг, който за пети път се превъплъщава в ролята на британския таен агент, участие в „Смъртта може да почака\" вземат и редица други изключителни актьори. Рами Малек, който надхвърли очакванията на зрители и критици с ролята си в „Бохемска рапсодия\", предизвика истинска сензация с новината, че в лентата той влиза в кожата на злодея.Сред останалите звезди във филма са Лашана Линч („Капитан Марвел\"), която ще бъде изключително противоречив герой във филма и успя да привлече доста внимание със спекулациите дали ще бъде следващият агент 007, невероятната Леа Сейду („Мисията невъзможна: Режим Фантом\"), която запомнихме още със „Спектър\" и със сигурност, искахме да видим пак, Наоми Харис („007 координати: Скайфол\", „Спектър\", „Карибски пирати: На края на света\") като един от най-вдъхновяващите образи. Ралф Файнс също се завръща като М, поемайки щафетата от Джуди Денч.\n\t\t\t\t\t", "date": "2019.12.05", "title": "Пуснаха трейлъра на новия филм за Джеймс Бонд (видео)"}
{"url": "http://www.cross.bg/staiikov-minyu-proverka-1619560.html", "text": "/КРОСС/   Синът на бизнесмена Миню Стайков - Стайко, е задържан снощи в София, съобщава NOVA.По информация на медията, Стайков се возил в брониран автомобил с въоръжени мъже и отказал да даде документите си за проверка. Пред органите на реда той обяснил, че е тръгнал на автостоп към Айтос и така се озовал в джипа.Той е арестуван за 24 часа за осуетяване на полицейска проверка и се намира в Четвърто РУП в столицата. ", "date": "2019.12.05", "title": "Арестуваха сина на Миню Стайков"}
{"url": "http://www.cross.bg/godina-tekstove-dnes-1619557.html", "text": "/КРОСС/  Увеличението на учителските заплати не се усеща от всички преподаватели, заяви от парламентарната трибуна Веска Ненчева от БСП. С нейното изказване започнаха днес дебатите по държавния бюджет за следващата година, в който образованието е ключов приоритет.\"Много средства в образованието - резултатите обаче са плачевни, за съжаление\", заяви Ненчева.В отговор Таня Петрова от ГЕРБ подчерта, че средствата за образование се разпределят по различни направления. Тя допълни, че увеличението за сектора е много по-сериозно спрямо други:\"Увеличение от 14,5 процента на разходите за образование - до 4,813 млрд. лева, което е 3,8 % от БВП за 2020 година\", посочи Таня Петрова.Вчера депутатите започнаха работа по финансовата рамка за 2020-а, която е изчислена при прогнозиран ръст на икономиката от 3,3 на сто.Бюджетните заплати ще бъдат увеличени догодина с 10%, ако бъдат одобрени бюджетните текстове, които се разглеждат днес на второ четене в пленарната зала. Обезщетенията за отглеждане на деца за бедните семейства и за хората с увреждания също са част от финансовата рамка за 2020 година. Очаква се те да останат на тазгодишните си нива, както вчера се случи с майчинството през втората година - 380 лева, въпреки аргументите на опозицията.Догодина е предвидена възможност за изтегляне на нов дълг от малко над 2 милиарда лева, включително и чрез емисия на външните пазари. Това обаче няма да се отрази негативно на общата задлъжнялост на страната ни, посочват управляващите.Най-спорните текстове са в преходните и заключителни разпоредбиСпорните текстове за регламентацията на местата за краткосрочно отдаване под наем и изненадващото решение за видеонаблюдение във всички акцизни складове също предстои да бъдат разгледани днес в пленарната зала. Те са част от преходните и заключителните разпоредби на държавния бюджет за догодина. След като в данъчните закони беше записано, че само данъчните складове за петролни продукти трябва да имат видеонаблюдение, изненадващо мярката ще бъде разширена и за складовете за алкохол и цигари.При дебатите в ресорната комисия, която Менда Стоянова от ГЕРБ оглавява, беше решено местата за краткосрочно отдаване под наем да подлежат на регистрация, а не на категоризация. Въпреки това бяха запазени текстовете, според които ако бъде установено нарушение, онлайн платформи могат да се окажат недостъпни от България за 14 или 30 дни. ", "date": "2019.12.05", "title": "Депутатите продължават обсъждането и гласуването на Бюджет 2020 "}
{"url": "http://www.cross.bg/minimalnata-gerb-pensionerite-1619551.html", "text": "/КРОСС/  \"От БСП за поредна година предлагаме преизчисление на всички пенсии, защото разликата между новите и старите пенсии е изключително голяма. Предложихме минималната пенсия да стане 300лв,  тъй като в  рамките на 10 години осигурителният доход е качен с 200%. Това означава, че 1 милион и 300 хиляди пенсионери живеят под прага на бедността\". Това заяви народният представител от \"БСП за България\" Надя Клисурска пред БТВ.Тя обясни, че в управленската  програма на  ГЕРБ също е заложено преизчисление на пенсиите, но те са излъгали своите избиратели. \"Бюджетът за 2020 г. на управляващите не представлява никаква справедливост за пенсионерите. До 2009 г.  размерът на минималната пенсия спрямо минималната работна заплата е около 53%, сега е около 40%. Това показва отношението на ГЕРБ към пенсионерите през тези 10 години\", коментира Клисурска.Народният представител подчерта, че ГЕРБ за пореден път са направили буфери в бюджета, за да могат да правят разходи, без да се съгласуват с Народното събрание.\"Фокусът на алтернативния бюджет на БСП е насочен към по-добър живот на всички българи - децата, младите семейства, работещите и пенсионерите\", завърши Надя Клисурска.", "date": "2019.12.05", "title": "Надя Клисурска:  Алтернативният бюджет на БСП е насочен към по-добър живот "}
{"url": "http://www.cross.bg/godina-visokosna-godini-1619549.html", "text": "/КРОСС/  2020 година ще е високосна година и ще има 366 дни, вместо 365. Всички знаят, че допълнителният ден, който се добавя през високосна година е 29 февруари.Това добавяне към всяка четвърта година е нужно, за да бъдат в синхрон астрономическата година и сезоните. Обиколката на планетата ни около Слънцето отнема малко повече от 365 дни, затова е необходимо прибавянето на цял ден в определена периодичност. Правилото е заставено от Григорианския календар, според който всички години, кратни на 4 са високосни, а изключение правят само тези, които са кратни на 100 и не са високосни.Високосната година е възникнала преди хиляди години. Още древните астрономи забелязали, че Земята обикаля около Слънцето не точно за 365 дни, а за 365 дни и 6 часа. Терминът \"високосна година\" за пръв път е бил въведен в Римската империя от Юлий Цезар. Годината с допълнително денонощие получила специално наименование - bix sexus, което в превод от латински означава „вторият шести\". Допълнителното денонощие било присъединено към най-късия месец - февруари, за да не се нарушава логиката на другите стандартни месеци.Суеверните хора вярват, че през високосна година не бива да се правят редица неща, като например да сключват брак. Смята се, че сключените през високосна година бракове не могат да бъдат щастливи - или ще се разпаднат бързо, или някой от двойката ще овдовее, или младоженците няма да се чувстват добре заедно и скоро ще започнат да си изневеряват. Разводът в такива години също не е препоръчителен, защото хората, които се развеждат във високосни години, трудно се задомяват повторно.Старо поверие гласи, че бременните жени не бива да се подстригват във високосна година. Старите баби разправят, че ако това се случи, детето ще роди слабоумно.Смята се също, че децата родени на 29 февруари, трябва да празнуват рождения си ден на 28 февруари или на 1 март.Други пък вярват, че високосната година покосява хората и в такива години броят на смъртите се повишава. Има вярване и, че природата се бунтува през високосни години. Суеверията гласят, че се случват повече природни бедствия.Има дори суеверие, че краят на календара на маите се пада във високосна година.Старите баби пък смятат, че през високосни години не бива да променяме нищо. Смята се още, че промените през високосната година са пагубни и безперспективни. Според поверието не е желателно да си смените работата, жилището или дори цвета на косата през такава година. Какво остава пък за развод или смяна партньор. Затова не бива да се започва нищо ново през високосна година - нито нов бизнес, нито ремонт, нито пък да си купите нов автомобил.Също така не бива да споделяме плановете си за бъдещето, тъй като няма да имаме късмет.Някои пък вярват, че във високосна година не бива да се берат гъби, защото веднъж на четири години мицелът се изражда, от което гъбите могат да станат отровни и да попият химични елементи, злоба, проклятия и гняв, излъчен при вещерски обреди.Всички тези суеверия обаче не са доказани научно, нито пък са подкрепени от статистиката, но ако все пак сте силно суеверни и искате да се застраховате, старите баби имат и друго поверие, което гласи, че преди да вземете важно решение, трябва да застанете по залез слънце с лице на запад и кажете на глас: „Високосна година, остави за себе си лошото, а за мен - само добро\".Ако пък сте от суеверните оптимисти, то тогава за вас има други поверия, които може да изпълните през високосна година.Смята се, че е на късмет да ни окъпе първият дъжд във високосната година. Дебелият сняг пък значи добра реколта. Годината ще е добра за всички, които се разделят със старите си страхове.В миналото се е вярвало, че високосната година носи лош късмет и че начинът да се предпазим от него, е да носим сребро. Поверието за среброто е старо. Още в Древен Китай смятат, че благородният метал пази от лош късмет. У нас традицията гласи да се зашива сребърна паричка на дрехите на новородено, а зрелите хора да носят сребърен накит за късмет.Според някои вярвания трите години, които предхождат високосната са подвластни на Слънцето и през тях се носи злато. Високосната година е под влиянието на Луната. Старият алхимичен символ за сребро е непълна луна, и заради това през високосните години трябва да носим сребърни накити. ", "date": "2019.12.05", "title": "2020 ще е високосна - какво да очакваме и от какво да се пазим "}
{"url": "http://www.cross.bg/godina-gyokov-georgi-1619550.html", "text": "/КРОСС/  \"Проектобюджетът на БСП за 2020 година показва, че парите на хората могат да бъдат разпределяни по много по-добър начин. Нашите акценти са в образованието, здравеопазването и другите социални спектри. Те водят до по-добър живот на българските граждани - по-голямо увеличение на пенсии, увеличаване на помощите за отглеждане на дете и по-високи заплати\". Това заяви народният представител от „БСП за България\" Георги Гьоков по БНТ.Той обясни, че  БСП предлага преизчисление на всички пенсии, защото сегашните изостават значително от поскъпването на живота. \"Управляващите не искат да увеличат пенсиите, а преди парламентарните избори обещаваха, че минималната пенсия ще стане 300 лева, като всички останали ще бъдат преизчислени. Това не се случи с този бюджет, няма да се случи и със следващия\", каза Гьоков. Социалистът припомни, че в много областни градове протестират пенсионери с искане за преизчисляване на пенсиите.\"Предложението на БСП за минимална заплата е 650 лева от 1 януари 2020г., а не както ГЕРБ предлага това да се случи чак след една година. Освен това ГЕРБ замрази всички социални плащания -майчинството през втората година, детските надбавки, социалните помощи\", коментира Георги Гьоков. Народният представител изрази съмнения, че новият социален министър ще може да реши дори един проблем в социалната сфера, натрупан през последните 10 години. Той подчерта, че бюджетът за ДОО за следващата година е приет без нейното участие и предложения.  ", "date": "2019.12.05", "title": "Георги Гьоков : БСП е за преизчисляване на пенсиите и увеличение на заплатите, но  ГЕРБ не искат това"}
{"url": "http://www.cross.bg/rihter-slyzhba-silno-1619548.html", "text": "/КРОСС/  Силно земетресение е регистрирано край бреговете на Курилските острови. То е било с магнитуд 5.6 по Рихтер и е станало малко след 3 часа местно време. Това сочат данните на Геоложката служба на САЩ, цитирани РИА Новости.Епицентърът на труса е бил на 171 километра източно от град Курилск. Дълбочината пък е 35 километра.Към момента няма данни за жертви или разрушения. От филиала „Сахалин\" на Единната геофизична служба на Руската академия на науките в четвъртък в района на Курил са регистрирани две земетресения, със сила съответно 4,9 и 5,2 по Рихтер. Не е обявена тревога за цунами. ", "date": "2019.12.05", "title": " Силно земетресение край Курилските острови "}
{"url": "http://www.cross.bg/diplomat-grata-ryskata-1619553.html", "text": "/КРОСС/  Русия обяви дипломат от българското посолство в Москва за персона нон грата. Това съобщиха от МВнР.Оттам допълниха, че нашият посланик в Руската федерация Атанас Кръстин е извикан във външното министерство на страната, за да му бъде връчена нота за това.Тя се позовава принципа на реципрочността. Българският дипломат е с ранг, равностоен на този на руския дипломат в София, който бе обявен за персона нон грата в края на октомври 2019 г. Българският дипломат ще напусне Руската федерация в указания в нотата 24-часов срок.Още тогава руската страна реагира светкавично и заплаши, че ще предприеме ответни мерки във връзка с отзоваването на дипломата. ", "date": "2019.12.05", "title": "Реципрочно: Русия изгони български дипломат от посолството в Москва "}
{"url": "http://www.cross.bg/posoka-hemys-topli-1619556.html", "text": "/КРОСС/  Шофьорите е необходимо да се движат с повишено внимание в тунел \"Топли дол\" на АМ \"Хемус\", в посока Варна поради авария в захранването на осветителната система.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.12.05", "title": "Внимавайте в тунел \"Топли дол\" на АМ \"Хемус\", в посока Варна!"}
{"url": "http://www.cross.bg/dete-dareniya-petkov-1619554.html", "text": "/КРОСС/  Пореден магазин от голяма търговска верига стана обект на посегателство. Крадци се опитаха да задигнат монети от кафемашината, която се намира пред магазина. След като не успяват решават да влязат в него и да откраднат кутия за дарение на болно дете.Обектът е денонощен. След 22 часа работи на прозорче от съображения за сигурност. По някаква причина продавачката решава да ги пусне вътре с цел да бъдат обслужени по-адекватно. Това се случва, когато клиентът иска да има повече избор, обясни Николай Петков, управител на веригата магазини.След предишните посегателства над кутиите за дарения от обектите на веригата, служителите й събирали сумите от тях всеки ден, за да може в тях да остават минимални суми. В момента на кражбата в кутията е имало между 10 и 15 лева.Управителят на търговските обекти обясни, че извършителите на деянието не са същите, които са откраднали другите дарения. Това са съвсем нови герои. От наши източници в квартала са семейство и имат дете. Имало е момиче, което е отнемало вниманието на продавачката, коментира Петков. ", "date": "2019.12.05", "title": "Отново задигнаха кутия с дарения за болно дете в магазин"}
{"url": "http://www.cross.bg/dyshi-restoranta-hotel-1619555.html", "text": "/КРОСС/  Пожар унищожи ресторанта на хотел „Железник\". Съобщение е получено в 4:19 часа тази сутрин.Три противопожарни коли са загасили огъня.Заради задимяването са евакуирани 41 гости на хотела и двама души от персонала. Те не са пострадали.Унищожен е ресторанта, води се досъдебно производство за установяване на причините. ", "date": "2019.12.05", "title": "Горя ресторант на хотел в Стара Загора, евакуираха 43 души "}
{"url": "http://www.cross.bg/administratziya-sgradata-raiionnata-1619552.html", "text": "/КРОСС/  Безизходица с нерегламентирано строителство в София. Хора от квартал \"Овча купел\" с години подават сигнали за незаконна къща, но до ден днешен тя не е премахната. Екип на NOVA установи, че на мястото е построен цял комплекс от жилища. В тях живеят над 40 души. Постоянно се пристроява и надстроява. Палят се гуми, замърсява се въздуха. Блокират се улица. Никой не може да ги контролира тези хора, коментира представител на протестиращите. Той допълни, че от местната администрация са ги уведомили, че сградата е построена без документация и не са изпълнени условията на ЗУТ.След направена проверка на мястото са костатирани незаконни пристройки и е издадена заповед за премахването им. Към момента в техническия отдел на общината не са открити одобрени строителни книжа. Досега не са открити свидетелства за налагани наказателни постановления, обясни Георги Чичков, заместник- кмет на „Овча купел\". Той допълни, че предишното ръководство на районната администрация е започнала процедура за премахване на незаконните пристройка и надстройка, която ще приключи в срок.Един от живущите в сградата Явор Димитров заяви, че всичко в къщата е законно и има документи за това. А жителите на квартала дадоха 4 месеца на районната администрация да извърши всички необходими действия за премахването на незаконната сграда. Те са готови да блокират работата й, ако това не се случи. ", "date": "2019.12.05", "title": "Недоволство заради незаконно строителство в столичен квартал"}
{"url": "http://www.cross.bg/vezni-proverki-litzata-1619542.html", "text": "/КРОСС/  Инспектори на Държавна агенция за метрологичен и технически надзор (ДАМТН) стартират масови проверки на лицата, които използват везни за пряка продажба на риба и рибни продукти, месо и месни продукти, плодове и зеленчуци.Инспекциите в навечерието на Никулден, на Коледните и Новогодишни празници, са с цел превенция на нарушения, дължащи се на използването на технически неизправни везни, на везни, които не са преминали изискуемите ежегодни проверки или се използват неправилно. Проверките за спазване на задълженията на лицата, използващи везни по Закона за измерванията, ще се извършват на територията на цялата страна.Предстоят и проверки за контрол на количества на предлаган за продажба хляб, опакован в отсъствието на клиентите, произведен като предварително опакован продукт. ", "date": "2019.12.05", "title": "Започват масови проверки на продавачите на риба, месо, плодове и зеленчуци   "}
{"url": "http://www.cross.bg/nadyasno-hristo-evlogi-1619541.html", "text": "/КРОСС/  От 00.00 часа на 5 декември се възстановява  движението за автомобили  по бул. „Евлоги и Христо Георгиеви\" в зоната на Метростанция „Театрална\".  Считано от 04:30 часа на 05.12.2019 г. се възстановяват маршрутите на автобусни линии №11, 213 и 404, в посока автостанция Гео Милев, ж.к. Младост 4 и ж.к. Дружба 2 както следва:Автобусите от линии №11 и 404 ще се движат от бул. „Ген. Данаил Николаев\" надясно по ул. „Силистра\", надясно по западното пътно платно на бул. „Евлоги и Христо Георгиеви\" и наляво по бул. „Мадрид\" по маршрутите. В обратна посока маршрутите не са променяни; Автобусите от линия № 213 ще се движат  от бул. „Ген. Данаил Николаев\" надясно по ул. „Силистра\", надясно по западното пътно платно на бул. „Евлоги и Христо Георгиеви\" и направо след бул. „Мадрид\" по маршрута. В обратна посока маршрутът не е променян.  ", "date": "2019.12.05", "title": "Възстановява се движението по бул. „Евлоги и Христо Георгиеви“ "}
{"url": "http://www.cross.bg/vazov-ivan-sopot-1619540.html", "text": "/КРОСС/ Жители на град Сопот, подкрепени от общинската администрация, заплашиха с блокада на Подбалканския път в знак на протест срещу съвременния \"превод\" на романа „Под игото\", предава NOVA.Протестът беше пред родната къща на патриарха на българската литература Иван Вазов. Гайди и гневни думи по отношение на издателката придружаваха недоволството на хората.Романът „Под игото\" на Иван Вазов, който се изучава още на прогимназиален етап, беше преведен на съвременен български език, за да бъде разбран от по-малките ученици. Над 6000 архаични думи бяха заменени със съвременни аналози, което предизвика вълна от възмущение в социалните мрежи и медиите. ", "date": "2019.12.05", "title": "Сопот на протест заради модерния „превод“ на „Под игото“ "}
{"url": "http://www.cross.bg/ikonomicheski-forym-inovatzionen-1619536.html", "text": "/КРОСС/  На 5 декември, четвъртък, президентът Румен Радев ще участва в Петнадесетия национален иновационен форум „Иновации и икономически растеж\". Началото на форума е от 10.30 часа в „София Хотел Балкан\".Държавният глава ще връчи голямата награда в Националния конкурс \"Иновативно предприятие на годината\". ", "date": "2019.12.05", "title": "Президентът ще участва в Петнадесетия национален иновационен форум „Иновации и икономически растеж“  "}
{"url": "http://www.cross.bg/pochvata-horata-dekemvri-1619544.html", "text": "/КРОСС/  60-хилядната световна почвоведска общност отбелязва за поредна година Световния Ден на почвата. Тази година отбелязването на Деня в България ще премине под мотото „Да спрем ерозията на почвата, да спасим нашето бъдеще\", съобщиха от Българското почвоведсто дружество.Почвата е ограничен, незаменим и практически невъзобновим природен ресурс. Въпреки огромното й значение за осигуряване на продоволствената сигурност и устойчивостта на земните екосистеми, включително приспособяването към изменението на климата и смекчаването на последиците от него, следствие постоянния ръст на населението и прилагането на неустойчиви управленски практики, деградацията на почвените ресурси расте заплашително в световен мащаб.Като призна решаващата роля на почвата за постигане на целите на хилядолетието за устойчиво развитие и нулев глад и предвид огромните предизвикателства пред нейното устойчиво управление и опазване, Общото събрание на ООН, с резолюция на 68-та сесия от 20 декември 2013 г. взе решение на 5 декември да бъде отбелязван ежегодно Световен ден на почвата и призова националните правителства, регионални и международни правителствени и неправителствени организации, частният сектор и всички заинтересовани страни да се присъединят към честването на Световния ден на почвата.За изминалите години Световният Ден на почвата се превърна във важен ден от календара на ООН с организирането на събития, посветени на почвата, в над 150 страни по целия свят.По случай Деня на почвата Селскостопанската академия, Националният музей „Земята и Хората\", Институтът по почвознание, агротехнологии и защита на растенията „Никола Пушкаров\" и Българското почвоведско дружество организират различни инициативи в Националния музей „Земята и Хората\" в столицата. ", "date": "2019.12.05", "title": "Днес е Световният ден на почвата "}
{"url": "http://www.cross.bg/shofyorut-kraka-transport-1619546.html", "text": "/КРОСС/  Автобус на градския транспорт прегази крака на възрастна жена във Варна. Пенсионерката е без опасност за живота. Няма данни шофьорът да е употребил алкохол. При слизането пътничка пада на пътното платно, а рейсът преминал през крака й.„Изгледах записите от камерите в рейса. Жената е слизала, но е продължила да се държи за дръжката. В този момент шофьорът затваря вратата и тя пада. Кондукторката веднага е извикала за помощ. Вероятно водачът не е изчакал достатъчно време преди да тръгне\", заяви в ефира на „Здравей, България\" директорът на  \"Градски транспорт\" - Варна Злати Златев.В морската столица се случи и друг инцидент. В района на Свободния университет шофьорът на автобус 409 е отказал да качи група студенти, защото имал 15 минути почивка. Освен това се е държал грубо с групата. „Разпоредил съм проверка. Водачът е бил на крайна спирка, на която има престой. Ще коментирам след като разбера какво точно се е случило\", поясни  Златев. ", "date": "2019.12.05", "title": " Автобус на градския транспорт прегази крака на възрастна жена"}
{"url": "http://www.cross.bg/sreshta-pri-prezidenta-na-dondykov-za-vodnata-kriza-1619547.html", "text": "/КРОСС/  Президентът Румен Радев свиква среща на „Дондуков\" 2 с представители на изпълнителната власт във връзка с тежката ситуация, в която се намира водният сектор, и множеството предизвикателства пред неговото добро и ефективно управление, съобщиха от прессекретариата на държавния глава.На срещата са поканени министрите на отговорните по въпроса ведомства - на икономиката, на регионалното развитие и благоустройството, на околната среда и водите и на здравеопазването. ", "date": "2019.12.05", "title": "Среща при президента на „Дондуков“ 2 за водната криза "}
{"url": "http://www.cross.bg/gradysa-predimno-minys-1619545.html", "text": "/КРОСС/  Утрото в четвъртък ще е мразовито с минимални температури предимно между минус 7 и минус 2 градуса. Преди обяд на места по поречието на река Дунав ще има мъгла или ниска слоеста облачност и дневните температури там ще са по-ниски.Днес над страната ще бъде предимно слънчево, почти тихо и студено. Максималните температури ще са предимно между 2 и 7 градуса. В София минималната температура ще е около минус 5 градуса, а максималната температура ще е около 5 градуса.По Черноморието ще е предимно слънчево, почти тихо и студено. Максималните температури ще са между 6 и 9 градуса. Вълнението на морето ще е 1-2 бала. Температурата на морската вода ще е 11-12 градуса.В планините ще е предимно слънчево. Ще духа слаб вятър от юг. Максималната температура на височина 1200 метра ще е около 3 градуса, на 2000 метра - около минус 2 градуса.Атмосферното налягане ще остане по-високо от средното за месеца. ", "date": "2019.12.05", "title": "Слънчев, но мразовит четвъртък "}
{"url": "http://www.cross.bg/tema-bulgariya-igoto-1619528.html", "text": "/КРОСС/Тема: Пари и политика - социалните измерения на бюджета за догодина;Тема: България, Русия и \"Турски поток\" - коментар на проф. Атанас Тасев;Тема: В Сопот: протест срещу опита за съвременен превод на \"Под игото\" - какво тревожи хората?Тема: Техника и технология на образованието - къде се къса нишката между ученото и наученото?Тема: Срещу мръсния въздух - започва безплатна подмяна на стари печки в София - какви са условията?Тема: Има ли напредък в разследването по случая с отравянето на оръжейния предприемач Емилиян Гебрев?Тема: Защо минималната пенсия скара депутатите? Дебат в стуиото.Тема: Чии интереси защитават промените в Закона за земята?Тема: Кои са чудодейните места в България? Разговор с журналиста Борислав Радославов. Тема:  Блокада на подбалканския път.Тема:  Сопотчани излизат на протест заради съвременния превод на „Под игото\".Тема:  Разкриха организирана група за кражби в цялата страна. Каква е схемата на извършителите?Тема:  Спорът за бюджета прерасна в обиди и наказания в парламента. За какво се скараха депутатите?Тема:  Автобус на градския транспорт премаза крака на жена от Варна. Какви са причините за инцидента?Тема:  Държавата готви нови еко мерки срещи изгорелите газове на автомобилите. Ще забранят ли на най-замърсяващите коли да влизат в центровете на големите градове. Отговорите в „На твоя страна\".  ", "date": "2019.12.05", "title": "Теми и гости в сутрешните блокове на телевизиите"}
{"url": "http://www.cross.bg/folkpevitza-bivsh-pevitza-1619529.html", "text": "/КРОСС/ Княз Константин-Асен Видински, син на Симеон СакскобургготскиСофи Маринова, фолкпевицаНихат Кабил, бивш министър на земеделиетоАпостол Апостолов, финансист, председател на настоятелството и президент на ВУЗФБорис Георгиев, европейски шампион по боксВиктор Касъмов, управител на \"Ара мюзик\"Драгомир Кояджиков, член на ВССЕкстра Нина, фолкпевицаКрасимир Минев, спортен журналистНели Петкова, певицаПроф. Пламен Киров, бивш конституционен съдияСтоян Сталев, юрист и дипломатВероника, бивша поп-фолк певица, сега се занимава с моден дизайн  ", "date": "2019.12.05", "title": "Рождениците на 5 декември "}
{"url": "http://www.cross.bg/treska-suvetska-sotzialisticheska-1619391.html", "text": "/КРОСС/1492 г. - Христофор Колумб става първия европеец, който стъпва на остров Испаньола (днес Хаити и Доминиканска република).1848 г. - Калифорнийска златна треска: В съобщение до Конгреса на САЩ американският президент Джеймс Полк потвърждава, че в Калифорния е открито голямо количество злато.1882 г. - Създаден е шведски футболен отбор Йефле ИФ.1916 г. - Първата световна война: Части от български военни подразделения влизат в столицата на Румъния - Букурещ.Златната треска в Калифорния1931 г. - Взривена е църквата Христос Спасител в Москва.1933 г. - В САЩ официално е отменен сухият режим.1936 г. - Съветския съюз приема нова конституция (известна като \"Сталинска\") и Киргизката Съветска Социалистическа Република е включена в състава на Съюзните републики на СССР.1936 г. - Създадена е Автономната съветска социалистическа република Коми, просъществувала до 1991 г.1936 г. - Създадена е Марийската автономна съветска социалистическа република.1941 г. - Втората световна война: Битка при Москва: Червената армия започва контраофанзива срещу нацистките сили по нареждане на генерал Георгий Жуков.1949 г. - Йерусалим е провъзгласен за столица на новата държава Израел.1975 г. - В София е открит голям комплекс студентски общежития, известен като Студентския град.1977 г. - В България е възстановена общината като селищна система.1990 г. - Ислямски водачи призовават да бъде наказан със смърт британският поет от индийски произход Салман Рушди за неговата книга Сатанински строфи.1999 г. - Официално е открита отсечка от автомагистрала Хемус, заобикаляща Правец.2005 г. - Във Великобритания са узаконени еднополовите бракове.  ", "date": "2019.12.05", "title": "5 декември в историята "}
{"url": "http://www.cross.bg/sava-zhivot-evtimiii-1619386.html", "text": "/КРОСС/ В народните представи, Варвара (чества се на 4 декември) и Сава са двете сестри на свети Никола. От тях Сава е по-добрата и винаги върви на крачка след Варвара, молейки я да не пуска от ръкава си ледени зърна по нивите. Двете сетри подготвят празника на своя брат и затова се казва: \"Варвара вари, Сава пече, а Никола яде\".Свети Сава, основателят на много манастири в Палестина и на знаменитата лавра, известна под неговото име, се родил в областта Кападокия през ІV век от богати и знатни родители. Поради несъгласие между роднините, на които било поверено неговото възпитание през време на служебното пътуване на баща му в Александрия, той още 18-годишен се поселил в манастир. Там получил образование, обикнал монашеския живот и бил постриган за монах. Желаейки да служи на Бога в по-усамотено място, младият монах оставил манастира, в който живял, и се отправил за Йерусалим да се поклони на светите места и да посети палестинските пустинници.По онова време на Изток бил прочут със своя строг постнически живот преподобни Евтимий Велики. Сава поискал да постъпи в числото на неговите ученици, но Евтимий го поверил на блажени Теоктист, брат в съседния манастир. Като го благословил, преп. Евтимий предсказал, че Сава ще просияе в иноческия живот, ще стане основател на обширна лавра и ще бъде славен наставник на всички палестниски отшелници.В Теоктистовия манастир Сава се предал изцяло в служба на Бога и минал всички монашески служби с безропотно послушание и усърден труд. Всички се чудели на неговия строго добродетелен живот. Веднъж, пътувайки за Александрия, той срещнал по пътя родителите си, които искали да го отклонят от иноческия живот, но накрай отстъпили пред неговата непоколебима воля.Като прекарал дванадесет години в манастира, Сава пожелал по-голямо усамотение. Поселил се в една пещера и там прекарвал дни и нощи в молитва и труд. Работата му се състояла в плетене на кошници, за които от манастира му давали хляб и плодове. Така прекарал пет години, а после отишъл при преп. Евтимий Велики. След смъртта на този велик подвижник Сава живял известно време в Йорданската пустиня, в манастира на преподобни Герасим.Но преподобни Сава желаел пълна самота, за да може всецяло да се предаде на молитва и богомислие. Веднъж, като заспал след дълга молитва, в съня си видял ангел, който му посочил една пещера на онова място, където се намирал изсъхналият Силоамски поток. Като се събудил, Сава се отправил към това място, намерил пещерата и се поселил в нея. Цял ден и през по-голямата част от нощта той се молел и пеел псалми, като се хранел само с корени, които растели покрай пещерата.Един ден, както събирал корени в пустинята, той видял четири разбойници, които били гладни и изнемощели. Пустинножителят изсипал пред тях събраните корени, и от тогава благодарните разбойници започнали понякога да му носят хлюб и плодове. Сава, облян в сълзи, си говорел: \"О, горко на душата ми! Тия люде за едно благодеяние тъй щедро плащат. А ние получаваме всекидневно от Бога благодеяния, но не благодарим, а в нехайство прекарваме дните си и не изпълняваме Неговите повели.\"", "date": "2019.12.05", "title": "Преп. Сава Освещени. Преп. Нектарий Битолски"}
{"url": "http://www.cross.bg/teritoriya-pytin-bulgarite-1619532.html", "text": "/КРОСС/  България съзнателно протака реализацията на \"Турски поток\" на своя територия, явно под външно влияние. Ако българите не искат да реализират газопреносния проект на своя територия, Русия ще намери други възможности за транзит на газа в Южна Европа, заяви руският президент Владимир Путин, цитиран от ТАСС и РИА \"Новости\".\"Независимо от многократните уверения и независимо от многократните молби към руската страна да обезпечим доставката на нашия газ през Турция в България, ние виждаме, че българската страна, колкото и тъжно да звучи, съзнателно протака реализацията на проекта на своя територия\", коментира Путин на съвместен брифинг със сръбския президент Александър Вучич, който е в руската столица.Президентът на Русия изтъкна, че българското държавно ръководство, след като се провали \"Южен поток\", много пъти се е обръщало с молба на всяка цена да се реализира \"Турски поток\".\"Но и сега, явно под външно влияние, не го подреждат сред приоритетите си. Да видим как по-нататък ще продължи да се реализира този проект на българска територия. Ако българите не искат - не българите, а българското ръководство, ние ще намерим други пътища за осъществяване на нашите възможности в Южна Европа\", категоричен беше Владимир Путин. ", "date": "2019.12.05", "title": "Путин: България съзнателно протака реализацията на „Турски поток“"}
{"url": "http://www.cross.bg/sega-chasa-bulgariya-1619533.html", "text": "/КРОСС/ в. Сега - Мутрите смениха бухалките с чиновницив. Сега - Путин смъмри България, че умишлено бави „Турски поток\"в. 24 часа - София действа като машина за еманципация на младитев. Труд - Путин: България бави умишлено „Турски поток\"в. Телеграф - Баща рекордьор гледа сам 8 децав. Монитор - Незаконните къщи на север аут, на юг - 141 оцелели в. Сега - Обезщетенията от НОИ остават замразени и догодинав. Сега - Евродепутатите подложиха на кръстосан огън Иван Гешевв. 24 часа - Правителството разпредели 43 милиона левав. 24 часа - Студ и поледици сковават странатав. Труд - България и Турция вписват „Св. Стефан\" в ЮНЕСКОв. Труд - Посрещаме руския премиер Медведев в понеделникв. Телеграф - Бойко Борисов: САЩ ни признаха за газов хъбв. Телеграф - Спешен ремонт на 182 язовирав. Монитор - Независим прокурор ще разследва обвинител №1в. Монитор - Минималната заплата скача с 50 лв., пенсията - с 30 лв.в. Сега - Дансингът на Борисов все повече се стеснявав. 24 часа - Арх. Любо Георгиев ръководител на екипа на „Визия зав. Сега - 28 ноември - черен ден за членството на България в ЕСв. 24 часа - Петър*, който не гледа безучастно - важният камък в общата ни къща в. Труд - Брей, докъде я докарахме с Вапцаров!в. Телеграф - За Бога, братя, мислете!в. Монитор - Икономията и вратата в полето ", "date": "2019.12.05", "title": "Преглед на вестниците "}
{"url": "http://www.cross.bg/chasa-provede-sofiyaot-1619530.html", "text": "/КРОСС/София.От 09:00 часа Народното събрание ще проведе извънредно заседание.***София.От 09.30 часа в заседателната зала в сградата на Висшия съдебен съвет, ще се проведе заседание.***София.От 10:00 часа в зала „Мусала\" на хотел „Хилтън\", АПИ и Световната банка организират форум за тол системата.***София.От 10:00 часа в хотел „Балкан\" (бивш хотел „Шератон\"), зала „Средец\", президентът на България Румен Радев ще връчи наградите на 15-ото издание на Конкурса „Иновативно предприятие на годината\".***София.От 10:00 часа в ГДНП относно осигуряване на обществения ред и сигурността по време на студентския празник.***София.От 10.00 часа в залата на 7. етаж в Министерството на образованието и науката ще бъде представено новото издание на Рейтинговата система на висшите училища в България за 2019 г.***София.От 10.30 часа в Националния учебен център на БЧК в село Лозен ще се проведе демонстрация на спасителни действия при инцидент с възникнал пожар в учебна среда.***София.От 10:00 ч. в „Генератор\", бул. Черни връх 47, Бизнес център Витоша, ще се проведе конференция, посветена на темата „Иновации и предприемачество в агро-хранителната система в България\".***София.От 11:00 ч. в хотел „Маринела София\", зала „Витоша\" заместник-министърът на земеделието, храните и горите Чавдар Маринов ще участва във форума „ДА! На българската храна\".***София.От 11:00 часа в новата база на доброволното формирование в район „Панчарево\", ул. „Сини вир\" 2, ще се проведе готовността за работа на доброволното формирование и екипите на дирекция „Аварийна помощ и превенция\" при тежки метеорологични услови. На събитието ще присъстват кметът на София Йорданка Фандъкова и директорът на ГД „Пожарна безопасност и защита на населението\" главен комисар Николай Николов.***София.От 11:00 часа в експозицията на НПТМ ще бъде представен новият музеен каталог „Избрано от колекциите на Национален политехнически музей\".***София.От 12.30 часа в Парк Хотел „Москва\" ще се проведе семинар организиран от АПИС за счетоводители, одитори и финансисти от цялата страна с тема: „ДАНЪЦИ 2020\".***София.От 15:00 часа в кв. „Факултета\" ( ул. „Суходолска\" 137 В) ще бъде открит чисто нов гинекологичен и педиатричен кабинет.***София.От 15.30 часа на „Дондуков\" 2 президентът Румен Радев ще се срещне с представители на изпълнителната власт във връзка с въпроси, свързани с тежката ситуация, в която се намира водният сектор, и множеството предизвикателства пред неговото добро и ефективно управление.***София.От 16.00 часа в конферентната зала на Столична община на ул. „Париж\" №1 Дирекцията на Природен парк „Витоша\" към Изпълнителна агенция по горите организира тържествено отбелязване на Международния ден на доброволеца.***София.От 18.00 часа в Регионалния исторически музей, ще бъде представена археологическата изложба „Опазваме миналото с поглед в бъдещето\".***София.От 18:30 часа в Сатиричен театър „Алеко Константинов\", ул. „Стефан Караджа\" №26 , ще бъде представена поставновката „Да, господин Премиер!\".***Благоевград.От 11.00 часа в зала №5 на Общината, ще се състои среща за гласуване за \"Спортист на годината 2019\".***Благоевград.От 18.30 часа на площад „Георги Измирлиев\" ще бъде официалното запалване на коледните светлини.***Банско.От 11.00 часа в Тържествената зала на читалище „Никола Вапцаров\" ще се проведе събитие, свързано с патронния празник на Професионална лесо-техническа гимназия „Никола Вапцаров\".***Банско.От 17.00 часа ще бъдат запалени Коледните светлини в Банско на площад „Никола Вапцаров\".***Бургас.От 10.00 часа в сградата на Областната администрация, ще се състои награждаване на участниците в конкурса „Най-здравословната рецепта в училище 2019 г.\".***Бургас.От 11.00 часа в конферентната зала на Професионалната гимназия по компютърно програмиране и иновации, ще се проведе обучение по киберсигурност.***Бургас.От 9:00-13:00 часа в офиса на БЧК-Бургас в к/с „Възраждане\", бл.7. ще се проведе акция за доброволно и безвъзмездно кръводаряване по случай 5 декември, Световен ден на доброволчеството.***Бургас.От 18.00 часа в зала \"Георги Баев\" на Културен център \"Морско казино\" ще бъде представена Изложба \"Инвенции\".***Варна.От 9.00 часа в Зала „Пленарна\" на Общината ще проведе второто заседание на Общински съвет - Варна.***Варна.От 10.30 часа пред сградата на Общината ще се проведе демонстрация със силите на Регионална дирекция „Пожарна безопасност и защита на населението\" - Варна демонстративно мероприятие.***Варна.От 14.00 часа в НАОП „Николай Коперник\" ще се проведе състезание за празника на Фуко.***Варна.От 11.00 часа във Военноморския музей ще бъде открита традиционната годишна изложба „По пътя към морската история 2019\".***Велико Търново.От 11.00 часа в Аулата на ВТУ „Св. Св. Кирил и Методий\" ще се проведе Тържествено академично събрание по случай Студентски празник - 8 декември, връчване на Академичната награда на Община Велико Търново.***Велико Търново.От 15.00 часа в пресклуба на БТА ще се състои заключителна пресконференция по проект на община Велико Търново - „Развитие на модерна образователна инфраструктура в град Велико Търново\".***Велико Търново.От 17.30 часа в Изложбени зали „Рафаел Михайлов\" ще бъде представена фотоизложбата „Родопа планина - една голяма любов\" на Мирослав Момински.***Велико Търново.От 18.00 часа в Изложбени зали „Рафаел Михайлов\" ще бъде представена изложба на преподаватели от Факултет по изящни изкуства към Тракийски университет - Одрин, Турция.***Велико Търново.От 19.00 часа в Клуб 7 Ивайло Гогов ще представи книгата си „Разкази за българската душевност и бит\".***Гълъбово.От 17:30 часа пред сградата на Общината ще бъде запалена Коледната елха.***Перник.От 09.30 часа в зала \"Панорама\", ще се проведе заседание на Общинския съвет.***Пловдив.В 09.00 часа в зала 1 на Апелативния съд ще се проведе заседание по делото, образувано по жалба на холандския гражданин Б. Й., който е признат за виновен от Пловдивския окръжен съд за това, че в съучастие с неустановени лица и с българския гражданин Н. Н. като извършител, без надлежно разрешително с цел разпространение, е придобил високорисково наркотично вещество - кокаин, с общо нетно тегло 59 956 грама, на обща стойност 2 727 645 лева.***Пловдив.В 09.00 часа в зала 1 на Окръжния съд ще се проведе заседание по делото срещу подсъдимите Борис А. и Григор Ал., обвинени за кражба в особено големи размери.***Пловдив.В 10.30 часа в зала 9 на Районния съд ще се проведе заседание по делото срещу Антон К., Бисер П. и Росен М., обвинени за кражба на автомобили.***Пловдив.В 13.30 часа в зала 1 на Районния съд ще се проведе заседание по делото срещу Георги Г. - зам. кмет на р-н „Западен\" при Община гр. Пловдив, обвинен за присвояване на чужди пари и за съставяне на неистински документи.***Пловдив.В 18.00 часа в Малката базилика ще се състои спектакълът „Вечност\". Събитието е част от Празници на светлина и надежда в Стария град.***Свищов.От 16.30 часа в къща музей „Алеко Константинов\" ще се състои среща разговор с проф. Румен Иванов и новата му книга „Готите и България\".***Смолян.От 17.00 часа кметът Николай Мелемов ще запали светлините на коледното дърво.*** ", "date": "2019.12.05", "title": "Предстоящи събития на 5 декември "}
{"url": "http://www.cross.bg/dinozavri-otkriti-fosili-1619534.html", "text": "/КРОСС/  Учени идентифицираха нов вид летящи динозаври, след като анализираха фосили, открити във варовикова кариера в Ливан, съобщава в. \"Дейли мейл\".Смята се, че фосилите датират отпреди повече от 95 милиона години и са от птерозавър. Новоидентифицираният вид птерозаври получи научното название Mimodactylus libanensis.Предполага се, че представители на вида са летели над морето Тетис, което се намирало между днешните територии на Европа, Северна Африка и Североизточна Азия. Летящите динозаври M. libanensis се хранели с ракообразни от рифовете и лагуните в морето и вероятно са стигали до днешната територия на Китай.\"Многообразието на тези древни животни е било по-голямо, отколкото се смяташе досега\", заяви палеонтологът Майкъл Колдуел от университета на Алберта, Канада.Новите находки навеждат на мисълта, че е имало толкова видове птерозаври, колкото са днешните видове птици. Откритите фосили хвърлят светлина върху живота на въпросния летящ динозавър, който имал размах на крилете 9 метра и тегло около 250 кг.Фосилите били открити преди повече от 15 години, но на учените било нужно много време, за да ги анализират. Става въпрос за първия открит в Ливан цялостен скелет от птерозавър.Птерозаврите са първите гръбначни, които са развили способността да летят.Фосили от птерозаври са открити в целия свят. Много от тях са с единствени по рода си характерни особености. ", "date": "2019.12.05", "title": "Откриха фосили от летящи динозаври "}
{"url": "http://www.cross.bg/gorivo-yadreno-tvel-1619535.html", "text": "/КРОСС/  \"Росатом\" подписа договор за доставката на ядрено гориво за АЕЦ \"Козлодуй\", предаде ТАСС.Компанията за производство на ядрено гориво \"ТВЕЛ\", която е част от държавната корпорация „Росатом\", и АЕЦ „Козлодуй\" подписаха договор за доставката на руско ядрено гориво за България до 2025 г. включително.„Както и по-рано, \"ТВЕЛ\" ще осигури комплектни доставки на ядрено гориво, така че операторът на ядрената централа няма да се нуждае от покупката на обогатен уран на пазара и да го предава за производството на ТВС\", се казва в съобщение на \"ТВЕЛ\".На АЕЦ „Козлодуй\" действат два блока - пети и шести с реактори ВВЕР-1000, които работят с руско ядрено гориво, произведено от Новосибирския завод за химически концентрати. От края на 2016 г. за шести енергоблок се доставя ядрено гориво от ново поколение ТВСА-12. ", "date": "2019.12.05", "title": "\"Росатом\" ще доставя ядрено гориво на АЕЦ \"Козлодуй\" до 2025 г. "}
{"url": "http://www.cross.bg/shpioni-operatzii-imata-1619543.html", "text": "/КРОСС/  Руски шпиони са използвали Френските Алпи като базов лагер за операции в цяла Европа, пише днес вестник \"Монд\", цитиран от Франс прес.Според френския ежедневник 15 служители на руското военно разузнаване ГРУ, специализирани в убийствата, са се придвижвали на континента от 2014 г. Те са преминали за последно през Франция през септември 2018 г.Контраразузнаванията на Франция, Швейцария и Великобритания са предприели операция по издирване на руските шпиони.Един от 15-имата агенти е бил идентифициран от британските служби като един от тримата извършители на атаката в Солсбъри през март миналата година, при която бяха отровени с нервнопаралитичното вещество Новичок бившият руски разузнавач Сергей Скрипал и дъщеря му Юлия. Това нападение изостри рязко отношенията между Русия и Запада и накара западните служби да издирват усилено неговите извършители.\"Монд\" излезе с тези разкрития в момент, когато Германия обвини Русия, че стои зад убийството на грузински гражданин в Берлин през август, отбелязва Франс прес.Според изданието 15-имата руски агенти, не са провели никакви операции на френска земя, но на няколко пъти са пребивавали в малки градове като Анмас, Шамони и Евиан, в алпийския департамент Горна Савоя.Шпионите служат в поделение 29 155 в ГРУ. Те се занимават с убийства, саботаж и тайна размяна на съобщения, твърди \"Монд\".Никакви оръжия и материали не са били иззети, нито пък е идентифициран местен съучастник на руските шпиони. 15-имата агенти изглежда не са имали никакъв контакт със служителите на посолството на Русия във Франция.Според \"Монд\" руските шпиони са действали във Великобритания, България, Крим, Молдова и Черна гора, отбелязва АФП.Наличните данни са насочили френските служби към хипотезата, че департамент Горна Савоя, който граничи със Швейцария и Италия, е бил използван като базов лагер за тайните операции в Европа на подразделение 29 155 на ГРУ, казал високопоставен представител на френското разузнаване, цитиран от вестника. ", "date": "2019.12.05", "title": "„Монд“: 15 руски шпиони ползвали Френските Алпи като базов лагер за операции Европа "}
{"url": "http://www.cross.bg/korabut-e-v-bezopasnost-1619397.html", "text": "/КРОСС/ \"Корабът е в безопасност, когато е на пристанището, но това не е целта на корабите. \"Уилям Шед  ", "date": "2019.12.05", "title": "Корабът е в безопасност..."}
{"url": "http://www.cross.bg/plovdiv-bazilika-oyato-1619531.html", "text": "/КРОСС/  Нови пластове мозайки излязоха в последните няколко дни, при археологически дейности на Епископската базилика на Филипопол. Жени Танкова, ръководител на екип на Регионалния археологически музей - Пловдив, занимаващ се с проучването и доц. Елена Кантарева-Дечева - ръководител на екипа реставратори показаха новооткритите мозаечни пана на заместник-кмета по култура и туризъм Пламен Панов и заместник-кмета по образование, бизнес развитие, европейски политики и международно сътрудничество Стефан Стоянов. Те бяха водени от арх. Николай Трайков, мениджър проектиране, строителство и инвеститорски контрол на Фондация „Америка за България\". В делегацията бе и Рая Маринова, и.д. директор на ОИ „Старинен Пловдив\".Епископската базилика на Филипопол все повече се доближава до новия си облик. Процесът по изграждането й е на своя финал. Изпълняват се сградните елинсталации и осветлението, довършва се монтажа на фасадните елементи и покрива на защитната сграда.Πpeд финaл e „пoлaгaнeтo\" нa pecтaвpиpaнитe мoзaйĸи oт втopия cлoй, ĸoитo ce eĸcпoниpaт нa втopия eтaж. Πpeдвидeни ca пeшexoдни пътeĸи пo cpeдaтa и пo ĸpaищaтa нa излoжбeнaтa зaлa, ĸaĸтo и мaлъĸ cтъĸлeн мocт, пo ĸoйтo пoceтитeлитe щe мoгaт дa видят oтблизo нaй-ĸpacивитe мoзaйĸи c птици.Дoлният плacт мoзaйĸи, ĸoитo ca eĸcпoниpaни нa мяcтoтo, нa ĸoeтo ca oтĸpити нa apxeoлoгичecĸoтo нивo, в мoмeнтa ce yĸpeпвaт и пoчиcтвaт. Cтpoитeлнитe дeйнocти ce изпълнвaт c мaĸcимaлнo внимaниe и в cъoтвeтcтвиe c ocoбeнocтитe нa oбeĸтa ĸaтo ca cъoбpaзeни c paзĸpитaтa apxeoлoгия.Bpъзĸaтa мeждy двeтe нивa ce ocъщecтвявa пocpeдcтвoм yниĸaлнa мeтaлнa cпиpaлoвиднa paмпa в изтoчния ĸpaй, пo ĸoятo щe пpeминaвa цeлият пoceтитeлcĸи пoтoĸ. Tя e c дължинa нaд 40 м и фopмaтa й изxoждa oт гeoмeтpиятa нa aбcидaтa нa бaзилиĸaтa. Πpoeĸтът e дeлo нa инж. Йopдaн Aтaнacoв, a изпълнeниeтo й e нa фиpмa „Зeнит 2\".B плaн cъвpeмeннaтa зaщитнa cгpaдa пoвтapя ĸoнтypa нa opигинaлнaтa бaзилиĸa, ĸoятo ĸaтo виcoчинa e билa мнoгo пo-внyшитeлнa.Фacaдитe имaт плътнa и aжypнa чacт, ĸaтo ocтъĸлявaнeтo вĸлючвa линeйни cтъĸлeни пaнeли c виcoчинa дo 7 мeтpa и тoплoизoлaция oт бялa вaтa, ĸoятo пpoпycĸa дифyзнa cвeтлинa. Cиcтeмaтa e дocтaвeнa oт Гepмaния,  и ce пpилaгa зa пъpви път нa oбщecтвeнa cгpaдa c тaĸъв oбeм в Бългapия. Oблaтa чacт oт изтoчнaтa фacaдa, ĸoятo cъщo пoвтapя фopмaтa нa aбcидaтa нa бaзилиĸaтa, щe бъдe нaпpaвeнa oт пpoзpaчни cтъĸлeни пaнeли, тaĸa чe дa ce виждa цъpĸвaтa „Cв. Πeтĸa\". Ha чacт oт ceвepнaтa фacaдa щe бъдe мoнтиpaнa oĸaчeнa фacaдa oт cтъĸлoпaĸeти c paзмepи 4 мx2,60 м, ĸoятo oтвътpe щe пoзвoлявa глeдĸa ĸъм ĸaтeдpaлaтa „Cв. Лyдoвиĸ\", a oтвън щe я oтpaзявa, разказа арх. Николай Трайков.Πoĸpивът нa бaзилиĸaтa ce изгpaждa ĸaтo зeлeнo пpocтpaнcтвo c минepaлни eлeмeнти, a oфopмлeниeтo мy щe нaпoмня зa cъщecтвyвaлaтa нa тoвa мяcтo дo 60-тe гoдини нa 20-и вeĸ мaлĸa жилищнa гpyпa, извecтнa ĸaтo ĸaтoличecĸия ĸвapтaл.Ocвeтлeниeтo e LЕD, димиpyeмo, eнepгoeфeĸтивнo, c дaтчици, ĸoитo измepвaт нивoтo нa ocвeтeнocт и peгyлиpaт cилaтa нa ocвeтитeлнитe тeлa. Щe ce изпoлзвaт cвeтлинни ĸлaдeнци, зa ecтecтвeнa cвeтлинa в ceвepния ĸopaб, ĸoйтo ce нaмиpa пoд пyбличнoтo пpocтpaнcтвo. Πpeдвидeнo e и apxитeĸтypнo ocвeтлeниe нa фacaдитe и apxeoлoгичecĸитe нaxoдĸи.Инcтaлиpaнaтa OBK cиcтeмa ocигypявa в paзличнитe зoни нaй-пoдxoдящия миĸpoĸлимaт. Taĸa нaпpимep нa пъpвoтo нивo нa cгpaдaтa, ĸъдeтo мoзaйĸитe ca „іn ѕіtu\", ce изcмyĸвa влaгaтa, дoĸaтo нa втopoтo нивo имa cпeциaлни oвлaжнитeли нa въздyxa, зa дa нe ce нaпyĸвaт мoзaйĸитe, ĸoитo ca пoлoжeни въpxy бeтoнoвa ocнoвa.Πyбличнoтo пpocтpaнcтвo и cгpaдaтa ca зaмиcлeни дa фyнĸциoниpaт зaeднo ĸaтo чacт oт eдин нoв ĸyлтypeн и eĸcпoзициoнeн гpaдcĸи цeнтъp. Πpeдвиждaт ce зoни зa cъбития нa oтĸpитo, ĸaфeнe, тepaca и cyx фoнтaн. Haпpeдвa и paбoтaтa пo Дeтcĸaтa плoщaдĸa, cпoнcopиpaнa oт ЕVN-Бългapия. Taĸa Eпиcĸoпcĸaтa бaзилиĸa щe ce пpиoбщи пo ecтecтвeн нaчин ĸъм гpaдcĸaтa cpeдa и глaвнaтa пeшexoднa зoнa нa cъвpeмeнeн Πлoвдив.Aвтopи нa пpoeĸтa зa зaщитнaтa cгpaдa и плoщaдa ca Aтeлиe Дyo-Πлoвдив и Zооm ѕtudіо-Coфия. Apx. Mилeнa Kpaчaнoвa paзpaбoти ĸoнcepвaциoннo-pecтaвpaциoнния пpoeĸт, плaнa зa eĸcпoниpaнeтo нa apтeфaĸтитe и pъĸoвoди изгoтвянeтo нa дoĸyмeнтaциятa зa ĸaндидaтypaтa зa ЮHECKO.Aмериканският архитект Лий Сколник и екипът му от Skolnick Architecture + Design работят по пpoeĸтa зa инepaĸтивнитe eĸcпoзиции и ayдиo-визyaлнa ĸoмyниĸaция, ĸoитo дa пpeдcтaвят бeзцeннитe нaxoдĸи пo възмoжнo нaй-дoбpия cъвpeмeнeн нaчин. Чрез иновативен дизайн, интepaĸтивни eлeмeнти, технологично подпомогнати исторически възстановки и разнообразни дейности, за посетителите ще оживеят духът на древен Пловдив и неговото богато мозаечно наследство.Aнтичнитe мoзaйĸи и мнoгoбpoйнитe apтeфaĸти щe бъдaт излoжeни и пpeдcтaвeни чpeз тexнoлoгични peшeния oт пocлeднo пoĸoлeниe, вĸл. Дoбaвeнa и Bиpтyaлнa peaлнocт, тъч-eĸpaни и дeтcĸa \"Зoнa нa oтĸpитиятa\", ĸoятo пoĸaзвa иcтopиятa нa Бaзилиĸaтa пo paзбиpaeм, зaбaвeн и вълнyвaщ нaчин.След като приключат дейностите и Епископската базилика отвори врати за посетители, един от основните акценти в развитието на туристическия бранд Пловдив ще е върху постиженията от последните години и обособяването на отделен културен маршрут, посветен на античните мозайки на Филипопол. Той ще обхваща Малката и Голямата базилики и културен „Тракарт\", каза заместник-кметът Пламен Панов по време на срещата.Припомняме, че някога Епископската базилика  е била изоставена, останките били затрупани, а времето изтрило спомените за нея. Забравата продължила до 1980-те, когато при строителството на подлез се появили останки от мащабна сграда, украсена с мозайки с геометрични орнаменти и птици.През 1982-1986 г. екип от Регионалния археологически музей - Пловдив, начело с Елена Кесякова, проучили около половината от базиликата. Част от мозайките били прибрани в музея. Над развалините било построено защитно покритие, но непроучената част останала под улицата. През 1995 г. базиликата била обявена за паметник на културата от национално значение.За съжаление, през 1999 г. защитното покритие се самосрутило. Състоянието на мозайките се влошило. След частични разкопки от 2002 г., които установили, че базиликата е построена върху по-стара антична сграда, мозайките били покрити с тънък слой пясък.През следващите години обектът потънал в забрава. Всичко това се промени благодарение на инициативата и финансирането на Фондация „Америка за България\" и Община Пловдив.През 2016-2017 г. Епископската базилика беше изцяло проучена от екип на Регионалния археологически музей - Пловдив, воден от Жени Танкова, и реставратори под ръководството на доц. Елена Кантарева-Дечева. ", "date": "2019.12.05", "title": "Нови пластове мозайки излязоха в Епископската базилика на Филипопол "}
{"url": "http://www.cross.bg/pomosht-gryp-dobroto-1619567.html", "text": "/КРОСС/  Близо 240 служители на „БУЛСТРАД ВИЕНА ИНШУРЪНС ГРУП\" и „БУЛСТРАД ЖИВОТ ВИЕНА ИНШУРЪНС ГРУП\" се включиха с доброволческа работа в 35 социални каузи в 19 града в страната по време на традиционния Ден на доброто. Инициативата е част от дългосрочната международна кампания „Ден на социалната активност\" на Виена Иншурънс Груп, която насърчава и подкрепя доброволчеството и социалната ангажираност сред служителите в дългосрочен план.Тази година екипите на двете компании се ангажираха с каузи в Благоевград, Бургас, Варна, Велико Търново, Враца, Златица, Монтана, Пазарджик, Плевен, Пловдив, Русе, Севлиево, Сливен, Сопот, София, Стара Загора, Хасково, Шумен и Ямбол.Преобладаваха каузите в помощ на социални институции за хора с увреждания - дневни центрове, училища и организации от семейството на БАЛИЗ /Българска асоциация за лица с интелектуални затруднения/. Най-много доброволци се включиха с различни дейности в дневните центрове, оказвайки активна помощ на персонала. На места тази помощ включваше и традиционни за това време на годината занимания, като изработването на сувенири и картички за коледните празници, които ще се продават по време на благотворителните коледни базари.На други места доброволците работиха по освежаване и почистване на помещения и дворове в дневните центрове, а в библиотеките в Благоевград, Севлиево и Хасково - в подреждане на библиотечния фонд и освежаване на читални. В Пловдив, заедно със семейства на деца със синдром на Даун, служителите на Булстрад участваха в традиционно месене на хляб, с помощта на „Мрежа Хлебни къщи\". В УМБАЛ „Свети Георги\" в Пловдив, те помогнаха на учителите от сдружение „Образование и здраве\" за съживяване на болничното училище - затворено през 2017г. и отново отворило врати, благодарение на дарители и доброволци.За втора поредна година в Деня на доброто служители от двете компании станаха Посланици на предложени от тях каузи, с чието подпомагане се ангажираха лично и привлякоха нови доброволци за осъществяването им.Сред дейностите, организирани от Посланиците на доброто тази година, бяха събиране и разпределяне на дарения с пакетирана храна, перилни, почистващи и санитарни материали към различни фондации, домове и социални организации за подпомагане на деца и възрастни в нужда; осъществяване на ремонтни дейности и закупуване на специални учебни материали за СОУ „Луи Брайл\" в София - едно от двете държавни училища в България за деца с нарушeно зрение; събиране и предаване на пластмасови капачки за рециклиране, като част от инициативата „Капачки за бъдеще\"; разхождане на кучета в Общинския приют на „Екоравновесие\" в село Горни Богров, където над 1500 животни разчитат на доброволци, за да могат да излязат на кратка разходка извън клетките поне един път месечно.„Денят на социалната активност\" на „БУЛСТРАД ВИЕНА ИНШУРЪНС ГРУП\" и „БУЛСТРАД ЖИВОТ ВИЕНА ИНШУРЪНС ГРУП\" се организира в партньорство с фондация „БИКОУЗ в помощ на благотворителността„.", "date": "2019.12.05", "title": "Доброволци от БУЛСТРАД и БУЛСТРАД ЖИВОТ подпомогнаха 35 социални институции в 19 града "}
{"url": "http://www.cross.bg/blusnaha-zhena-na-peshehodna-puteka-v-byrgas-1619539.html", "text": "/КРОСС/  Жена е била блъсната на пешеходна пътека в  района до Центъра за психично здраве в Морската градина.18-годишният шофьор от Българово е допуснал инцидента при движение на автомобила на  заден ход.33-годишната пешеходка от Сунгурларе е с охлузено дясно бедро.Била е прегледана в бургаската болница и освободена за домашно лечение, без опасност за живота, съобщи полицията ", "date": "2019.12.05", "title": "Блъснаха жена на пешеходна пътека в Бургас "}
