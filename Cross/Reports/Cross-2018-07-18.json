{"url": "http://www.cross.bg/sarkofag-ychenite-cheren-1579459.html", "text": "/КРОСС/ Откриха огромен черен саркофаг в гробница в Александрия, Егепет, което доведе до учудването на учените - артефактът не е бил открит близо 2000 години от иманярите, които от векове нахлуват в гробниците в страната.Ковчегът е направен от черен гранит и е запечатан с хоросан. Дълъг е над два метра и половина и е широк близо 180 см, а теглото му е впечатляващо - над 30 тона.Местните власти са искали да направят реконструкция на улица в града, като се натъкнали на древния саркофаг. Работата по изкопаването извършили египетски археолози.До саркофага е открит бюст на човек, вероятно изображение на погребания човек, от минерал. Бюстът е датиран от 305 до 30 г. пр. Хр. - от епохата на Птолемеите.Тепърва предстои да се разбере повече за саркофага, който в момента е под наблюдението на учените, които се подготвят да го отворят.", "date": "2018.07.18", "title": "Откриха мистериозен огромен саркофаг в Египет"}
{"url": "http://www.cross.bg/ignatievo-aviobaza-graf-1579449.html", "text": "/КРОСС/ На  в  президентът и върховен главнокомандващ на Въоръжените сили Румен Радев ще посети авиобаза Граф Игнатиево, където ще присъства на ритуала по откриване и освещаване на параклис „Св. Вмчк. Мина“.", "date": "2018.07.18", "title": "Президентът Румен Радев ще посети авиобаза Граф Игнатиево"}
{"url": "http://www.cross.bg/nankov-miziya-nikolaii-1579461.html", "text": "/КРОСС/ „За една седмица ситуацията в Мизия е преодоляна, почистени са улиците и започна тяхното асфалтиране“. Това съобщи министърът на регионалното развитие и благоустройството Николай Нанков след като се запозна на място с възстановителните работи след наводнението в Мизия. Кметът на града Виолин Крушовенски и хората лично му благодариха за навременната помощ за преодоляване на щетите от поройните дъждове. Жителка на Мизия благодари на премиера Бойко Борисов, на министър Нанков и на кмета за това, че улицата, на която живее, ще бъде асфалтирана. Така детето й, което е инвалид, ще може да излиза от дома им.Още в деня на бедствието на 10 юли, по разпореждане на Николай Нанков АПИ и пътноподдържащи фирми изпратиха 24 тежки  машини за разчистване на калта. А на 11 юли министърът отиде до Мизия, за да подпомогне организацията по овладяване на кризисната ситуация.                      Дъждовният канал вече е закрит и предстои рехабилитация на канализацията за дъждовна вода със средства от Междуведомствена комисия за възстановяване и подпомагане към Министерския съвет, стана ясно при посещението на министъра.Николай Нанков обясни, че от другата седмица Министерството на икономиката започва работа по решаване на проблема с язовирите в община Борован. Предстои тяхното ремонтиране с държавния финансов ресурс, който получи икономическото ведомство. Целта е да се реши дългосрочно проблемът с язовирите по цялото поречие на р. Скът, по протежение на общините Борован, Хайредин, Мизия и Оряхово.На язовир Рогозен продължават аварийно – възстановителните дейности. По уверение на кмета на Хайредин, вече са започнали дейности по възлагане ремонта и на яз. Бързия.„Вършим си работата в максимално бързи срокове и с необходимото качество, за да осигурим нормалния живот на хората тук и резултатът се вижда - Мизия вече се връща към нормалния житейски ритъм“, каза министър Нанков.   Около 2,4 млн.лв. са щетите по публичната инфраструктура в община Мизия. Другата седмица ще бъде свикано извънредно заседание на Междуведомствена комисия за възстановяване и подпомагане.", "date": "2018.07.18", "title": "Започна асфалтирането на улиците в Мизия"}
{"url": "http://www.cross.bg/rosi-delio-levski-1579455.html", "text": "/КРОСС/ Очакваната раздяла е факт - Делио Роси вече не е треньор на \"Левски\". \"Сините\" и италианският специалист разтрогват договора по взаимно съгласие.Роси и собственикът на клуба Спас Русев са преговаряли цяла сутрин по параметрите на раздялата. Според непотвърдена информация в договорите на треньора и екипа му са предвидени сериозни неустойки. На този етап няма яснота дали Роси и помощниците му ще бъдат компенсирани за предсрочното освобождаване и в какъв размер.Вече се спрягат няколко имена за нов наставник. Най-упорити са слуховете около Ясен Петров и Стойчо Стоев.Роси бе поставен под огромен натиск от феновете след шокиращото отпадане от лихтенщайнския \"Вадуц\" в първия квалификационен кръг в Лига Европа. Във вторник \"сините\" победиха с 3:2, но заради повече голове на чужд терен съперникът продължава в надпреварата.Непосредствето след мача специалистът отказа да подаде оставка и подчерта, че не приема резултата за срамен. Той пристигна на стадион \"Георги Аспарухов\" преди година и получи безпрецедентен кредит на доверие въпреки третото място в първенството и сензационната загуба от \"Славия\" във финала за Купата на България.", "date": "2018.07.18", "title": "Делио Роси си тръгна от \"Левски\""}
{"url": "http://www.cross.bg/ignatievo-aviobaza-graf-1579428.html", "text": "/КРОСС/ На  в  президентът и върховен главнокомандващ на Въоръжените сили Румен Радев ще посети авиобаза Граф Игнатиево, където ще присъства на ритуала по откриване и освещаване на параклис „Св. Вмчк. Мина“.", "date": "2018.07.18", "title": "Президентът Румен Радев ще посети авиобаза Граф Игнатиево"}
{"url": "http://www.cross.bg/dobrinishte-planinata-spasiteli-1579457.html", "text": "/КРОСС/ Зачестиха случаите на пострадали в планината през лятото. Само за седмица планинските спасители от отряд Добринище проведоха няколко акции, подпомогнати от колегите си в Банско. Зад успешно приключилите спасителни дейности обаче се оголиха сериозни проблеми. Заради липса на Закон за доброволчеството, чийто проект се търкаля от няколко години между институциите, има тревожен спад на интереса към планинското спасяване. Туристите масово подценяват риска в планината и не правят здравна застраховка. Летният планински туризъм бележи сериозен ръст през последните години, което е много добра индикация, въпреки някои нерешени проблеми с местата за настаняване, условията в планинските хижи, недостатъчните къмпинги и пълната липса на терени за кемпери и каравани. Няколко инцидента белязаха този сезон в планината над Добринище, за щастие не толкова тежки, но тези случаи поставят въпроса за дефицита на планински спасители и липсата на човешка етика в планината.Цветан Пчелин от отряда в Добринище обясни:\"В отряда в Добринище сме 15 човека на наряд, но от тези 15 човека сме постоянно в Добринище само 4-5 човека. Другите са на работа по Благоевград, по София, по морето, даже и по чужбина. Това е недостатъчно, но за съжаление няма млади момчета, които да имат желание за планински спасители\".", "date": "2018.07.18", "title": "Случаите на пострадали в планината през лятото зачестиха"}
{"url": "http://www.cross.bg/kipur-kraii-bezhantzi-1579456.html", "text": "/КРОСС/ 16 сирийски бежанци са се удавили, 105 са спасени, като продължава издирването на други около 30 души след като лодка, превозваща бежанци, е потънала край бреговете на Кипър.Инцидентът станал на около 29 км от крайбрежието на селището Йени Еренкьой в Северен Кипър.В спасителната операция са се включили местни и екипи на турската брегова охрана, както и търговски съдове.Все още се изяснява точният брой на пътувалите с лодката, но предварителните данни сочат, че става дума за около 150 души.", "date": "2018.07.18", "title": "Най-малко 16 сирийци се удавиха край Кипър"}
{"url": "http://www.cross.bg/hemys-selskostopanski-dzzd-1579464.html", "text": "/КРОСС/ Министърът на регионалното развитие и благоустройството Николай Нанков инспектира строителството на новия участък на автомагистрала „Хемус“ между Ябланица и п.в. „Боаза“. В нея се включиха също областният управител на Област Ловеч Георги Терзийски и председателят на Управителния съвет на Агенция „Пътна инфраструктура“ инж. Светослав Глосов.Вече са изпълнени приблизително 30% от предвидените по проекта дейности.За по-малко от 4 месеца са направени над 1.2 млн.куб.м изкопи и над 1 млн.куб.м насипи. Работи се по големи съоръжения, включително водостоци и селскостопански подлези. Работи се и по надлез, по който ще минава пътят за пещерата „Съева дупка“, констатира при обиколката на трасето министърът.                     На 27 март тази година стартира изграждането на нови 9.3 километра от автомагистрала „Хемус“ между Ябланица и п.в. „Боаза“. Участъкът ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза. Етапна връзка в близост до с. Брестница ще осигурява свързаност с път I-4 Коритна – Белокопитово.Изпълнител на обекта е Консорциум „ХВП Ябланица“ ДЗЗД. Договорът за проектиране и строителство е на стойност 54 990 000 лв. без ДДС. Строителният надзор осъществява ДЗЗД „Консултанти Хемус 1 – 2016“ с договор на стойност 595 899,10 лв. без ДДС.В рамките на следващите три години ще бъдат изградени или ще се изграждат 170 км от АМ „Хемус“.АМ „Хемус“ е от изключителна важност за пътната безопасност и икономическото развитие на Северна България. ", "date": "2018.07.18", "title": "Министър Нанков инспектира строителството на новия участък на АМ „Хемус“"}
{"url": "http://www.cross.bg/yupiter-lyni-lynite-1579458.html", "text": "/КРОСС/ Астрономи откриха още 12 луни на Юпитер, една от които е доста странна.Чудноватата луна е с диаметър само 1 км. Тя се движи в противоположна посока на повечето естествени спътници на Юпитер, а поведението й е съвсем различно. Възможно е тя да се е блъснала в много от обектите, от които са се образували многобройните луни около Юпитер, уточни вестник \"Индипендънт\".Според най-разпространената теория луните на Юпитер, които са вече 79 на брой, са се образували от сблъсъци.Малката луна ще бъде наречена Валетудо на правнучка на бог Юпитер. Вероятно тя ще продължи да се блъска в каквото попадне на пътя й и така сама ще се разруши.\"Това е нестабилно положение - каза Скот С. Шепърд, един от ръководителите на екипа от института \"Карнеги\". - Челните сблъсъци бързо разрушават обектите и ги превръщат в прах.Астрономите са направили откритието, търсейки предполагаемата \"Планета Х\" или \"Планета 9\" с 4-метровия телескоп Бланко в Чили. То е потвърдено и с други телескопи в Хавай и Аризона.Потвърждението за 10 от луните беше обявено днес, а другите две са открити по-рано. Луните не са били известни досега, защото са много малки - най-големите са с диаметър 3 км.Планетата на второ място по броя на луните в Слънчевата система е Сатурн - 61.", "date": "2018.07.18", "title": "Астрономи откриха още 12 луни на Юпитер"}
{"url": "http://www.cross.bg/sanktziite-chyma-ytre-1579453.html", "text": "/КРОСС/ Утре ще продължи евтаназията на животните в заразените райони, съобщиха от МВР.  „Утре започваме да действаме по плана на БАБХ – каквото те кажат. И започваме със стадото на Баба Дора.Тя знае, предупредени са – където се появи нещо, отиваме, унищожаваме, дезинфекцираме, да не се притесняват – компетентни са хората, това правим от утре сутринта...”, обяви силовият министър Валентин Радев.Директорът на агенцията по храните Дамян Илиев беше категоричен: „Ние ги обичаме и искаме да ги спасим. Но дали санкциите да са в едно село е по-различно от това санкциите да са в страната?”Държавата засилва контрола в районите с чума по животните.Заради заплахата и от африканска чума по свинете ще се построи специална ограда между Силистра и Дуранкулак. Според експертите, само така ще се попречи на дивите прасета да пренесат болестта от Румъния на българска територия.", "date": "2018.07.18", "title": "От утре избиването на животни в Странджа продължава"}
{"url": "http://www.cross.bg/dobrev-levitzata-tazi-1579452.html", "text": "/КРОСС/ “Без БСП, без всеки един редови член на левицата, тук - днешният празник по повод откриването на паметника на Васил Левски, нямаше да се случи”, това каза заместник-председателят на БСП Кирил Добрев днес в гр. Руен. “Почти 9 години тази инициатива се проточи, но накрая, със съдействието на Националния съвет и парламентарната група на “БСП за България”, паметникът на този велик българин вече е факт”, допълни той. “Аз съм сигурен, че макар и да не се чу от микрофона, че левицата е спомогнала за този празник, хората го знаят” - коментира още заместник-председателят на БСП.                          Добрев подчерта, че с осъществяването на днешната инициатива, всеки един член на левицата в община Руен, може да се гордее и да има самочувствие. “Няма как да имаме претенции, че можем да управляваме тази държава, ако нямаме самочувствие”, добави той.“Хората вървят след победители, те тръгват след лидери със самочувствие и ако нещо трябва първо да променим в БСП, то това е самочувствието във всеки един от нас” - допълни Кирил Добрев. “БСП винаги е носила отговорност за действията си, БСП не е политическа еднодневка и скоро ще отбележим поредната си годишнина на Бузлуджа” - коментира зам.-председателят на левицата. “Поколения, свързани с тази партия ще се съберат на върха, за да отбележат своя празник”  - каза пред присъстващите той.                          Добрев припомни, че в събота ще бъде представен проект на “Визия за България”, където ще бъдат засегнати 4 основни теми: здравеопазване, образование, регионално развитие и икономика и доходи. “Тази визия тръгва за обсъждане в цялата партия - във всяка една организация. Отделно ще бъде представена пред обществото - ще бъде предоставена на експерти, специалисти, браншови и НПО-организации, за да могат да кажат своите предложения”  - допълни Кирил Добрев. “Целта е тази визия да стигне до всеки български гражданин, който да направи своето предложение, защото само програма, която е минала на обсъждане през народа, може да се нарече управленска програма” - подчерта заместник-председателят на БСП.", "date": "2018.07.18", "title": "Кирил Добрев: Най-важна е паметта, която носим и предаваме на поколенията"}
{"url": "http://www.cross.bg/ii-tytrakan-razgrad-1579450.html", "text": "/КРОСС/ Завърши рехабилитацията на 9,77 км от път II-49 Кубрат - Тутракан. Основният ремонт на второкласния път се финансира от Оперативна програма „Региони в растеж“ 2014-2020 г. чрез Европейския фонд за регионално развитие. На откриването на обекта присъства главният секретар на Областна управа Силистра Елена Томова, директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, кметът на село Старо село Пламен Петров, представители на изпълнителя и др. Рехабилитираният участък от път II-49 Кубрат - Тутракан, започва от кръстовището с път II-21 Тутракан - Русе, преминава през с. Старо село и завършва при границата със съседната област Разград. На обекта е извършена цялостна подмяна на пътната настилка, положена е нова хоризонтална маркировка, пътни знаци и ограничителни системи, с което се повишава безопасността на движение и се съкращава времето за пътуване.  По ОПРР се извършва рехабилитация на още 21 км от път II-49 в участъка Разград-Търговище. След завършването на втория проект ще бъдат обновени общо 30 км от път II-49, който свързва областите - Силистра, Разград и Търговище.  Освен тези 10 км по Оперативна програма „Региони в растеж“ се извършва рехабилитация на още 21 км от път II-49 в участъка Разград-Търговище. По този начин общо 30 км от второкласния път ще бъдат изцяло обновени с европейско финансиране, каза Николина Чапанова. През миналата година със средства от държавния бюджет се ремонтираха 6 км от пътя в района на разклона за с.Бисерци в съседната област Разград, като на участъка е положен неплътния асфалтов пласт на настилката и пътят вече е в добро състояние. За подобряване на 9-километровия участък между селата Топчии и Каменово в област Разград в момента се изработва технологичен проект. Това е част от подготвителните дейности, които е необходимо да се предприемат преди започването на строителните работи на отсечката, допълни Чапанова. Второкласният път II-49 Кубрат – Тутракан е важна пътна връзка за двете области Силистра и Разград, заяви Елена Томова, и пожела на шофьорите да шофират разумно по ремонтирания участък от пътя. Изпълнител на строително-монтажните работи на лот 14 е „Пътперфект-Т“ ЕАД. Стойността на договора е 4 884 088,33 лв. с ДДС. Строителният надзор се осъществява от „Трафик Холдинг” ЕООД. Техният договор е за 145 080 лв. с ДДС. Авторският надзор е на „Трансконсулт - 22“ ООД. Договорът им е за 3 906,47 лв. с ДДС. Общата стойност на проекта BG16RFOP001-7.001-0013 Лот 14 ,,Път II-49 Кубрат-Тутракан от км 89+100 до км 98+875.82, с обща дължина 9,776 км, област Силистра“ е 5 184 886,77 лв. с ДДС. Съфинансирането от Европейския съюз е 85% - 4 407 153,75 лв. с ДДС. Националното съфинансиране е 15% - 777 733,02 лв. с ДДС.", "date": "2018.07.18", "title": "5 млн. лв. са инвестирани в рехабилитацията на 10 км от  път II-49 Кубрат – Тутракан"}
{"url": "http://www.cross.bg/rysiya-gora-cherna-1579447.html", "text": "/КРОСС/ Поради Черна гора може да се замислим как да се отнасяме към страна, която провежда злобна антируска политика, но при това населението ѝ обожава руснаците?Да се каже, че в Черна гора отношението към Русия е дружелюбно, значи да не се каже нищо. Непознатият човек може да ви угости с бира в кафето, разбирайки че сте руснак. Таксиджията (макар и рядко и на малко разстояние) е способен да ви повози безплатно. Задължително ще ви разкажат, че именно Русия през XVIII век помага на Черна гора да се освободи от многовековното иго на Русия, доставяйки на планинските кланове оръжие и изпращайки офицери за обучение на въстаниците. Всеки втори местен жител ще заяви, че дядо му е настоявал в ранно детство „Помни, че с руснаците сме 200 милиона, а без руснаците – два камиона“)След такива възхваления се чудиш диво: нали през изминалите няколко години мъничка (620 хил. души) Черна гора успя да влезе в НАТО, радостно се присъедини към всички санкции на Запада срещу Русия, със скандал изгони руски дипломат. И дори повдигна срещу Русия популярните в последно време обвиненията - уж загадъчни „агенти на ФСБ“ имат намерение да устроят в страната проруска революция и да застрелят министър-председателя. Къде е проблемът?„В Черна гора на всяка крачка звучи руски език и това не е трудно за обяснение – плажният сезон е в разгар, а значителна част от почиващите са именно туристи от Русия: 27% от общото число на пристигащите тази година. Рекламните табели, предлагащи „да се наеме квартирка край морето“ - е винаги на руски: вложенията на жителите на Русия в недвижима собственост за последните 10 години е в размер на 4,5 милиарда долара. Накратко нашият туризъм и бизнес носят на републиката огромни пари. Допустимо ли е принципно тогава подобно нещо? На черногорците подобен въпрос не се харесва. „По-рано тук се молихме на Русия“,твърди бизнесменът от град Бар Марко Слободанович. „Но вие не ни защитихте през 1999 г., не изпратихте десант, когато НАТО бомбардираше градовете ни, убиваха жени и деца. След тази война отношението започна да се променя, всички разбраха, че от Русия не трябва да се чака помощ, а сами няма да издържим, твърде малка страна сме. Затова и трябваше да изберем Запада… Простете, ние ви предадохме“.„Уви, тази позиция не е лишена от логика“, смята руският историк и политолог Кирим Бенедиков, живеещ в град Бар. „В Москва по-рано изобщо не се занимаваха, например в Сърбия работи Руски център за наука и култура „Руски дом“, а тук не. За жалост в Русия смятат така: черногорците са славянски народ, любовта към руснаците е преминала векове, никъде не се е махала… А тях просто ги купиха. Ето вижте (Кирил показва с ръка пристанището на Бар) – натовските кораби не вече влизат тук, като у дома си. Но, разбира се, въздействието на Русия изобщо не оправдава постъпките на черногорците. Какъв приятел си, след като заменяш за долари отдавнашни добри отношения“.„„Можем ли да поговорим за черногорското правителство?“, питам в кафене, недалеч от Будва. „По-добре не. Това при нас е доста опасна тема“, помръква местен журналист. Ето какво черногорците не обичат да обсъждат – президента си Мило Джуканович. В една или друга форма той управлява страната 27 години – от 1991 г. Джуканович бе привърженик и дясна ръка на умрелия в затвора в Хага лидер на Югославия Слободан Милошевич, помогна му да воюва в Босна и Косово, навсякъде споменаваше „славанското братство“ и любовта към Русия. А сега стана толкова ярък поклонник на Запада, че дори преведе черногорската азбука на латиница. „Неговото състояние е в размери на милиарди евро“, твърди бившият офицер на югославските митници Антон Карлович (името е променено). „Този човек започна с контрабанда на цигари от ЕС, а сега получава доходи от наркотрафик от Косово.През хората на Джуканович към Европа идват кокаин и хероин, но на Запада му е все едно. Там закриват очите си и за дружбата с „диктатора“ Милошевич, и за търговията с наркотици: само и само Джуканович както и преди послушно да се сблъска с Руската федерация. Останалото вече не е важно“, допълни той. От черногорските учебници започнаха постепенно да премахнат споменаването на братските отношения с руския народ. А някога император Александър Трети заяви на банкет в Санкт Петербург: „Вдигам тост за княза на Черна гора – други приятели Русия няма“. Но трябва да се отбележи: ВСИЧКИ черногорци, с които се срещнат дружно ругаха новата власт и уверяваха за вечната любов към руснаците.„Съгласно социологическите проучвания, три четвърти от жителите на Черна гора не подкрепят санкциите срещу Русия“, обяснява политологът, лидер на движение „Не на войната – не на НАТО“, Игор Дамянович. „И примерно 70% отхвърлиха влизането на страната в НАТО. Именно затова правителството на Джуканович не рискува провеждането на референдум, изплашило се от мнението на народа (Черна гора влиза в Северноатлантическия алианс с решение на парламента) – гражданите биха гласували против. Относно обвиненията по адрес на Русия по повод организацията на преврата в Черна гора – това е абсолютна фантазия и евтина приказка: в нашата страна в нея не вярват не само простите хора, но дори и водещите функционери на управляващата партия. Може да се каже, че президентът Мило Джуканович е стопроцентова марионетка на Запада, той изпълнява всички искания на ЕС и САЩ. Сега е модерно на Русия да се стоварват всички грехове. Но повярвайте, народът на Черна гора е възмутен от курса на властите към вражда с руснаците“.„При война ще сме за Русия“.Вечерям в кафене в Будва – тази вечер на Световното първенство в Русия националният отбор на Русия губи от Уругвай. Знаейки, че съм руснак, към мен със съчувствие и желание за ръкостискане дойде собственикът, келнерите и половината посетители. Просто фантастика – как така в страна, където хората обожават Русия, на власт стои толкова антируско правителство?Впрочем, какво ти? Нали в България се случва в същото: нали през 1915 г. местните политици „изправят“ българите в две войни на страната на Германия срещу Русия. „Говоря ти сериозно“, обяснява ми бизнесменът Марко Слободанович. „Ако има конфликт между Русия и НАТО, то 99%от черногорците ще отидат да воюват на страната на руснаците“, допълни той“ „Извинявай не ти вярвам“ – „Ох, добре… 98%“ – „Тогава ми отговорете, защо вашият народ постоянно гласува за антируски политици?“ – „Имаме унила и клоунска опозиция, както и вие. Хората на избират на урните тези, които не харесват, но познават добре“.Нека бъдем откровени – наистина не ни върви с приятелите. С охота вземат пари от нас, идват да се прегръщат и целуват, бият се в гърдите и се кълнат в подкрепа, а след това спокойно ни „захвърлят“ без угризения на съвестта. Така бе съветско време с Египет, а след това с цяла Източна Европа, след това с Украйна и може би ще се случи с Беларус. Нашие кредити, оръжие, помощ се гребат с две ръце, но само да се наложи да се прояви дружба по отношение с Русия и тези „приятели“ изчезват. Ние винаги сме длъжни на всички, а на нас с нищо. Черна гора печели от Русия огромни пари, макар и местната пропаганда да представя Русия като враг. Да, хората в малката страна са прекрасни, но уви, това не решава проблемите… Време е да се научим как да имаме нормални приятели.", "date": "2018.07.18", "title": "Защо Черна гора стана злобен предател на Русия"}
{"url": "http://www.cross.bg/rozhdenieto-poklon-apostola-1579462.html", "text": "/КРОСС/ \"Днес е ден за поклон и благодарност - 181 години от рождението на Васил Левски. Поклон пред делото и себеотрицанието му. Благодарност за най-съвършения урок по родолюбие.\" Това написа във Фейсбук лидерът на БСП Корнелия Нинова по повод годишнината от рождението на Апостола на свободата.\"Заветите на Апостола ни дават национално самочувствие. Но те ни и заклеват в чест и отговорност, борбеност и почтеност. Важно е да помним, защото преклонението ни днес показва, че нито бесилото, нито времето могат да заличат Неговата отдаденост на Отечеството. Поклон и пред Гуна Кунчева - българката, майката, която роди и отгледа любимия георй на България\", допълни тя.", "date": "2018.07.18", "title": "Корнелия Нинова: Днес е ден за поклон и благодарност - 181 години от рождението на Васил Левски"}
{"url": "http://www.cross.bg/stambolov-groba-vandali-1579451.html", "text": "/КРОСС/ Грубо посегателство на Централните софийски гробища. Вандали поругаха гроба на Стефан Стамболов.Неизвестни са разбили паметника на бившия министър-председател и са откраднали бронзовия бюст на гроба на Стамболов.За посегателството съобщиха от ВМРО. От партията ще настояват за затягане на охраната на столичните централни гробища, а общинският съветник Карлос Контрера ще поиска прекратяване на договора на фирмата, която охранява гробищния парк.Полицията е започнала разследване.", "date": "2018.07.18", "title": "Вандали поругаха гроба на Стефан Стамболов"}
{"url": "http://www.cross.bg/gabrovo-programa-chasa-1579460.html", "text": "/КРОСС/ Утре, 19 юли, министърът на регионалното развитие и благоустройството Николай Нанков ще посети Габрово. От 11.00 часа той ще присъства на откриването на обновения парк „Кольо Василев – Обов“, част от финансирания по Оперативна програма „Региони в растеж“ 2014 - 2020 проект за изграждане на съвременна градска среда в Габрово.В 12.00 часа министър Нанков ще инспектира строителството на обходния път на областния град. Половин час по-късно ще направи оглед на рехабилитацията на път II-44 Севлиево – Габрово, която се изпълнява в рамките на два лота със средства от Оперативна програма „Региони в растеж“ 2014 - 2020.Същия ден, от 12.00 часа в гр. Севлиево, заместник-министър Деница Николова ще открие обновени по оперативната програма многофамилни жилищни сгради. Събитието ще се проведе при бл. №1 в ж. к. „Д-р Атанас Москов“.", "date": "2018.07.18", "title": "Министър Николай Нанков ще посети Габрово"}
{"url": "http://www.cross.bg/mehaniziran-batalyon-ychastie-1579440.html", "text": "/КРОСС/ Военнослужещи от 78-ми батальон – София и механизиран взвод от 42-ри механизиран батальон – Ямбол от състава на Втора механизирана бригада участват в националното военноморско учение с международно участие „Бриз - 2018”. Личният състав на механизирания взвод с ръководител старши лейтенант Светозар Урумов изпълнява задачи, свързани с охраната и отбраната на вътрешния периметър на базата и действия като група за бързо реагиране. Военнослужещите отработват и демонстрират умения за организиране и осъществяване на пропускателния режим, провеждане на пеши и механизирани патрули, извършване на контрол и проверка на автомобилния трафик, поддържане на готовност за отразяване на нападения от паравоенни формирования срещу базата.Това е поредното участие на личен състав от 42-ри механизиран батальон – Ямбол в учението „Бриз“. По време на двадесет и второто издание на “Бриз - 2018” продължава отработването на междуведомственото сътрудничество в многонационална среда с участие на държавни организации, институции и ведомства от няколко министерства, местни органи на управление, неправителствени организации в целия процес на планиране, подготовка и ръководство на учението.", "date": "2018.07.18", "title": "Военнослужещи от Сухопътните войски участват в националното военноморско учение „Бриз - 2018”"}
{"url": "http://www.cross.bg/karakachanov-bulgarskite-znamena-1579463.html", "text": "/КРОСС/ Знамето е един от символите на държавността – това каза министърът на отбраната Красимир Каракачанов в словото си при откриването на изложбата „Спасените бойни знамена на България“ в Националния военноисторически музей (НВИМ) днес, 18 юли. Министър Каракачанов припомни значението на бойното знаме и исторически събития от Първата световна война, които имат връзка с изложбата на музея. По думите му - има много истории как са спасявани българските знамена и е хубаво това да се знае от поколенията. „Защото героизмът и славата на българското оръжие, честта и достойнството на българските воини, с които те са защитавали държавността и националните идеали, като че ли и до ден-днешен остават встрани от държавната политика за възпитание на младото поколение“, подчерта министърът на отбраната Красимир Каракачанов и допълни: „Затова искам да благодаря на Националния военноисторически музей, защото ни връща към онези ценности, идеали и каузи, за които нашите деди са живели и умирали“.Директорът на НВИМ доц. Соня Пенкова посочи, че за първи път музеят показва едновременно оригиналите на всички 14 спасени знамена на полковете, задържани като заложници след подписването на Солунското примирие от 30 септември 1918 г. по време на Първата световна война. Както е известно, някои от българските офицери и войници, останали в заложничество, свалят от дръжките знамената и, за да не ги предадат във вражески ръце, с риск за живота си, ги укриват и пренасят в България. Наред с тях изложбата показва и знаци за спасяване, връчени на някои от спасителите, които музеят притежава, както и лични вещи на някои от тях. „С цената на много животи, нито едно българско знаме не е падало в плен“, припомни директорът на НВИМ доц. Пенкова.Изложбата ще продължи до 19 август. ", "date": "2018.07.18", "title": "Министърът на отбраната Красимир Каракачанов: Знамето е един от символите на държавността"}
{"url": "http://www.cross.bg/nyama-vlastta-durzhavata-1579448.html", "text": "/КРОСС/ Днес това може да коства оставката на един чиновник или един министър. Утре ще е на друг. Нищо не променя ситуацията в държавата, където институциите фактически не действат.в последния месец превърнаха проблема с избитите животни в Странджа в драма за хората и криза на властта., когато в стадото на Йордан Трифонов от с. Воден, Ямболско са установени съмнителни случаи на чума, а шест дни по-късно, на 25 юни 2018 г., със заповед на изпълнителния директор на БАБХ инж. Дамян Илиев във Воден са евтаназирани 1408 броя дребни преживни животни – овце и кози.  пак със заповед на Дамян Илиев са избити още две стада по 150 животни в с. Кости, Бургаско. Информацията минава в новините на телевизиите, без някакъв особен обществен отзвук., когато в социалните мрежи плъзват покъртителните кадри с избити овце и кози., публикувана във Фейсбук на 13 юли, петък в 21.45 часа от ямболското Радио 999, подейства като шок за цяла България.  живеещи в труд и лишения, на които им се отнема единственото, което имат и в отрицание на властта, бездушна към трагедията им. До момента кадърът с баба Дора има над 1,4 млн. гледания в социалните мрежи и 37 000 споделяния!  Изтъркулиха се четири дни, в които властта сякаш не е на себе си.  И реагира като на пожар.В същия ден земеделският министър Румен Поражанов е изстрелян от премиера Борисов чак до обора на баба Дора в Шарково, за да я успокои, че държавата ще ѝ даде пари срещу избиването на козите ѝ.А пък шефът на БАБХ Дамян Илиев плъзва по телевизиите да обяснява, че това е чума, а чумата е страшна зараза и при нея се действа така – с умъртвяването дори и на здравите животни. Никой обаче не им повярва. Беше късно.  Фермерите започнаха протести. Мирни, но гневни. Бранейки поминъка си, животновъдите настояваха за по-подробни прегледи и карантина, преди да се стигне до умъртвяване. Никой не ги чу. Държава срещу народ. Никой не обясни на стопаните какви са резултатите от пробите, кракът на нито един служител на земеделското министерство не стъпи по селата, за да разясни на хората ситуацията.Само в трите села в района на Шарково за три дни са унищожени 3000 животни! Ужасът е повсеместен. Полицията действа като при война - никой не показва на стопаните нито заповед за нахлуването в частната им собственост, нито документ за евтаназията на животните им.  Но как да обясниш на онзи старец на 93 години, който цял живот сутрин е изпращал, а вечер е посрещал своите овце, че срещу липсата им ще има пари в кесията. Той си търси овцете. И кълне държавата. А, проклина и Брюксел, защото държавата му обяснява, че така са поискали онези от Брюксел. В душата му е рана. И недоверие...Но властта не вижда това. Корнелия Нинова. И картинката започва да се прояснява: не е ясно дали това е чума, няма карантина, няма дезинфекция, има разминаване между протокол от проби и заповед за действията на полицията, не се знае откъде е плъзнала заразата, как при тази здрава ограда с Турция заразени животни са проникнали в България, осъществяван ли е необходимият ветеринарен контрол върху новопридобити животни, къде е превенцията...Нинова вдига на крак главния прокурор и шефа на ВАС. Иска спиране на заповедта за избиване. А Фейсбук гърми: „убийци“ „еничари“, „правителството по заповед на ЕС нарочно обезлюдава погранична Странджа, за да бъде заселена с бежанци“. Доверието към институциите е сринато.  София на жълтите павета сякаш спи. Няма пиари, няма медийни защитници, няма комуникация. Порожанов и Дамян Илиев са дежурните в ефира, които с неадекватното си поведение още повече отблъскват.  Спасила е козите си. Дала е отпор на държавата. „“, обявява тя пред медиите, които се надпреварват да я интервюират. С живи вериги жителите на Шарково застават пред трите обора, в които все още животните не са изклани. Полицаите нахлуват от единия край на селото, от другия - хората ги посрещат с вили и мотики. Води ги попът, размахал огромен дървен прът. Удивителна картина за държава, която до вчера е била председател на Съвета на ЕС и е ръководила делата на 500-милиона Европа! А пък не може да се справи с проблема на 50 животновъди в собствената си страна. И го превръща в трагедия! Впрочем, вече всички за забравили за европредседателството - за фанфарите, похвалите и усмивките. Не на третия ден, на 30-тия час властта в София разбира колко преходни са потупванията по рамото, когато те не са дошли от суверена. по овцете и козите, в който влизат министрите Радев и Порожанов. Все пак е реакция, но ужасно закъсняла. Това е трябвало да стане преди първото избиване на стадата във Воден и Кости...Ако е имало кой да мисли за последиците. – от думите му става ясно, че БАБХ не е спазила собствените си наредби за действия при такива кризи, че в земеделското министерство има доклад на експерти, които заявяват, че пробите на избитите животни не са дали категорични признаци за болестта чума, че в съседна Турция за 2018 година няма огнища на чума...   но и през ум не му минава да обясни, защо през цялото време от 19 юни досега, когато е било открито първото огнище на чума,  нищо не е направено за масова и тотална дезинфекция. Нито той, нито Илиев показват документ, че в България наистина има епидемия от чума. Не показват и заповед за избиването на животните. А законът е категоричен - за да се осъществи евтаназия на животни, трябва да има предложение от шефа на БАБХ до министъра на земеделието, който съгласувано с министъра на вътрешните работи да издаде заповед за умъртвяването на добитъка. Това не е направено. На възможно най-ниското управленско ниво е взето решение, което коства съдбата на десетки българи, което нанася вреда на цял сектор в икономиката, чиито последици могат да се окажат фатални за огромна част от територията на България! Некомпетентност ли е това? Неадекватност?Некадърие? Подценяване на проблема? Бягство от отговорност? Престъпление? Бездушие?Важното е било да се избият животните, на хората бързо да им се дадат компенсациите. За да млъкнат. Откъде дойде заразата? Кога е дошла и защо е проспана? Вярно ли е, че заразата е дошла през граница с Турция, както твърдят от Министерство на земеделието?  Кой е отговорен?Случайно ли е станало проникването и как това кореспондира с констатацията на експертите на земеделското министерство, че през 2018 година в Турция няма огнище на чума?  чрез целево внасяне на вирус и предумишлено заразяване, при което мерките и реакциите на правителството са тотално неадекватни, особено при квалификацията на заплахата. Тогава къде са службите в България?  „Държавата не беше на мястото си по проблема с животинската чума“, обяви вицепрезидентът Йотова.„И при следващи кризи ли ще избиваме здрави животни?“, попита президентът Радев  Призна, че е допуснала грешка в комуникацията при опитите да реши проблема. И толкоз!  Същата грешка властта призна и за Истанбулската конвенция. Действаше по същия начин – силово, без обяснение, без диалог с обществото. Едни министри обясняваха по телевизорите как „тъмните сили“ са попречили да се приеме светлата Конвенция. Сега пак едни министри се обясняват. И пак по същия неадекватен начин. Властта не намери нито един ветеринар, нито един експерт с име и тежест, който да подкрепи действията им. И както при Конвенцията, така и при Козите тези грешки на властта раждат не само гняв, но и евроскептицизъм. А това ще има сериозни последици. За властта и за държавата. Още не знаем какво точно се е случило. На каква атака сме били подложени. Вражеска или приятелска? Може да е чума, може да е шап, син език или някаква друга болест. Днес е една зараза, утре ще е друга. Днес е по овцете и козите, утре ще е по свинете, в други ден - по кокошките. А после - не дай си Боже, и по хората! Няма качествена лаборатория, няма железни механизми за реакция, няма подготвени екипи. Няма кризисен план, няма комуникационен план.Днес това може да коства оставката на един чиновник или на един министър. Утре ще е на друг.Нищо не променя ситуацията в държавата, където институциите фактически не действат.  И вече няма никакво значение колко пари ще им бъдат дадени - 100-200-300 лева. Те никога няма да бъдат достатъчни. Да удавят мъката. И да напълнят пропастта между власт и народ. Защото в държавата на баба Дора нищо не е последно. И никоя заповед не е истинска!Дори и за чумата!Източник:", "date": "2018.07.18", "title": "Валерия Велева: В държавата на баба Дора дори и чумата не е истинска!"}
{"url": "http://www.cross.bg/fakiya-nito-raiiona-1579454.html", "text": "/КРОСС/ Президентът Румен Радев се срещна в Ямболско с животновъди, чиито стада са засегнати от огнището на чума.„Трябва да има диалог. Тази празнина, която се получи между хората и властта, не може да се запълни с финансови компенсации. Трябва дълготрайна, устойчива политика на държавата за възстановяване на поминъка”, категоричен беше държавният глава в Болярово.В село Факия обстановката е спокойна, жандармерия няма, има само пункт за дезинфекция и проверка на автомобилите.Животновъдите в района обаче са разтревожени какво им предстои.  Кметът на Факия Ангел Ташев отрече слуховете за напрежение и добави, че се чакат резултатите от взетите проби.В съседното село Момина църква има информация, че е открита положителна проба.Животновъдите в района са в безизходица. \"От един месец вече нито мляко ни взимат, нито имаме право да продаваме животни и загубите са огромни”, сподели овцевъдът Никола Тагавов.Преди 7 години, когато в Странджа пламна шап, стопаните успяха с протести и писмо до Еврокомисията да спасят част от животните си.", "date": "2018.07.18", "title": "Президентът се срещна с животновъди в Ямболско"}
{"url": "http://www.cross.bg/bulgariya-detza-aytizum-1579438.html", "text": "/КРОСС/ На 14 и 15 юли се проведе Първата научна конференция Уебинар за аутизма, организирана от  сдружение \"Аутизъм днес\", фондация „Стъпка за невидимите деца на България“ и Бостънския университет, под патронажа на Н. Пр. Сьорен Якобсен, посланик на Дания в България.Конференцията беше открита от г-н Якобсен, заместник кмета по финансите Дончо Барбалов и големият приятел на каузата писателят Калин Терзийски.Поздравиителни писма получихме от зам. Министъра на образованието г-жа Деница Сачева и от Председателя на ДАЗД. Според последните проучвания, ако през 2000 г. едно на всеки 150 деца е било диагностицирано като аутист, през 2014 г. съотношението е вече 1 към 59, без значение от раса или социален статус.                        Сдружение \"Аутизъм Днес\" и Фондация \"Стъпка за невидимите деца на България\" като създатели вече на два центъра в София за деца с Аутизъм, като основен фактор най-работещата в световен мащаб терапевтична програма АВА Приложен поведенчески анализ да съществува и се развива в България и като изграждащ Център за Северна България за деца с Аутизъм в гр. Плевен, се чувствахме ангажирани и отговорни за това обществото от родители и специалисти на деца с аутизъм в България да бъде информирано за научните основи и база на съществуващите в световен мащаб лечения и терапевтични за аутизма, за да направят своя информиран избор.През двата дни се включиха представители на научните среди от България, Европа и Америка:Михаела Барокова - магистър по психология, която в момента прави докторантура по психология на развитието с фокус езиковото развитие при децата с аутизъм под ръководството на Проф. Хелън Тейгър-Флъсберг в Boston University.Dr. Connie Kasari - Преподавател от University of California - Los Angeles, Д-р Касари изучава социалните и комуникативните умения на децата с аутизъм. Нейната работа се фокусира върху създаването на терапии, които да подпомогнат социалното и комуникативното развитие на децата с проблеми в развитието.Andy Shih и Pamela Dixon -  „Autism Speaks“.Dr. Milica Pejovic: Д-р Милица Пейович Милованчевич от Белградския универистет.Проф. Мила Вълчанова и д-р Валентин Вълчанов: Проф. Мила Вълчанова и Д-р Валентин Вълчанов от Норвежки университет за науки и технологии, Трондхайм, Норвегия.Prof. Helen Tager-Flusberg: Проф. Хелън Тейгър-Флъсберг е преподавател и директор на Център по Аутизъм в Boston University. Тя изучава аутизма и езиковите затруднения, използвайки широк диапазон от поведенчески и образни методи.Ралица Кръстева – магистър по детско-юношеска и училищна психология и АВА терапевт в АВА център „Горубляне“.Калоян Дамянов - Директор на Регионален център за подкрепа на процеса на приобщаващото образование в София-градХристиян Пангелов – самозастъпник и арт терапевт в център „Витоша“ Изводът беше : Доверявайте се на терапиите, които третират поведението на децата. Останалите имат слаба или не доказана научна стойност.Конференцията беше излъчвана през цялото време през фейсбук Страницата на Аутизъм днес - AUTISM Today и участваха лектори като Михаела Барокова от Бостънския университет, друг изследовател от Бостънския университет, чиито екип е разработил ЕЕГ тест за оценка на риск от аутизъм още на шест месечна възраст, проф. Мила Вълчанова от Институт за изследване на човешкия мозък, изследване на комуникацията, разработила и Сертифицирала с Д-р Валентин Вълчанов тест за ранна диагностика на Аспергер.Уеб връзка беше осъществена с Бостън, с Autism Speaks в Щатите, с представител на Министерство на здравеопазването в Сърбия, които вече осъществяват проект на Autism Speaks за обучение на родители и болногледачи на хора с аутизъм.Особено важно беше и включването на Председателя на Асоциацията на ресурсите учители в България и директор на Регионален център за подкрепа процеса на Приобщаващото образование, както и въпросите към него бяха многобройни.Целият запис на конференцията ще бъде качен на YouTube cannal Autism Today Bulgaria.", "date": "2018.07.18", "title": "Първата „Научна Конференция- Уебинар за аутизма“ ще се проведе в България на 14 и 15 Юли"}
{"url": "http://www.cross.bg/durzhavata-ninova-bulgariya-1579441.html", "text": "/КРОСС/ „Искаме да спре унищожаването на българското земеделие, да не се унищожава Сранджа. Искаме и тези, които вече пострадаха, да получат справедливи обезщетения. Това, което виждаме на протеста, е гневът на народа срещу държавата”. Това каза председателят на НС на БСП Корнелия Нинова по време на протеста на животновъди пред Министерски съвет. Тя заяви, че другите искания на левицата и на протестиращите са- да спре убиването на животни, докато не се изясни наистина ли става въпрос за чума. „Това, което им се предлага, е нищо спрямо загубите, които претърпяха. Методиката, която се използва не е справедлива. Няма как за една патица да се изплаща обезщетение от 250 лв., а за една овца – 190 лв. Искаме да се направи програма \"Странджа- Сакар\" за възстановяване на района. Една жена от Шарково преди малко ми каза:”Те не убиха само животните, те убиха нас, семействата ни и България, по този начин”, каза още лидерът на левицата.                       Тя припомни, че БСП иска оставката на министър Порожанов вече трети ден. „Нещата, вече отиват към премиера. Има ли премиер в държавата? Не може 15 дни да мълчи, докато народът му се вдига на крак срещу него и правителството му. Вече въпросът не е само за оставката на Порожанов, Бойко Борисов носи отговорност, че изправи държавата срещу народа”, каза Корнелия Нинова. „Дойдохме с хората от Шарково и цяла България, защото искаме да им помогнем. Това е българската храна, българското производство, българската икономика. Това е животът на хиляди хора. Те имат нужда от подкрепа и ние трябва да сме до тях през цялото време”, заяви още лидерът на БСП.", "date": "2018.07.18", "title": "Корнелия Нинова: Борисов изправи държавата срещу народа "}
{"url": "http://www.cross.bg/zhena-vuzrastna-blusna-1579443.html", "text": "/КРОСС/ Шофьор на камион за боклуци блъсна възрастна жена във варненския кв. „Аспарухово”. 79-годишната пешеходка е загинала, съобщава bTV. Инцидентът стана по обед точно пред входа на Районното полицейско управление. Причините се изясняват.  ", "date": "2018.07.18", "title": "Камион за боклуци блъсна и уби възрастна жена във Варна"}
{"url": "http://www.cross.bg/dvizhenieto-tramvaite-avtomobil-1579445.html", "text": "/КРОСС/ Движението на трамвайните мотриси 1,6 и 7 по ул. „Христо Ботев“ е временно преустановено.Причината е запалил се лек автомобил в близост до релсите, съобщават от пресцентъра на СО.Движението на трамваите по линия 1,6 и 7 вече е възстановено като мотрисите се движат с минимално закъснение, лекият автомобил е загасен и преместен. ", "date": "2018.07.18", "title": "Кола се запали и спря трамваите в София (обновена)"}
{"url": "http://www.cross.bg/suyuz-bankoviya-banki-1579444.html", "text": "/КРОСС/ Правителството одобри кандидатурата на България за влизане в Европейския банков съюз. Влизането ни в банковия съюз е едно от шестте условия за да бъдем приети в чакалнята на Еврозоната. Предстои решение на Европейската централна банка (ЕЦБ).ЕЦБ ще наблюдава трите най-големи български банки с капитали над 30 милиарда евро, но е възможно и други банки да бъдат проверени.Проучването на банковия сектор и промяната на законодателството ни ще продължи между 6 и 12 месеца.„За нас това, което получихме като позиция на еврогрупата на 12 юли в Брюксел е позитивен знак. За първи път черно на бяло се ангажират с конкретни срокове и решения за българската перспектива в еврозоната\", посочи финансовият министър Владислав Горанов.", "date": "2018.07.18", "title": "Правителството одобри кандидатурата за влизане в Европейския банков съюз"}
{"url": "http://www.cross.bg/ydovletvoreni-suvet-boiiko-1579446.html", "text": "/КРОСС/ Всичко, което искахме, всички наши искания бяха удовлетворени. Получихме оставките, които искахме. Това съобщи Симеон Караколев, председател на Националната овцевъдна и козевъдна асоциация на протеста пред Министерски съвет, предаде БГНЕС.\"Нашето искане беше 20 лева де минимис, това, което получаваме е 15 лева. Всички компенсации за наредба 3 ще бъдат изплатени в бюджета за 2019 г. Средствата, предвидени за 2018 г. ще бъдат изплатени в срок. Нашите протести приключват в момента, в който са ни удовлетворени исканията\", каза още Караколев.Той подчерта, че са удовлетворени исканията им за оставки. Премиерът Бойко Борисов освободи зам.-министър и още трима чиновници заради чумата по животните. Уволнените са зам.-министърът на земеделието, храните и горите Цветан Димитров, директорът на дирекция „Животновъдство“ Златка Възелова, директорът на Дирекция „Директни плащания и идентификация на земеделските парцели“ Георги Праматаров, както и съветникът на министъра Бойко Синапов.\"Исканията за оставки ще бъдат удовлетворени – това е подписано в споразумението. По отношение на искането за „де минимис“, което към момента е 7 лв., получих уверение от премиера, че наесен ще получим допълнителни средства, така че на този етап с наши разчети, които имаме по бюджета на нашето министерство, ще можем да го увеличим на 15 лв., но не и на 20 лв., тъй като става голямо за възможност за изплащане\", заяви и земеделският министър Румен Порожанов, цитиран от \"Фокус\".По думите му предстои правенето на анализ от гледна точка на производителите и на негова база може да има корекции в бюджета за следващата година.По-рано днес гневни фермери направиха опит да нахлуят в сградата на Министерски съвет, след като премиерът Бойко Борисов не се яви пред тях, за да отговори на техните въпроси.Разярените протестиращи едва бяха удържани от жандармерията, която предотврати тяхната атака. Протестиращите скандираха „Оставка“, чуваха се мощни освирквания.Животновъди от цялата страна излязоха днес на протест заради принудителната евтаназия на домашните животни. Те настояваха за оставката на земеделския министър Румен Порожанов и директора на БАБХ Дамян Илиев. Овцевъдите изляха мляко и запалиха бала вълна пред сградата на Министерския съвет. Прозвуча траурен марш, а след него и химна на България. ", "date": "2018.07.18", "title": "Животновъдите прекратяват протеста"}
{"url": "http://www.cross.bg/manolova-horata-pravata-1579427.html", "text": "/КРОСС/ Омбудсманът Мая Манолова разкритикува остро членовете на Националния съвет за тристранно сътрудничество заради решението им да я отстранят от последното заседание.Вчера Манолова бе изгонена от вицепремиера Валери Сименонов с аргумента, че не е поканена. Бизнесът и синдикатите не я защитиха.\"Чрез моето отстраняване те отстраняват българските граждани. Много е опасно, когато органите в държавата се капсулират. Какво крият?\", запита Манолова пред Нова тв.Вчерашното заседание на Националния съвет за тристранно сътрудничество обсъди законови промени, които отнемат правото на миньорите да се пенсионират по-рано като хора, извършващи първа категория труд при тежки условия.Това е било валидно до миналата година, но с премахването на определена наредба вече не важи.\"Предупредих, че за последните 80 миньори от последния останал подземен въгледобивен рудник ще има проблем\", каза Манолова.Тя изрази надежда, че водещият заседанието на Тристранката – вицепремиерът Валери Симеонов, \"следващия път ще прочете и спази закона\", според който омбудсманът трябва да присъства на дискусии, засягащи правата на гражданите.\"Не мога да чакам покани да си свърша работата. Мое законово задължение е да съм там, където се обсъждат правата на гражданите\", беше категорична Манолова.Тя отхвърли обвиненията на един от синдикатите за това, че е замесена в \"далавера\", свързана с миньорите.\"Това е недостойно поведение. Нима складирам въглища в мазето си?\", отвърна Манолова.Тя коментира и напрежението около евтанизирането на животни в Бургаско и Ямболско заради чума.Според Манолова правата на стопаните на избитите животни са нарушени, защото не били подробно информирани за действията на властите.Омбудсманът коментира и проблемите на хората с увреждания и техните близки.\"Реформата, която социалното министерство обеща, не се случва и няма да се случи. Апелирам към чиновниците там да поемат отговорност и да не лъжат хората. Пари се наливат, но те не стигат до хората, които наистина имат нужда от тях\", категорична бе Манолова.", "date": "2018.07.18", "title": "Изгонената Мая Манолова: Опасно е! Какво крият? "}
{"url": "http://www.cross.bg/dali-ypotrebil-nyama-1579426.html", "text": "/КРОСС/ Ако шофьор даде пари на човек, който му е предложил да му измие стъклото на автомобила на кръстовище, ще бъде глобяван. Това предвижда нова наредба на Столичната община, която ще бъде гласувана на 26 юли.\"Идеята е да изчистим кръстовищата. Това е проблем най-вече в София. Шофьорите, които допускат да им се мият колите насред пътя, се броят в шепата на едната ми ръка, но с наличие на новите мерки целим да се справим и с този проблем\", коментира Иван Илиев, председател на постоянната Комисия по обществен ред и сигурност към Столичния общински съвет.Новата наредба е от 150 страници и е факт след получени предложения от граждани и далеч не засяга само шофьорите и просяците на пари по столичните улици. В нея има и текст за парковете и хората, пиещи бира в тях.\"Досега в текста пишеше, че ако вследствие употреба на алокохол се увреди общинска собственост, виновникът се наказва. Първо - бирата изобщо не попада в тази графа, тъй като не е сред спиртните напитки. Второ и най-важно - няма значение дали си употребил нещо, а, че се увредил нещо.Ако си счупил пейка, няма значение дали си употребил алкохол, а ще бъдеш наказан затова, че си счупил пейката. Защото може да си употребил и наркотични или упойващи вещества, но това са забрани в закона. А в случая трябва да е уредено наказание за самото увреждане, независимо дали е направено под някакво въздействие.Скейтърите и байкърите могат да останат в парковете, но вече няма да имат право да правят каскади по фонтани и детски площадки, които да нараняват и разрушават. Каскади могат да се правят само на специалните за целта рампи\", разказа пред Нова тв Илиев.", "date": "2018.07.18", "title": "Глоба за шофьора след: Бате, бате... да ти измия стъклото, а?"}
{"url": "http://www.cross.bg/vtoriya-avtomobil-purviya-1579425.html", "text": "/КРОСС/ Специализираната полицейска операция е проведена тази сутрин близо до българо-сръбската граница.Към 8 часа в землището на село Мало Малово на черен път граничните полицаи предприемат действия  по спиране и проверка на два високопроходими джипа.Водачът на първия автомобил не се подчинява на разпорежданията на полицаите и се насочва към тях. Произведени са предупредителни изстрели, след които шофьорът включва на задна скорост, но се блъска във втория джип, който се е движел се след него.В първия автомобил са установени 12 чужди граждани, във втория – 14.Двамата каналджии и чужденците са задържани. Уведомена е районната прокуратура в Сливница. Работата по случая продължава.", "date": "2018.07.18", "title": "Гранични полицаи от РДГП Драгоман задържаха двама каналджии и 26 чужденци"}
{"url": "http://www.cross.bg/suvet-poveche-sektora-1579430.html", "text": "/КРОСС/Протестиращите животновъди се опитаха да нахлуят в сградата на Министерски съвет.Те блокираха и движението по бул. „Княз Ал. Дондуков”.                    Те поискаха оставки в сектора.Животновъдите протестират с искане за по-високи обезщетения на животните, засегнати от чумната епидемия в Странджа. Протестиращите настояват и за повече пари за онези стопанства, чието мляко не може свободно да се продава.Според тях ако държавата е обръщала повече внимание на сектора е нямало да се стигне до ситуация, в която толкова много животни ще бъдат умъртвени.Земеделският министър Румен Порожанов определи финансовите искания на протестиращите като твърде високи.В знак на протест животновъдите изгориха вълна и изляха мляко пред Министерския съвет.Снимки от протеста може да видите \n\t\t\t\t\t ", "date": "2018.07.18", "title": "Ескалира напрежението пред Министерски Съвет "}
{"url": "http://www.cross.bg/manolova-naii-mnogo-sledvana-1579432.html", "text": "/КРОСС/ Най-много доверие имаме на Румен Радев, Мая Манолова и Йорданка Фандъкова. Това показват данните от национално представително проучване на Център за анализи и маркетинг.Доверието към държавния глава минава 61%.Омбудсманът Мая Манолова се радва на подкрепата на над 58 на сто, а кметът Фандъкова има одобрението на 42,5%.Четвърта е позицията на премиера Борисов и подкрепа от над 41%. В челната петица влизат още вицепрезидента Илияна Йотова и Слави Трифонов. Ако изборите са сега, в парламента биха попаднали 4 партии - ГЕРБ, БСП, ДПС и Патриотите. Спрямо декември 2017 г. ДПС и \"Обединени патриоти\" имат ръст в електоралната подкрепа.Като основни проблеми за страната анкетираните посочват - ниските доходи, здравеопазването, корупцията по високите етажи на властта, безработицата и престъпността.Най-много от отговорилите смятат, че Германия трябва да е основен външнополитически партньор на България, следвана от Русия. През февруари миналата година преобладаващото мнение е обратното – Русия, следвана от Германия.", "date": "2018.07.18", "title": "Проучване: Най-много доверие имаме на Румен Радев и Мая Манолова"}
{"url": "http://www.cross.bg/simeonov-todorka-valeri-1579431.html", "text": "/КРОСС/ Защо журналисти, динковци и всякаква паплач и гмеж се въртят там , а полицията ги гледа? Така не се опазват останалата част от животните в България.\"Такъв въпрос зададе тази сутрин в ефира на БНТ вицепремиерът Валери Симеонов в коментар на ситуацията около заразата от чума по овцете и козите- Той посочи, че властите показват плахост и нерешителност, вместо да вземат твърди мерки за решаването на въпроса, а през средновековието при такава зараза са убивали хора.Какво означава това прегръщане на кози не само на баба Тодорка, а и от ваши колеги от други телевизии. Какво е това трупане на дивиденти от представители на опозиционни партии и от омбудсмана? Всички институции се изредиха там да прегръщат козите на баба Тодорка, анализира Симеонов.", "date": "2018.07.18", "title": "Валери Симеонов: Журналисти и всякаква паплач се изреди да прегръща козите"}
{"url": "http://www.cross.bg/vizhdali-li-ste-go-sdvr-izdirva-godishen-avstrietz-1579429.html", "text": "/КРОСС/ По молба на близки столичното Седмо РУ издирва 57-годишния Фаро Бегович, съобщават от МВР.Мъжът е австрийски гражданин, като у нас е гостувал на роднини в ж.к. \"Мусагеница\" в София.Забелязан е за последен път на 9 юли, около 16:50 часа, пред централния вход на търговски център на бул. \"Цариградско шосе\" и оттогава е в неизвестност.Мъжът е висок 191 см, с нормално телосложение, къса, бяла коса, кафяви очи. Глухоням е.В деня на изчезването си е бил облечен с тъмносиньо памучно яке с качулка, масленозелени памучни панталони, черни сандали. В себе си не носи документ за самоличност.Умоляват се хората, които разполагат с информация за мъжа, да се обадят на тел. 112, 02/9828760, 9828731 или в най-близкото поделение на МВР.", "date": "2018.07.18", "title": "Виждали ли сте го? СДВР издирва 57-годишен австриец"}
{"url": "http://www.cross.bg/evrofytbol-myasto-petur-1579433.html", "text": "/КРОСС/ 18-годишният столичанин преодоля 10-километровата дистанция при младежите за 02:09.56 ч., което му отреди тази позиция в крайното подреждане.                       След като се завърна от Малта, Петър Божилов (ПК „Атомик“) пък спечели и първото място при мъжете на традиционния плувен маратон „Света Марина“ на 17.07.2018 г. Състезанието представлява 2,5 км. обиколка на Стария град на гр. Созопол.21-годишният столичанин преодоля спринтовата дистанция от 750 м плуване, 23 км колоездене и 5,2 км бягане. за 1:08.00 часа. Самото състезание се проведе в село Николаево – на 20 км. от Русе. Плувната дисциплина се състоя в язовира, което бе по своему предизвикателство за всички участници. Втори, на 6 минути от Алекс, е Евгени Василев, а трети е Иво Илиев.                       Във вторник Александър Сръндев замина запървото му Европейско първенство за мъже по триатлон спринт в Тарту, Естония, което ще се проведе в края на седмицата. Стартовият списък е пълен със състезатели участвали на Олимпийски игри, като някой от тях са финиширали в първите шест позиции. ", "date": "2018.07.18", "title": "Петър Божилов се класира 30-ти на Европейското първенство в открити води"}
{"url": "http://www.cross.bg/leva-evrobet-evroshans-1579435.html", "text": "/КРОСС/ Мнозина играчи се сдобиха със супер печалби от играта „Еврошанс“ на „Евробет“. Фаворитът в числовите игри зарадва почитателите си от различни населени места, носейки им чудесни суми. Тон за успех дава Мария Паунова от София, която прибавя  в банковата си сметка. Добро попадение реализира и Светозар Домозинов от Белене, който печели от „Еврошанс“. Две суми по  ще радват жители на Своге и Бенковски.8 от 8 числа донесоха   на късметлия от София,  са предназначени за майстор на предвижданията от Две могили, а  пътуват към Кърджали.Още една печалба в Кърджали, но този път отспечелена в пункта на „Евробет“ на ул. „Отец Паисий“ 35. Същата сума отива и в сметката на познавач от Шумен. Щастливец от Чорбаджийскоще харчи, а други са повод за усмивката на софиянец.Тегленията на играта  можете да следите в пунктовете на „Евробет“ и онлайн на .", "date": "2018.07.18", "title": "Страхотни печалби от играта „Еврошанс“ на „Евробет“"}
{"url": "http://www.cross.bg/granta-lada-sedan-1579434.html", "text": "/КРОСС/ LADA ще представи новия седан Granta - първият модел на новото семейство Лада Гранта. Новият седан на Granta демонстрира внимателно отношение на LADA към нуждите на съвременните клиенти.По думите на вицепрезидента по продажби и маркетинг Ян Птачек \"Семейството на LADA Granta е един от лидерите на пазара към момента\".Новият седан Granta допълнително ще подсили силния и привлекателен образ на LADA, както и ще привлече новите клиенти чрез балансирана комбинация от модерен дизайн, надеждност и отлична цена.Отпред автомобилът разполага с разпознаваем X-образен дизайн в стила на и , голяма решетка и нова  оптика.Представянето на автомобила ще се състои в края на август 2018 г. на Международното автомобилно изложение в Москва. ", "date": "2018.07.18", "title": "Новата LADA Granta седан - символ на доверие"}
{"url": "http://www.cross.bg/palace-dvoretza-kyltyrata-1579415.html", "text": "/КРОСС/ ОТНОСНО: Тенденциозни пропуски в управлението, водещи до занемаряване ключовата роля на Държавен Културен институт – „Културен център „Двореца“ – гр. Балчик В продължение на 15 поредни години Международният фестивал за късометражно кино „В Двореца“/IN THE PALACE International Short Film Festival представя съвременно филмово изкуство от България, Европа и света, като допринася за развитието му и предоставя платформа за изява на млади творци и на доказани професионалисти. Фестивалът е пространство за културна среща на артисти, студенти, образователни институции и общественост, където те се докосват до най-нови тенденции и, посредством неформални методи на обучение и интердисциплинарен обмен, разширяват познанията си в областта на изкуствата.През 2017 г. Европейската фестивална асоциация присъди на фестивала отличие за качество, а от тази година IN THE PALACE е официално одобрен от Филмовата академия в САЩ (OSCAR® Academy of Motion Picture Arts and Sciences) да изпраща за разглеждане от комисията победителите си в три категории. Този успех е без аналог в историята на българската филмова индустрия. Като голямо качествено международно събитие, фестивалът е спечелил доверието не само на национални финансиращи институции, но и на тези на ЕС. През годините IN THE PALACE е подкрепян от програми, насърчаващи съвременното европейско аудиовизуално съдържание, като МЕДИА, Творческа Европа, както и от Еразъм +.След първото си издание, преди 14 години, фестивалът е поканен от Министерството на културата да се провежда в гр. Балчик. Основната идея е ДКИ-КЦ „Двореца“ и IN THE PALACE да обединят усилия за социализация и промотиране на националното културно-историческо наследство чрез съвременните аудиовизуални изкуства и развиване на културен и фестивален туризъм в региона. Тази форма на сътрудничество се разработва изключително успешно и постига резултати, по-високи от очакваното, а фестивалът се превръща в традиция и се разраства до стратегическо събитие с особено значима културна стойност в Културния календар на страната.Ведно с това, IN THE PALACE е от особено значение и за местната икономика, тъй като целият акумулиран за събитието бюджет се разходва на тероторията на Община Балчик, но фестивалът генерира и допълнителни финансови постъпления от участници и привлечени публики от други градове и държави преди активния туристически сезон. Освен показването на качествено съвременно късометражно кино, основна задача на IN THE PALACE е да инвестира в младите, за които предлага цикъл от образователна програма, професионални срещи на индустрията и подпомагане реализацията на нови филмови проекти. В провеждането на събитието взимат участие и младежи в неравностойно положение от цяла Европа, които получават възможности, знания, умения и опит за бъдеща реализация. Множество български и чуждестранни таланти са стартирали професионалната си кариера именно от фестивала.За съжаление, при последните 4 издания, организацията и провеждането на фестивала в ДКИ-КЦ „Двореца“ започнаха да стават все по-трудни с всяка следваща година. Затрудненията започнаха след назначаването на г-жа Жени Михайлова за директор на Института, като превърналата се в „традиционната“ конфликтна атмосфера започна да се отразява и върху качеството на културния ни продукт и върху фестивалния имидж. От встъпването в длъжност на г-жа Михайлова, чийто четиригодишен мандат изтече през месец юни 2017 г., от страна ДКИ-КЦ „Двореца“ – съорганизатор на фестивала, липсва всякаква представителност по време на събитието – няма присъствие на нито една церемония по откриване, на нито една пресконференция; не е приветстван нито един член на жури, делегат, официален гост или участник;и най-важното - не е посетен нито един фестивален модул, не е изгледан нито един филм за целия период от 5 години. Подобно поведение изразява липса на ангажираност към събитието и неуважение към труда на съорганизатори, участници, лектори, жури и пр.Освен че не познава и не подкрепя събитието, директорът на ДКИ-КЦ „Двореца“ тенденциозно саботира фестивала на всяко ниво, като неспазването на договорните отношения е само малка част от тази практика. В същото време Институтът се е превърнал в арена на евтина и безвкусна сбирщина и кич. Налице е драстично снишаване на качеството на предоставяните услуги. За сметка на значимите си събития, които осигуряват международна видимост на комплекса и града, Културен център „Двореца“ все по-интензивно и приоритетно се ангажира с дейности като провеждане на сватби, частни празненства и други имитационни и бутафорни мероприятия и инициативи.По силата и пътя на българското законодателство, до момента сме отправили официални запитвания по въпроси като: какъв е редът за кандидатстване и принципът за оценка за подкрепа и финансиране на културни събития, какъв е критерият за оценка на културната стойност и значимост при определяне на избора и как се отчита същата; какъв е механизмът за определяне вида и нивото на сътрудничество; колко от събитията в Културния календар на Държавния културен институт реално са собствени събития, продуцирани от него, и колко от тях са събития с висока културна стойност; каква е ролята на един държавен културен институт и др. Отговори не получихме.В резултат на това, че поставихме под въпрос случващото се и неслучващото се през последните 5 години, директорът на ДКИ – КЦ „Двореца“ прекрати договора за сътрудничество с IN THE PALACE International Short Film Festival именно в момент, в който фестивалът отвори нови врати за развитие и професионални възможности не само за родната индустрия, но и за световното късометражно кино.Прекратяването договора на Института с IN THE PALACE поставя в риск изпълнението на вече договорени и финансирани дейности от ЕС и неговите институции. То не само цели да унищожи едно голямо международно събитие, единствено по същността си за тази част на Европа и припознато като устойчив партньор от институции като Европейска фестивална асоциация и Академията на филмовите изкуства и науки в САЩ, но вреди и на цяла една индустрия в региона.С настоящото писмо искаме да повдигнем въпроса: Кой и на какво основание има право да унищожи 15-годишна културна традиция с безгранична перспектива за развитие? Допустимо ли е това да се случва?И накрая, с настоящото писмо призоваваме всички адресати да вземат компетентно отношение по настоящия казус. Апелираме Министерството на културата да влезе в своите правомощия и да инициира закъснелия с повече от година конкурс за директор на ДКИ-КЦ „Двореца“. Вярваме, че Институтът трябва да бъде управляван от визионер и стратег с професионален опит в областта на изкуствата и културата, с идея за адекватно развитие и съхраняване на културното наследство и ценности.Готови сме в лична среща да обсъдим детайли и подробности за всяко от горепосочените твърдения. С надежда за положително развитие на този проблемен и компрометиращ културата ни казус,Оставаме с уважение,", "date": "2018.07.18", "title": "Тенденциозни пропуски в управлението, водещи до занемаряване ключовата роля на Държавен Културен институт"}
{"url": "http://www.cross.bg/tzigari-gechev-ypravlyavashtite-1579416.html", "text": "/КРОСС/ „Как ще обясните на майките на деца с увреждания, че в средата на бюджетната година няма как да промените това което получават, а изведнъж може да промените данъчните закони в средата на същата годината?’, попита управляващите депутатът от левицата Георги Гьоков управляващите. Той попита и защо не е имало реакция от управляващите преди 2 години, когато са излязли тези цигари, а чак сега когато хората са се ориентирали към тях като по-малко врени. „Не е ли това в полза на класическите цигари?, обърна се той към ГЕРБ. „На 4 юли премиерът на България каза за бездимните цигари: „Наредих да се изтегли проектозаконът от пленарна зала”.  А, сега да ви видя- как ще гласувате”. Така се обърна към управляващите народният представител от ПГ на БСП за България  проф. Румен Гечев по време на дебатите за повишаване на акциза върху бездимните цигари. Той подчерта, че трябва да направим всичко възможно да се намали тютюнопушенето, независимо какви са цигарите, които се пушат.  По думите му, в същото време, трябва да проявим диференциран подход и да следваме практиките на ЕС. Гечев заяви, че ПГ на левицата няма да подкрепи тези промени.На първо място, проф. Гечев посочи, че има нарушение на закона за публичните финанси – не може от 1 октомври да се променя данъчното законодателство и да се нарушава процедурата на формиране на бюджета и данъчните закони в ЕС и България, като страна членка.   Втори аргумент е, че има нарушение на Правилника за организацията и дейността на Народното събрание и Закона за нормативните актове – предложенията за промени в законите трябва да имат подробен анализ за въздействието от приемането на закона, а в мотивите няма никакви разчети. „Не сме съгласни ефектът от прилагането на промените в данъчното законодателство да се измерват само с пари. Данъчните закони имат две функции – пълнене на бюджета и промяна в поведението на производители и потребители,  в посока на подобряване на общественото здраве, в случая”, каза още той.  Депутатът припомни, че се е чуло за 15 млн. лв., 20 млн. лв. допълнителни приходи, след това 2-3 млн.  „Къде са разчетите и по отношение на разходите. Бездимните цигари имат същия никотин, който поглъща всеки пушач, но няма 150 токсични вещества. Новите цигари са по-малко вредни”, категоричен бе той. Социалистът попита управляващите- като спират въвеждането на тези по-малко вредни цигари, сметнали ли са в бюджетните разходи, колко ще струва това на НЗОК, колко отсъствия по болест ще има поради заболяване, колко загуба на БВП, каквито разчети се правят в САЩ и ЕС.Проф. Гечев посочи, че 8 месеца след като НС е приело един закон,  се правят поправки на поправките. „Това означава че разчетите и мотивите, с които са излизали пред нас, са били грешни. Когато казахте че тези цигари са по-малко вредни ,излиза, че сте подвели НС”, зави той и подчерта, че управляващите не могат да си сметнат приходите, а  сега се чудят как да пълнят бюджета. „След като сте сбъркали тогава, каква е гаранцията, че сега сте прави. Никаква, защото пак бъркате”, подчерта професорът. Гечев подчерта, че приключва изследване на ЕК за бездимните цигари и до края на 2018г. ЕК ще внесе в ЕП предложение за европейска директива, касаеща тези цигари и диференцирани данъци. „Кое налага да бързаме, да нарушаваме закона за публичните финанси, 2-3 месеца преди да излезе директива на ЕС”, попита той. Проф, Гечев заяви, че в мотивите на управляващите пише, че акцизът на бездимните цигари е равен на класическите цигари в Хърватия, Германия, Гърция, Латвия и редица страни. „Това или е умишлено подвеждаща информация, или информацията ви е грешна. В Хърватия акцизът е 13,6 %;  в Гърция – 24%, в Латвия – 10%; в Словакия – 11, 3%, в Словения  - 13,1%. Нямате никакви аргументи”, коментира той. По повод твърдението, че ще загубим работни места, проф. Гечев подчерта, че в България „Бритиш американ табако” купува „Булгартабак”  за 105. млн. евро, а в Румъния инвестира 1,070 млрд. паунда в производство на иновативни цигари. „Как ще ги накараме да направят същото и у нас, освен като наложим акцизи, които да ги принудят да произвеждат от новия тип цигари, които са по-малко вредни?”, попита проф. Румен Гечев.   ", "date": "2018.07.18", "title": "Георги Гьоков: За хората с увреждане не може да има промени в средата на годината, за цигарите - да"}
{"url": "http://www.cross.bg/kitaii-dostavyat-onlaiin-1579418.html", "text": "/КРОСС/ Роботи са готови да заменят доставчиците от плът и кръв. В Китай малки автономни роботи, които се придвижват върху колелца и са снабдени с джипиеси, камери и радари, започнаха да доставят колети и храни, предаде Франс прес.В Пекин тези машини с форма на куб в жълто и черно и с размери на малка пералня кръстосват из алеи в луксозен квартал под погледите на изненадани минувачи. Придвижвайки със скорост около 3 км/ч, роботите доставят напитки, плодове и чипс от близкия магазин.\"Слабото им място е, че не могат да доставят директно пред вратата на апартамента, както това правят доставчиците\", заяви клиентка, която току-що бе получила плик с кашу в квартал в предградие на китайската столица.Как се извършва услугата? Посредством апликация върху смартфон потребителят подбира продуктите за доставка, посочва адреса си и плаща онлайн.Служител в магазина поставя стоката в робота, който за 3-4 минути пристига пред сградата, разположена на около 200 метра. Потребителят ползва смартфона си, за да отвори \"багажното отделение\" на робота и да вземе стоката.В Китай – най-големият пазар за онлайн търговия в света, 52 на сто от жителите извършват покупки чрез смартфоните си най-малко веднъж седмично, според данни на консултантската компания ПрайсуотърхаусКупърс (PWC).", "date": "2018.07.18", "title": "Роботи започнаха да правят доставки в Китай "}
{"url": "http://www.cross.bg/evro-obshto-politziyata-1579419.html", "text": "/КРОСС/ Възрастно семейство от Стара Загора даде на телефонни измамници общо 40 000 евро, съобщиха от Областната дирекция на МВР. Схемата е осъществена по класическия начин – с обаждане по телефона от мним полицейски служител.Първото позвъняване било на 10 юли с искане за съдействие на полицията. 82-годишният мъж и 78-годишната му съпруга предали исканата сума. На 12 юли последвало ново обаждане. Семейството отново изпълнило исканията.Така на два пъти те дали на измамниците общо 40 000 евро. Едва на 16 юли възрастната двойка дошла в полицията, за да съобщят за случилото се.Вероятно те са били заплашени, че ако потърсят органите на реда по-рано, животът им ще бъде изложен на опасност. Полицията в Стара Загора разследва случая и отказва повече подробности.", "date": "2018.07.18", "title": "Пенсионери дадоха 40 000 евро на телефонни измамници"}
{"url": "http://www.cross.bg/sistema-gygul-android-1579420.html", "text": "/КРОСС/ \"Гугъл\" се изправя пред рекордна глоба от 11 милиарда долара заради операционната си система \"Андроид\".  Комисарят по въпросите на конкуренцията Маргрете Вестагер заяви, че „Гугъл“ е злоупотребила с господстващото си положение на пазараОбвинението е, че компанията е изискала от производители на телефони като „Самсунг“ и „Хуауей“ да задават търсачката им като основното приложение за търсене и да инсталират браузъра „Хром” без да дават избор на потребителя.Второто обвинение е, че са обещавани „финансови стимули” на производители и оператори, за да бъде търсачката „Гугъл” единствена инсталирана опция.Обвинението, повдигнато официално през април, твърди също, че „Гугъл“ не позволява на производителите да продават смартфони, които работят с конкурентни операционни системи, базирани на кода на „Андроид”.Компанията отрича обвиненията.Към април 2015 г. „Андроид” е операционната система в 64 на сто от европейските устройства. От тогава досега ръстът на устройствата е над 70%.", "date": "2018.07.18", "title": "Рекордна глоба заплашва „Гугъл” заради „Андроид”"}
{"url": "http://www.cross.bg/birata-tzigarite-stoiinev-1579417.html", "text": "/КРОСС/ „В гледания закон, освен за цигарите, става въпрос и за бирата, и то тази, която е най-често потребяваната  в големи количества, наливната.От ГЕРБ искат да вдигнат данъка и на  която да се облага с бандерол”, заяви зам-председателят на ПГ на „БСП за България” Драгомир Стойнев. По думите му това е крайно недопсутимо.„Нима прходите в бюджета не са ви достатъчни, та стигнахте до бирата и цигарите на хората”, попита Драгомир Стойнев.", "date": "2018.07.18", "title": "Драгомир Стойнев: Освен цигарите, управляващите облагат и бирата"}
{"url": "http://www.cross.bg/pametnik-ryen-vasil-1579422.html", "text": "/КРОСС/ Паметник на Васил Левски беше открит в село Руен. Това е първият паметник на Апостола в общината и един от 150-те по света.Монументът  е  творба на бургаския художник и скулптор Иван Бахчеванов. Откриването направи  президентът Румен Радев по повод 181-вата годишнина от рождението на Апостола.\"Неговите думи ни товарят с огромна лична отговорността  да отстояваме законността, равенството и справедливостта”, коментира държавният глава.", "date": "2018.07.18", "title": "Президентът откри паметник на Васил Левски в Руен"}
{"url": "http://www.cross.bg/obama-izleze-godini-1579421.html", "text": "/КРОСС/ Бившият американски президент Барак Обама излезе от политическата сянка, в която беше през последните две години. В Република Южна Африка той присъства на 100-годишнината от рождението на Нелсън Мандела.В речта си Обама индиректно разкритикува управлението на наследника си Доналд Тръмп. Без да споменава поименно приемника си, той отправи критики към \"политиката на твърдата ръка\" и заяви, че политиците, които водят \"политика на страх, възмущение и ограничения\", действат \"с размах, немислим само допреди няколко години\".Обама заяви, че не е човек, който бие тревога, а просто съобщава фактите и предупреди, че отричането на фактите може да подкопае демокрацията.", "date": "2018.07.18", "title": "Обама излезе от политическата сянка"}
{"url": "http://www.cross.bg/izdeliya-tyutyunevi-tzigari-1579424.html", "text": "/КРОСС/ Темата за акциза на бездимните цигари се превърна във водеща последните две седмици и даде поле на извява на знайни и незнайни експерти в областта на опазването на човешкото здраве. Казусът с нагреваемите тютюневи изделия и дали са по-малко вредни от конвенционалните цигари влезе в сутрешните блокове на националните телевизии и стана повод за спорове в парламента.Днес на първо четене бяха приети текстовете от Закона за акциза и данъчните складове, предвиждащ увеличение на ставката за бездимните тютюневи изделия. Поправката, която беше внесена от председателката на бюджетната комисия Менда Стоянова  и народни представители от ГЕРБ, и Обединените патриоти предизвика сериозни спорове, както в малката коалиция, така и в сутрешните блокове на националните телевизии. В момента ставката за бездимните цигари е четири пъти по-ниска от тази на конвенционалните тютюневи изделия. Предстои депутатите да решат с колко тя ще бъде увеличена.В разпаления дебат покрай предлаганото увеличение на акциза на бездимните тютюневи изделия информационният поток беше наводнен от защитниците на тези нови изделия с цитати от съмнителни по отношение на достоверността научни изследвания, твърдящи, че Iqos-ите са по-безвредни от всяка друго тютюнево изделие по света. Истината е, че към момента има малко на брой проучвания за ефекта на бездимните цигари върху здравето на хората. Повечето публикувани проучвания в САЩ са направени от учени, които под една или друга форма работят за Philip Morris. Те твърдят, че пушенето на IQOS води до понижена токсичност, по-ниски нива на вредни и потенциално вредни химикали и минимално въздействие върху здравето на белите дробове или сърцето, но не предоставят неопровержими доказателства за това.Според доклад на Световната здравна организация, обаче, към момента няма никакви доказателства от независими научни източници, че нагреваемите тютюневи изделия са по-безвредни за околните (пасивни пушачи) от конвенционалните. Според СЗО, нагреваемите цигари са еднакво вредни, колкото всички други форми на тютюневи продукти. Новите нагряващи изделия не могат да премахнат вредните въздействия на тютюна, който е по начало токсичен и съдържа канцерогенни съединения дори, се казва в становището. Според експертите от престижната организацията, нагреваемите тютюневи изделия трябва да бъдат предмет на политически и регулаторни мерки, прилагани спрямо всички други тютюневи изделия, в съответствие с Рамковата конвенция за контрол на тютюневите изделия.В подкрепа на тезата на световната здравна организация през последните месеци бяха публикувани и някои независими изследвания.  Учени от Университета в Калифорния публикуваха свое изследване в престижното медицинско издание BMJ Journals, според което бездимните тютюневи изделия, не са толкова безвредни, колкото твърди производителя. Изследванията са показали, че се наблюдава разтопяване на пластмасовия филтър, който служи за охлаждане на парите от тютюна. Въпреки че филтърът не е в пряк контакт с нагревателя, той до известна степен се разтопява, което освобождава токсични химикали като формалдехид цианохидрин, което може да бъде фатално за хората. Съединението се метаболизира в черния дроб и се разлага на формалдехид и цианид, твърдят учените.Според друго изследване, публикувано в авторитетния медицински журнал JAMA Internal Medicine, тезата на Philip Morris, че IQOS не отделят дим, а само аерозол, не е вярна. Според авторите има множество видове дим, а наличието на съединения като бензопирен, полициклични ароматни въглеводороди, въглероден окис, ацеталдехид и др. са сигурен признак за протичане на пиролиза и отделяне на дим. Това означава, че околните хора си остават застрашени и подложени на опасни токсини.В следващо проучване в JAMA Internal Medicine се казва, че без значение дали IQOS произвеждат дим или само аерозол, те отделят еквивалентни количества канцерогенни вещества с тези от конвенционалните и дори по-високи количества от опасните полициклични ароматни въглеводороди. Които са изключително опасни за човешкото здраве.Темата предизвика и широк дебат в САЩ, където Philip Morris подаде две заявления към американската агенция за контрал на храните и лекарствата (FDA). Първото е от март 2017 г. е за пускане на пазара в САЩ на продукта IQOS като нов тютюнев продукт. По настоящем компанията все още няма право да продава бездимните цигари в САЩ. Другото заявление е да има възможност да рекламира и продава продукта като по-малко вредно в сравнение с конвенционалните тютюневи изделия. В края на януари 2018 федералният консултативния комитет към FDA отхвърли твърденията на Philip Morris, че IQOS намалява риска от заболявания, свързани с тютюна и е по-малко рискован, в сравнение с конвенционалните цигари. Според експертите тютюневия гигант не е предоставил достатъчно доказателства, за да покаже, че техният продукт намалява риска от заболяване в сравнение с конвенционалните цигари. ", "date": "2018.07.18", "title": "Бездимните цигари може да се окажат по-вредни от стандартните"}
{"url": "http://www.cross.bg/zhivotni-vigenin-cppe-1579423.html", "text": "/КРОСС/ Административният съд София-град отказа дa cпpe зaпoвeдтa зa избивaнeтo нa живoтни в Cтpaнджaнcĸo. Магистратите бяха сезирани от депутата от БСП за България Кристиан Вигенин. Жалбата му е обявена за недопустима.Според съдия Лyизa Xpиcтoвa Вигенин не е предоставил доказателства зa нaличиeтo нa пpяĸ и нeпocpeдcтвeн интepec oт cпиpaнeтo нa евтаназията на животните заради съмнения, че са заразени с чума. Освен това атакуваната от него зaпoвeд нa диpeĸтopa нa Българската агенция за безопасност на храните, според Зaĸoнa зa вeтepинapнo-мeдицинcĸaтa дeйнocт не подлежи на oбжaлвaнe.От БСП за България сезираха съда заради cъмнeния в дocтoвepнocттa нa диaгнoзaтa „чyмa пo дpeбнитe пpeживни живoтни“. В жалбата си Кристиан Вигенин пише, че Агeнцията e пpeдпpиeлa ĸpaйни и дpacтични дeйcтвия, каквато е евтаназията, вмecтo дa opгaнизиpa дpyги, пpeдвидeни в зaĸoнa и в нapeдбитe мерки – ĸaтo ĸapaнтиниpaнe нa cтaдaтa cъc cъмнeния зa зaбoлeли живoтни или вaĸcинaция.Определението на съдия Луиза Христова може да бъде обжалвано пред Върховния административен съд.", "date": "2018.07.18", "title": "Административният съд отказа дa cпpe зaпoвeдтa зa избивaнeтo нa живoтни в Cтpaнджaнcĸo"}
{"url": "http://www.cross.bg/news-rysiya-pytin-1579405.html", "text": "/КРОСС/ Над 3 милиона човека са гледали интервюто на президента на Русия Владимир Путин с американския журналист Крис Уолъс по телевизионния канал Fox News, съобщава Mediaite.", "date": "2018.07.18", "title": "Над 3 милиона гледат интервюто с Путин след Хелзинки (Видео)"}
{"url": "http://www.cross.bg/sibir-riiivs-chiito-1579407.html", "text": "/КРОСС/ Пари, любов, а и намек за политика са замесени в новия филм \"Сибир\" с Киану Рийвс в главната роля. В навечерието на американската премиера звездната актьорска двойка от филма вдигна максимално нивото на очакванията към трилъра.", "date": "2018.07.18", "title": "Киану Рийвс с главна роля в новия филм \"Сибир\" (видео)"}
{"url": "http://www.cross.bg/ostanki-myzeii-trun-1579406.html", "text": "/КРОСС/ В България са се разхождали динозаври. Това твърдят учените от Природонаучния музей в столицата, които са открили част от кост, намерена близо до река в землището на Трън, съобщава bTV.Тя е открита миналата година, но на терен не са успели да разберат какво е. В последствие обаче са направили пререз, обясни Латинка Христова, главен асистент в Национален природонаучен музей.По думите й, това е динозавър от групата на Титанозаврите, някои от тях са най-големите същества, живели на планетата.„Нашият обаче не е от тях, тъй като вероятно е обитавал някакъв остров в региона на Европа. Ходят бавно, достолепно, нашият е малък.Динозаврите са тревопасни животни, за разлика от съвременните тревопасни, растителноядни по-точно, те не са предъвквали храната, просто са захапвали със зъбите, обрулвали са листата от клоните и директно са ги гълтали. В стомаха специални бактерии ги разграждат. Някои даже предполагат, че затова имат дълги шии – докато стоят на едно място да икономисват енергия, само въртят шията и като прахосмукачки обират растенията в района”, обясни Латинка Христова.На мястото, където е намерена тази кост покрай Трън, със сигурност има още такива останки, категоричен е проф. Николай Спасов, директор на Националния природонаучен музей.„Затова ние тази година организираме експедиция, която ще прави проучване на самия район и вярвам, че ще открием нови останки. Важно е също да се направи геоложко проучване на евентуалните растителни останки, на крайбрежната морска фауна. Това ще даде съвсем друга представа и за времето, в което са живели”.", "date": "2018.07.18", "title": "В България са се разхождали динозаври"}
{"url": "http://www.cross.bg/trima-sgrada-zaginali-1579408.html", "text": "/КРОСС/ Шестетажна сграда в строеж рухна тази нощ върху съседно здание в село Шахбери, източно от индийската столица Делхи. По първоначална информация са загинали най-малко трима души, предаде Ройтерс.12 работници са се намирали на строежа в момента на инцидента от тях трима са загинали а останалите се издирват под отломките, съобщи Channel News Asia, като се позова на полицията. Втора четириетажна сграда също се е сринала в резултат на рухването на първата. Над 100 спасители разчистват отломките.Засега не е ясно каква е причината за случилото се. ", "date": "2018.07.18", "title": "В Индия рухна шестетажна сграда, най-малко трима са загиналите"}
{"url": "http://www.cross.bg/selo-cheshma-vodata-1579409.html", "text": "/КРОСС/ Наличие на бактерията ешерихия коли е установено в проби от чешми в Брезнишко, съобщиха от РЗИ - Перник. Пробите са взети в периода от 2 до 15 юли. Две чешми в село Долни Романци, една от които обществена, чешма в центъра на село Горни Романци, частна чешма в село Красава са дали отклонение от нормата. В Красава, освен ешерихия коли, във водата са открити и ентерококи. Микробно число със значими колебания спрямо обичайната стойност на показателя са установени в чешма в частен дом в село Ярославци.На ВиК - Перник и на кмета на община Брезник са връчени предписания за предприемането на мерки.През първата половина на юли е изследвана водата в 10 населени места в област Перник. Взетите проби са 20.Продължава снабдяването с бутилирана вода на населението в трънското село Забел, където преди повече от година бе открито наличие на естествен уран и повишена алфа активност в питейната вода.", "date": "2018.07.18", "title": "Замърсяване на водата е установено в Брезнишко"}
{"url": "http://www.cross.bg/turnovo-veliko-sever-1579410.html", "text": "/КРОСС/ Електроразпределение Север реализира проект за рехабилитация на електроразпределителната мрежа във Велико Търново и част от околните села. Вложените от компанията средства по проекта възлизат на 115 000 лева и включват подмяна на въздушни електропроводи, подземни кабели, монтиране на нови стълбове, профилактика на електрически компоненти.В рамките на планираната инвестиция специалистите на ЕРП Север подмениха 4700 метра въздушни електропроводи с нови, по-устойчиви на неблагоприятните климатични условия, каквито са характерни за по-студените сезони в област Велико Търново. Проводниците са от усукан изолиран тип, надеждни против кражби и с повишена издръжливост при навявания и обледявания. Допълнително в подземната мрежа средно напрежение във Велико Търново е положен 1500 метра нов кабел, който свързва централни трафопостове в града.В резултат на дейностите по рехабилитация на мрежата в района е подобрено електрозахранването на 2200 домакинства в няколко населени места в областта.", "date": "2018.07.18", "title": "ЕРП Север инвестира в обновяването на съоръжения в област Велико Търново"}
{"url": "http://www.cross.bg/novi-infrastryktyra-prodykti-1579411.html", "text": "/КРОСС/ “Информационно обслужване” АД приключи първото полугодие на 2018 г. с приходи от 9,8 млн. лв. и рентабилност 7%. Увеличението спрямо заложените в бизнес плана за 2018 г. цели, е над 2 пъти за печалбата и 2%  за приходите.Дружеството отчита 6% е по-висока ефективност на труда (месечна заработка на едно заето лице)   в сравнение с планираната за периода.Персоналът на “Информационно обслужване” е намалял с 3%  в резултат от оптимизиране на процесите по административно обслужване и преустановяване на нерентабилни и неприсъщи за основната дейност услуги. Средствата се пренасочват за възнаграждения на служители с ключови компетенции и привличане на нови висококвалифицирани експерти към екипа на компанията.Основен принос към отчетените резултати имат сключените нови договори в областта на информационните и комуникационни технологии за централната и местна администрация, както и за държавни предприятия. Дейностите са свързани с наблюдение и управление на информационно-комуникационната инфраструктура на Министерство на външните работи; разработване и внедряване на специализирани софтуерни продукти за Агенция Митници; администриране и одит на информационна и комуникационна инфраструктура, консултантски услуги, създаване на програмни продукти и други. ", "date": "2018.07.18", "title": "„Информационно обслужване“ АД отчита двойна печалба от предвидената в бизнес плана си"}
{"url": "http://www.cross.bg/ychenieto-nato-korabi-1579412.html", "text": "/КРОСС/ ВИП ден на националното военноморско учение с международно участие „Бриз 2018“ ще се проведе на 19 юли 2018 г., четвъртък, от 08.30 до 14.00 ч. на борда на фрегатата „Верни” в акваторията на Бургас. Гостите ще наблюдават различни епизоди от учението на море и на брега, сред които: ликвидиране на последиците от терористичен акт - борба с пожар на борда на кораб; оказване на съдействие на органите на МВР за извършване на бордова инспекция на търговски кораб, заподозрян в незаконен трафик на оръжие; операция по спасяване на голям брой бедстващи хора на море; ограничаване на петролен разлив и др.В учението участват 11 държави с 25 бойни и спомагателни кораби и катери, една подводница, 4 самолета, 5 вертолета и 2340 военнослужещи от военноморските сили на България, Белгия, Гърция, Германия, Италия, Полша, Румъния, САЩ, Турция, Франция, Холандия, Втората постоянна група кораби на НАТО и Втората постоянна група противоминни кораби на НАТО от силите за отговор на Алианса, както и над 120 души от 20 държавни организации, институции и ведомства от 4 министерства, местни органи на управление, неправителствени и частни организации. Основната цел на учението е да се повиши оперативната съвместимост и взаимодействието между ВМС на участващите в учението страни чрез отработване участието им в операция за морска сигурност в отговор на криза. По време на него ще бъде сертифициран кораб на ВМС на Република България – фрегата „Верни”, съгласно методиката за оценка на НАТО – MAREVAL.", "date": "2018.07.18", "title": "ВИП ден на националното военноморско учение с международно участие „Бриз 2018“"}
{"url": "http://www.cross.bg/borisov-iioncheva-todorov-1579413.html", "text": "/КРОСС/ „Клеветата и набеждаването от Делян Добрев и Антон Тодоров няма да спрат разследването ми за къщата в Барселона на Бойко Борисов, информация за която се появи вече в медиите“. Това заяви говорителят на ПГ на „БСП за България“ Елена Йончева пред журналисти в парламента.„Ще заведа дело за клевета така, както заведох дело срещу Борисов и спечелих“, категорична е тя. Според нея това е пореден опит за клевета срещу депутат и журналист.По нейните думи направеното изявление от Делян Добрев и Антон Тодоров е престъпление против правосъдието., каза още Елена Йончева.", "date": "2018.07.18", "title": "Йончева: Клеветата на ГЕРБ няма да спре разследването ми за къщата на Борисов в Барселона"}
{"url": "http://www.cross.bg/borisov-premierut-vsichko-1579414.html", "text": "/КРОСС/ „Ако сега не прекратим заразата по животните, после пораженията ще се измерват в стотици милиони”, категоричен е премиерът Бойко Борисов.По думите му освен евтаназия няма друга практика в такива ситуации.„Разпореждам на министър Порожанов да провери как до 1990 г. в комунистическия режим се е действало в такива случаи – армията затваря, загражда и по същия начин”, коментира още Борисов.По думите му той самият гледа животни и знае какво е – „Това е като дете и разбирам хората, които страдат”.„Лесно можем да кажем: „Оставете ги”, но после за целия бранш износът ще е забранен. Сега ще платим малко, но ще дезинфекцират всичко. Колкото и да струва, сега е малко. После пораженията ще се измерват в десетки стотици милиони”, категоричен е премиерът.Борисов отправи и критики към Агенцията по храните.„Трябва да проявят максимална човечност – това са животинки. Защото след това 1,1 млн. животни трябва да се избият, ако не се прекрати тази зараза. Има държави, които горят всичко в 10 км зона, за да прекратят подобни зарази”, каза премиерът.Той призова министерството на земеделието и БАБХ да обяснят ситуацията на местните животновъди, като наблегнат на това колко е важно да не се разпространи заразата.В отговор на премиера, министър Румен Порожанов заяви, че всичко това вече се прави.Борисов отговори „Абе, прави се след като стана проблема, тогава тръгнахте да обяснявате”.", "date": "2018.07.18", "title": "Борисов: Аз също гледам животни, трябва да спрем заразата"}
{"url": "http://www.cross.bg/detza-blagoevgrad-ychat-1579395.html", "text": "/КРОСС/ Родители и учители организираха протест и събират подписка в защита на директорката, която отказа да приеме повече ромски деца в училището си в Благоевград. За случая ви разказахме в bTV Новините и в предаването „Тази сутрин” преди време.До момента в подписката са се разписали над 600 души, които подкрепят действията на директора Василка Величкова. Според тях въпросното училище в Благоевград не може да приеме повече деца от ромски произход.Родителите са категорични, че нямат против децата от местната Предел Махала да учат редом с техните, но не могат да разберат защо тези деца не се разпределят равномерно в останалите училища в града. Според хората има други училища в града „където общинарите водят децата си”, в които няма записано нито едно ромско дете.Жителите на ромската махала също нямат нищо против децата им да учат в центъра, а не в близкото училище.„Смятам, че не трябва да бъдем единственото училище, което да извършва образователна интеграция на територията на Благоевград, защото няма как всички ромски деца да учат при нас, вече имаме приети 90 деца”, поясни Василка Величкова.Малинка и Пламен живеят в смесен брак. Настояват децата и внуците им да растат сред българчета и да учат в класове с преобладаващо присъствие на деца от града, а не от ромската махала.„Когато общуват с хора, разбираш ли ме, с българи става въпрос, стават по-културни, по-възпитани”, казва Малинка.На това мнение са и други живеещи в ромската махала, които предпочитат децата им да учат в центъра. Според хората ако всички деца от ромски произход са в една паралелка се получава разделение и по-добре да бъдат разпределени в отделни класове.Според изискванията за прием ромчетата от махалата се записват в първи клас в четири училища в близост.Проверките по случая продължават, като Величкова е проверявана от местната образователна инспекция, комисията по защита от дискриминацията и икономическа полиция.bTV потърси и становище от община Благоевград, но множеството ни телефонни обаждания не бяха приети.", "date": "2018.07.18", "title": "Протест в защита на директорката, отказала да приеме ромски деца в училище в Благоевград"}
{"url": "http://www.cross.bg/gulubova-tzveteslava-pomosht-1579396.html", "text": "/КРОСС/ Неглижирането на трудностите на хора с психични проблеми води до това, че се случват инциденти с тях. Големият проблем е, че не се изгради мрежа за тяхното обгрижване и адекватно рехабилитиране в извънболнична среда. Това коментира директорът на държавната психиатрична болница \"Свети Иван Рилски\" Цветеслава Гълъбова в студиото на \"Денят започва\".Пациентите получават най-качествено лечение, което го има в света в момента, проблемът е, че след това не получават адекватната грижа. Липсата на информация, на истински числа какво е състоянието наистина е проблем, но самата информация няма да ни помогне да лекуваме, ще ни помогне да планираме здравни разходи адекватно, коментира Гълъбова.Цветеслава Гълъбова: Ние сме единствената специалност, която няма високоспециализирана дейност в амбулатория. Психиатричните клиники се финансират само от бюджета през МЗ и една част от общинските бюджети.По думите ѝ парите за психиатрична помощ са срамно малко, но преди това трябва да се каже за какво ще бъдат използвани, като може би трябва да бъдат увеличени двойно или тройно. Лошата материална база деморализира пациенти и работещи в психиатричната помощ, каза още д-р Гълъбова.", "date": "2018.07.18", "title": "Д-р Цветеслава Гълъбова: Парите за психиатрична помощ са срамно малко"}
{"url": "http://www.cross.bg/pychdemon-katalyniya-karles-1579397.html", "text": "/КРОСС/ Бившият лидер на Каталуния Карлес Пучдемон заяви, че не се страхува да бъде върнат в Испания.Преди дни германски съд реши, че е допустимо той да бъде екстрадиран в родината си заради повдигнато срещу него обвинение за злоупотреба с обществени средства.В Каталуния вчера беше създадено ново сепаратистко движение, начело на което са Карлес Пучдемон и неговият наследник Ким Тора.", "date": "2018.07.18", "title": "Пучдемон не се страхува да бъде върнат в Испания"}
{"url": "http://www.cross.bg/borisov-porozhanov-zemedelieto-1579436.html", "text": "/КРОСС/ Първи оставки след скандала с евтанизирането на животни в Югоизточна България.След срещата на премиера с министъра на земеделието, храните и горите Румен Порожанов и представители на протестиращите животновъди, със заповед на министър-председателя Бойко Борисов от длъжността заместник-министър на земеделието, храните и горите е освободен Цветан Димитров, съобщиха от Правителствената информационна служба.Борисов разпореди на министър Порожанов да освободи директорa на дирекция „Животновъдство“ Златка Възелова, директорa на Дирекция „Директни плащания и идентификация на земеделските парцели“ Георги Праматаров, както и съветника на министъра Бойко Синапов.Самият министър заяви няколко пъти, че е готов да си даде оставката, ако премиерът му я поиска. По-рано Борисов . ", "date": "2018.07.18", "title": "Борисов уволни четирима заради скандала с чумата"}
{"url": "http://www.cross.bg/skachaneto-bulgariya-svetovniya-1579437.html", "text": "/КРОСС/ За първи път България ще отбележи Световния ден на скачането – 20 юли! Само че у нас традицията директно ще прерасне в Световен уикенд на скачането и цели три дни любителите на въздушните забавления ще могат да изпитат чистия адреналин по нов и необикновен начин.От 20 до 22 юли посетителите на Sofia Ring Mall и Area 52 Trampoline Park ще са част от Световния ден на скачането. За целта те ще имат на разположение близо 80 батута, а всеки, който дойде, ще получи 2 билета на цената на 1.Всеки посетител ще може да прави космически забивки на баскетболни кошове, както и да подобри координацията и силата си с интерактивни игри във въздуха. Най-смелите могат да направят първото си кълбо или салто на три големи въздушни възглавници, или пък да опитат да отскочат от вертикална подскачаща стена. А настроените за големи постижения могат да опитат най-дългите си полети на олимпийски професионални батути, използвани както от спортисти, така и от космонавти за тренировки!                  Сред подготвените специални инициативи са въздушното DJ парти на единствения подскачащ дансинг у нас, както и зрелищни паркур демонстрации от най-добрите български фрийрънъри. Световният ден на скачането датира от 2006-а година, когато германският артист Торстен Лаушмансе се представя като професор по гравитационни науки и обявява, че ако 600 милиона човека скочат едновременно в западното полукълбо, те ще изместят Земята от орбитата й и ще осигурят повече часове слънце, стандартизиран умерен климат по цялата планета и съответно – ще спрат глобалното затопляне. Еко акцията, разбира се, е пълна инсинуация, но датата 20 юли става Световен ден на скачането и повече от десетилетие по-късно продължава всяка година да ни напомня за силата на груповите усилия за опазване на природата. Зад инициативата стои най-големият батут парк в България - Area 52, подкрепян от Sofia Ring Mall. Световният ден на скачането затвръждава мисията на търговския център в полите на Витоша да организира постоянно специални, ексклузивни събития и да предоставя неповторими преживявания за своите клиенти. ", "date": "2018.07.18", "title": "За първи път България ще отбележи Световния ден на скачането"}
{"url": "http://www.cross.bg/vaptzarov-literatyren-posvetena-1579439.html", "text": "/КРОСС/ На 19 юли Литературен салон „“ и издателство „Захарий Стоянов“ органзират вечер, посветена на поета Никола Вапцаров. Ще бъде представено новото фототипно издание на „Моторни песни“ и ще бъде излъчен документалният филм на Петко Горанов „И след разстрела“.Събитието ще се състои от 18.00 часа в залата на първия етаж на Градския съвет на БСП – „Леге“ ).", "date": "2018.07.18", "title": "Литературен салон „Леге 10“ организира вечер, посветена на Вапцаров"}
{"url": "http://www.cross.bg/yunker-sedmitza-sreshtata-1579442.html", "text": "/КРОСС/ Председателят на Европейската комисия Жан-Клод Юнкер даде днес пресконференция, точно седмица след като се появи на обществено събитие в Брюксел в странно състояние. Пресконференцията бе посветена на постиженията на неговия \"план Юнкер\" за инвестиции в ЕС.Попитан какво се е случило миналата седмица и дали наистина е бил пиян, или е имал спазми на ишиаса, както обясни по-рано негов говорител, Юнкер заяви, че кракът му се е схванал. В добра форма съм, има много по-важни неща от моето здраве.Честно казано, нямам време да се занимавам с такива дреболии. Наистина съм впечатлен колко внимание се обръща на незначителни неща и настоявам за уважение. Учудващо е колко много хора са специалисти по здравословното ми състояние, коментира Юнкер.", "date": "2018.07.18", "title": "Юнкер: Кракът ми се схвана, това са дреболии"}
{"url": "http://www.cross.bg/ypravitel-dechev-decho-1579398.html", "text": "/КРОСС/ Здравната комисия в Народното събрание ще изслуша кандидата за управител на Националната здравноосигурителна каса д-р Дечо Дечев.Номинацията за поста беше направена от ГЕРБ и Обединени патриоти. До избор на нов управител се стигна след като НС освободи предсрочно проф. Камен Плочев.Кандидатът д-р Дечо Дечев заяви, че планира да премахне постоянните експертни съвети, заради които хиляди пациенти са принудени да пътуват до София за преглед, за да получат лекарства. Днес той ще запознае здравната комисия и с останалите си идеи. Дечев е бил заместник- управител на касата през 2001 година.", "date": "2018.07.18", "title": "Изслушват кандидата за управител на НЗОК"}
{"url": "http://www.cross.bg/atentata-hasan-godini-1579399.html", "text": "/КРОСС/ Навършват се 6 години от атентата на летище \"Сарафово\" в Бургас. При терористичния акт загинаха петима израелски туристи, българският шофьор на взривения автобус и атентатора. Ранени бяха близо 40 души.През януари тази година делото за атентата започна по същество. Подсъдими по него са Мелиад Фарах - ливанец с австралийски паспорт и Хасан Ел Хадж Хасан - с канадско и ливанско гражданство. Те са обвинени в помагачество към тероризъм. Двамата обвиняеми са обявени за международно издирване.", "date": "2018.07.18", "title": "6 години от атентата на летище \"Сарафово\""}
{"url": "http://www.cross.bg/angelkova-simeonov-valeri-1579400.html", "text": "/КРОСС/ „Обвиненията на Валери Симеонов срещу мен са внушения, които особено в национален ефир не са полезни”, коментира министърът на туризма Николина Ангелкова в студиото на „Тази сутрин”.Преди време в студиото на „Лице в лице” вицепремиерът Симеонов изрази мнение, че Ангелкова защитава интересите на наследниците на мутренските групировки относно заведенията на плажа в Слънчев бряг.Проверка, която обхвана известните нощни клубове на плаж Какао, установи, че те са абсолютно законни.„Категорично не защитаваме интересите на групировки. Аз няма какво да коментирам думите на Валери Симеонов, има сезирана прокуратура и подкрепям всяка една проверка”, коментира Ангелкова.Според Симеонов заведенията са заградили непозволена площ. „Думите му са абсолютно погрешни и не разбирам на какво основание коментира. Извършихме няколко проверки – изцяло са спазени изискванията на действащото законодателство”, каза министър Ангелкова.Министърът на туризма коментира, че не може да си обясни акцията на Валери Симеонов конкретно срещу тези заведения и срещу нея. „Стриктно спазваме действащото законодателство”, категорична е Ангелкова.Тя не отговори директно на въпроса чия теза подкрепя правителството, като уточни, че кабинетът застава зад устойчивата политика в сферата на туризма. Ангелкова допълни, че и двамата с Валери Симеонов искат да развиват българския туризъм и увери, че тя спазва нейните правомощия, определени като министър.„Трябва да има хубави къмпинги и да осигурим добри условия за къмпингуване”, категорична е Ангелкова. По думите ѝ на спорния плаж Корал няма как да се разположат палатки на плажната ивица.Според протестиращи граждани обаче къмпингуването на плажа е позволено от закона, въпреки че на много от тях са им били съставени актове за незаконно пребиваване. Хората посочиха също, че министерството трябва да се грижи за плажовете, които не се отдават на концесия, а Корал не се почиства, няма и изграден път.Ангелкова на свой ред отговори, че част от средствата от концесиите на плажовете се отделят за поддръжката и почистването на всички плажове.", "date": "2018.07.18", "title": "Ангелкова: Обвиненията на Валери Симеонов срещу мен са внушения"}
{"url": "http://www.cross.bg/lydogoretz-orlite-kryseiidurs-1579401.html", "text": "/КРОСС/ Отборът на Лудогорец спечели гостуването си на северноирландския Крусейдърс в мач-реванш от квалификациите за участие в груповата фаза на Шампионска лига.Срещата бе с протоколен статут, тъй като \"орлите\" размазаха опонента си в Разград със 7:0. Въпреки това те триумфираха и тази вечер, налагайки се с 2:0.Попаденията в тяхна полза реализираха Шверчок и Браун, отбелязал си автогол. Същият футболист вкара топката във вратата на собствения си тим и в предишния двубой.Аут от състава на Лудогорец за този мач бяха Клаудиу Кешеру и Густаво Кампаняро, като румънецът има проблеми с дясното коляно. Главният мениджър Пауло Аутуори потърси, а и постигна втори успех над северноирландците с доста от резервите и някои млади футболисти.Дебют за \"орлите\" направи новото попълнение Антон Недялков. ", "date": "2018.07.18", "title": "Лудогорец победи Крусейдърс и в реванша, чака Видеотон"}
{"url": "http://www.cross.bg/zhivotnite-chyma-predlagat-1579402.html", "text": "/КРОСС/ Три от най-големите застрахователни компании у нас не предлагат полица, която защитава стопаните от появата на чума по животните.Причината - нямало търсене на подобна услуга. Данните са на най-големия застрахователен брокер у нас.Допреди дни стопанка отглеждала близо 130 животни. Заради чумата, ветеринарите умъртвили всичките. Нито едно от тях обаче не е било застраховано, тъй като фермата била съвсем нова, съобщава Bulgaria ON AIR.Списъкът с болести, които покрива застраховката е ограничен. Стопаните плащат като застраховка около 11% от стойността на всяко животно. Или за стадо от 20 овце, полицата би струвала около 500 лв. годишно.Ако стопанинът изрично пожелае, компанията може да включи заболяването в покриваните от тях щети. Ако го прецени обаче като твърде рисково, е в правото си да поиска повече пари или да откаже сключването й.Ако застрахователите обаче се съгласят, задължително условие е животните да са здрави. И още една уловка: В рамките на 15 дни след подписването й, застрахователят не носи отговорност за заболявания, които могат да се появят.И както сочи практиката след предишни епидемии, сега се очаква бум на търсенето на застраховки срещу чума.", "date": "2018.07.18", "title": "Застрахователи не предлагат полица \"чума по животните\""}
{"url": "http://www.cross.bg/evropeiiskata-suyuz-tzentralna-1579403.html", "text": "/КРОСС/Писмото с искане за присъединяване към механизма за тясно сътрудничество с Европейската централна банка се очаква да бъде изпратено днес. Това трябва да стане след правителственото заседание, на което финансовият министър Владислав Горанов ще получи мандат за изпращането на молбата. Механизмът за тясно сътрудничество е подготвителният етап за членство в Банковия съюз. От Европейската комисия и Европейската централна банка настояват България да се присъедини едновременно към чакалнята за Еврозоната, тоест обменно-валутния механизъм ERM II и Банковия съюз.Причината е, че влизането в Банковия съюз води до присъединяване към единния надзорен механизъм, което означава, че от Франкфурт ще осъществяват надзор на българските банки.Процедурата изисква България да подаде молба пред Европейската централна банка. Именно за тези действия ще бъде даден мандат на финансовия министър Владислав Горанов.", "date": "2018.07.18", "title": "България подава искане за присъединяване към механизма за тясно сътрудничество с ЕЦБ"}
{"url": "http://www.cross.bg/teatur-italiya-shvetziya-1579404.html", "text": "/КРОСС/ Вторият Международен театрален фестивал на рускоезичните любителски театри \"Сцена\" ще се състои от 20 до 22 юли в голямата зала на Руския културно-информационен център в София, ул. \"Шипка\" 34 с вход свободен. В тазгодишното издание ще участват театрални трупи от Унгария, Дания, Италия, Турция и Швеция. Форумът, който се провежда с подкрепата на Департамента за външноикономически и международни връзки на Москва, ще бъде открит на 20 юли в 18 ч., след което театър \"Абырвалг\" от Швеция ще играе пиесата \"На тъмната страна на Луната\". На 21 юли датско-руският театър \"Диалог\" ще изпълни от 19 ч.\"Норвежка балада\" с участието на руския пианист Александър Шутко. На 22 юли от 12.30 ч. турският театър \"Отражение\" ще играе \"Животът на една жена\", от 14.30 ч. на сцената ще излязат артистите от унгарския младежки театър \"Офис\", от 17.30 ч. театър \"Балаганчик\" от Италия ще представи пиесата \"Бурята\", а от 18.30 ч. ще се състои официалното закриване на фестивала. ", "date": "2018.07.18", "title": "Фестивал на рускоезичните любителски театри в РКИЦ"}
{"url": "http://www.cross.bg/zhivo-miroslav-bulgarski-1579384.html", "text": "/КРОСС/ Помагат или вредят режимите за хранене - гледната точка за диетите на Анна Йорданова.Какво недостига в грижата за психично болните - д-р Цветеслава Гълъбова.На живо: Как във Варна борят стреса и лошото настроение.Между проблемите в системата и нуждите на пациентите - говори д-р Мирослав Ненков.На живо от Карлово - как в родния град на Левски ще отбележат годишнината от рождението на Апостола.Горещите теми на вицепремиера Валери Симеонов.България и еврото - еврокомисарят Валдис Домбровскис специално за БНТ.Учителка в детска градина се бори за ММА титла.Мюзикълът „Мама миа\" на български език с премиера в Операта - кои са звездите на спектакъла.Има ли контрол на летище София? Защо частен самолет излетя без проверка за Гърция?Стана ли по-тихо на морето  и кои са най-проблемните плажеве - в студиото министърът на туризма Николина АнгелковаНа живо от Странджа - започна ли изплащането на обещетенията и още - трабваше ли да бъдат избити цели стада заради чумата - гост бившият земеделдки мининстър Мирослав НайденовНа живо от Благоевград - родители масово подкрепят директорката, която отказа да приема повече деца от ромски произходИмало ли е динозаври у нас - нова неолитна находка, която е на път да промени представите за региона\"Как омбудсманът Мая Манолова ще защити правата си, след като бе изгонена от Тристранката?\"Без граничен контрол. Как самолет от Габрово се приземи в София и отлетя директно за Солун?Фермери срещу фермери. Нов епизод в битката с чумата.Мият стъклата ви на светофара - отнасяте глоба? Ще приемат ли общинарите новата наредба?Златното момиче в тройния скок.На живо - световната шампионка Александра Начева.Момчето и колелото. Как завършва историята на Александър за откраднатия му велосипед, който сам си сглоби?Юлиан Вергов отново в хитовия български сериал \"Откраднат живот\". Обрат след обрат или какво да очакваме в новия сезон на хитовия сериал.Може ли един скелет да промени историята? Разказват археолозите. ", "date": "2018.07.18", "title": "Теми и гости в ефира"}
{"url": "http://www.cross.bg/namalyavane-sityatzii-bedstviya-1579390.html", "text": "/КРОСС/ Кабинетът гласува национална стратегия за намаляване на риска от бедствия.Ще бъде отчетен международния подход за осигуряване на съгласуваност на политиките при действия в такива ситуации.Ще бъде определена и посоката на действие до 2030 г., като стремежът е да се върви към адекватно намаляване на съществуващите рискове и бързото възстановяване при бедствени ситуации.Привлечени ще бъдат публичният и частният сектор, научната общност, доброволните формирования, организациите с нестопанска цел и населението.", "date": "2018.07.18", "title": "Кабинетът гласува национална стратегия за намаляване на риска от бедствия"}
{"url": "http://www.cross.bg/rodeni-na-yuli-1579386.html", "text": "/КРОСС/ Веселина Кацарова, оперна певицаПроф. Емил Попов, скулпторИвана Джеджева, актрисаКрасимир Инински, председател на Българската федерация по боксКръстьо Лафазанов, актьор Стела Енева, вицешампион по диск и тласкане на гюле на параолимпиадата в Лондон, 2012 г. Чавдар Велинов, депутат от БСП в 44 НСЮрий Асланов, социолог", "date": "2018.07.18", "title": "Родени на 18 юли"}
{"url": "http://www.cross.bg/letishte-kitaiiskata-manolova-1579387.html", "text": "/КРОСС/ В. СтандартОдобреният за концесионер на летище Пловдив консорциум, съставен от китайската компания \"Хайнан\" и българската „Пловдив еърпорт инвест\", най-вероятно няма да подпише договора за управление на аеропорта, научи „Марица\". Последният възможен срок за това изтича днес, но до вчера вечерта нямаше информация в Министерството на транспорта да са внесени необходимите документи. Припомняме, че в средата на юни китайската част от избрания концесионер поиска едномесечна отсрочка по чисто административни причини - за приключване на процедурите по приемането на решения от управителни органи на китайската корпорация HNA Group, част от която е \"Хайнан\".В. СегаАбсурден пропуск на летище София и граничната полиция за пореден път повдигна въпроса как се контролира кой влиза и излиза от България и доколко хвалбите на властта, че сме готови за Шенген отдавна, са истина. По ирония на съдбата точно в деня, когато вътрешният министър Валентин Радев отчете \"100% успех по приоритета ни за сигурност на европейските граждани\" по време на европредседателството, стана ясно, че частен самолет е бил пропуснат през летището без никаква проверка.В. СегаЗлополучният ИПК \"Родина\" - недостроеният издателско-полиграфически комплекс на Цариградско шосе в София, има нов собственик - магнат от медицинските среди. Сградите и терените на ИПК \"Родина\" бяха обявени за продан от синдиците на фалиралата КТБ заради непогасени кредити. Купувач на активите, предложени в два отделни търга,  е компанията \"Изток плаза\" на Михаил Тиков, който притежава медицински центрове и болници в цялата страна, сред които и известната \"Софиямед\".В. 24 часаОмбудсманката Мая Манолова бе изгонена от заседанието на тристранния съвет, който трябва да обсъди промени в телковете и пенсионирането на миньорите. Манолова се появи в началото на тристранката в Министерския съвет. Тя искаше да представи своя законопроект за промени в Кодекса за социално осигуряване, с които се разрешава ранно пенсиониране на миньори при съкращения.В. ТрудФермери ще дарят 150 животни от Перник и 80 от Кюстендил за хората в засегнатите от чумата по дребните преживни животни райони след карантинния период. Това стана ясно след среща на министъра на земеделието Румен Порожанов с животновъди.", "date": "2018.07.18", "title": "Преглед на печата"}
{"url": "http://www.cross.bg/pytin-beliya-trump-1579392.html", "text": "/КРОСС/ В опит да се защити от вълната от критики заради публичните си изяви по време на срещата с Владимир Путин президентът на Съединените щати Доналд Тръмп каза днес, че се е изразил погрешно на съвместна пресконференция в Хелзинки, предаде Ройтерс. Вчера той каза, че не вижда защо Русия би се намесвала в изборите в САЩ през 2016 г. Днес обаче пред репортери в Белия дом, той заяви, че е имал предвид обратното – че не вижда защо да не е била тя.„Казах думите „би била” вместо „не би била”, каза Тръмп пред репортери в Белия дом повече от 24 часа след проявата му редом с Путин.„Изречението трябваше да е: „Не виждам причина, поради която не би била Русия”, допълни той.Пред репортерите в Белия дом днес президентът заяви, че напълно вярва и подкрепя разузнавателните служби на САЩ и приема техните заключения за руската намеса. После той отбеляза, че руските действия не са повлияли на резултатите от вота и се зарече, че неговата администрация ще работи усилено, за да осигури защитата на частичните избори за Конгрес през ноември тази година.", "date": "2018.07.18", "title": "Тръмп бил объркал изказването си след срещата с Владимир Путин"}
{"url": "http://www.cross.bg/zashtoto-horata-voden-1579393.html", "text": "/КРОСС/ Част от хората във Воден не бяха съгласни с размера на компенсациите за унищожаване на животните им. Обезщетенията не са адекватни, те са подигравка с хората, каза един от потърпевшите, пред bTV.„Психически ни унищожиха, когато унищожиха животните, сега отново ни унищожават. Как мога да купя една овца за 190 лв. сега трябва да я купя за 280 до 300 лв. аз няма да купувам, защото съм на възраст, но тези хора ще купуват”, допълни мъжът.Взехме парите, защото не искаме да създаваме излишни проблеми, обясни друга потърпевша.По думите на друга жена, хората не са удовлетворени, защото не им се изплащат пропуснати ползи. Първо са загубили овцете, щели са да им дадат агнета, загубили са и мляко. Министърът в началото обеща, че ще се дадат 35. лв. плюс 7 лв. държавна помощ. Никой не каза, че тези пари щели да се дадат само на по-едрите земеделски стопани, регистрирани по някакви програми. Но защо режат нас, най-дребните, най-бедните хора.Кметът на с. Воден заяви, че по списък стопаните в селото са 15 като суми във вчерашния ден по банков път са влезли 112 000 лв. без обезщетението на селекционера. Раздадени са и пари на ръка.По думите на кмета специално във Воден ситуацията е минала спокойно.„Ветеринарните и полицията си свършиха добре работата и не бяха възпрепятствани, защото предварително ние бяхме информирали стопаните. Излязох въз основа на първите две заповеди със своя лична нарочна писмена заповед, с която информирах всеки един стопани какви мерки предстои да бъдат взети”.Заради протестите в Голямо Шарково, се активизираха и воденските стопани, каза кметът.„Аз одобрявам тези протести, защото те доведоха до увеличаване малко на обезщетенията, което е добре, защото трудно се създава ново стопанство”.", "date": "2018.07.18", "title": "Стопаните във Воден: Обезщетенията не са адекватни, те са подигравка с хората"}
{"url": "http://www.cross.bg/hinkov-miroslav-putnitzite-1579394.html", "text": "/КРОСС/ В България не ми се е случвало друг път да не ме проверят на летището. Не съм и имал ситуация, в която пътниците е трябвало да ме чакат. Това каза в предаването „Тази сутрин” Мирослав Хинков, пилот на частния самолет, който По думите му в повечето държави процедурите са доста по-облекчени, влизат пътниците в съответната зала, идва полицията, поглежда им паспортите и това е, допълни Мирослав Хинков.Четиричленното семейство Хинкови излита с частния си самолет от площадката в село Драгановци. На борда е и приятелят на дъщеря им, а във въздуха – градоносни облаци.За да стигнат до Гърция трябва да минат през гранична полиция, каквато има само на международните летища. Затова първо кацат в София. Посреща ги рамп агент и ги съпровожда до терминала. През проверка обаче минава само пилотът.Мирослав Хинков обясни, че обикновено минават през летището в Горна Оряховица, но този път е имал работа в София и са решили да тръгнат оттам. Каза, че са му проверили дори паспорта, при положение, че идва от България.Разделил се е с останалите пътници, тъй като е имал работа за вършене, а съпругата му, която също е летец, е останала да наблюдава как зареждат самолета с гориво.Мъжът каза, че изпитва вина за това, че не е попитал пътниците дали са проверени.Според него службите по-скоро трябва да бъдат похвалени, защото са отреагирали много бързо и при кацане в Гърция, веднага са ги проверили и са им направили копия на паспортите.", "date": "2018.07.18", "title": "Пилотът Мирослав Хинков: В България не ми се е случвало друг път да не ме проверят на летището"}
{"url": "http://www.cross.bg/mechtaiite-taka-1579383.html", "text": "/КРОСС/ Мечтайте така, като че ли ще живеете вечно. Живейте така, като че ли ще умрете днес.                          Джеймс Дийн", "date": "2018.07.18", "title": "Мечтайте така..."}
{"url": "http://www.cross.bg/raiiona-protest-izlizat-1579391.html", "text": "/КРОСС/ Животновъди излизат на протест пред Министерски съвет днес. От асоциацията на овцевъдите и козевъдите обявиха, че са категорично несъгласни с размера на компенсациите, които се изплащат на стопаните с евтанизирани животни в района на Странджанско.Протестиращите настояват и за повече пари за онези стопанства, чието мляко не може свободно да се продава, тъй като са в района на заразата.Министърът на земеделието Румен Порожанов беше категоричен, че 190 лв. на овца е цена, която е значително над цената на животните, които се търгуват в момента на пазарите.Според него финансовите искания на протестиращите са твърде високи, а по думите му протестът съвсем не бил спонтанен.", "date": "2018.07.18", "title": "Животновъди излизат на протест пред МС днес"}
{"url": "http://www.cross.bg/chasa-levski-vasil-1579385.html", "text": "/КРОСС/ Мизия.От 14.00 часа министърът на регионалното развитие и благоустройството Николай Нанков ще направи инспекция на възстановителните работи след наводнението в Мизия.***София.От 17.00 часа в Националния военноисторически музей ще бъде открита изложбата „Спасените бойни знамена на Българската армия\". Изложбата ще бъде открита от министър на здравеопазването Красимир Каракачанов. ***София.От 09.00 часа ще се проведе заседание на Народното събрание.***София.От 10.00 часа ще се проведе заседание на Министерски съвет.***София.Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст ще проведе заседание в Министерски съвет.***София.От 12.00 часа пред Министерски съвет ще се проведе Национален протест в подкрепа на българските овцевъди и козевъди.***София.От 12.00 часа в Националния пресклуб на БТА ще се състои пресконференция, на която ще бъдат дадени повече подробности за VIII Световно отборно първенство по шахмат за незрящи и слабо виждащи. Първенството ще се състои в периода 20-31 юли 2018 г. в зала EFE на хотел„Маринела\".***София.От 12.00 часа в бизнес сграда Интерпред, италианският бизнесмен Едоардо Миролио ще даде пресконференция, на която ще разкаже за бизнес инвестициите си в България и ще обяви новина, свързана с придобиването на водещ български моден бранд.***София.От 13.00 часа на ул. „Дамян Груев\" № 6, по инициатива на писателя Николай Иванов, автор на изследване за гроба на Левски, ще бъдат поднесени цветя и венци.***Асеновград.От 10.00 часа пред паметника на Васил Левски ще бъдат подложени цветя и венци. Слово ще произнесе доц. Владимир Янев, преподавател в катедрата по българска литература и теория на литературата във Филологическия факултет на Пловдивския университет „Паисий Хилендарски\". В церемонията по традиция ще участва и представителна част от Военно формирование 24490 - Асеновград.***Благоевград.От 10.00 часа пред бюст-паметника на Васил Левски на едноименният площад в града ще бъдат положени цветя и венци по повод 181-годишнина от рождението на Дякона.***Благоевград.От 10.00 до 13.00 часа ще се проведе състезанието „Лъвски скок\".***Бургас.От 11.00 часа пред паметника на Васил Левски в Морската градина ще се състои ритуал за отдаване на военни почести и полагане на венци и цветя.***Бургас.От 17.00 часа на възпоменателния паметник на летище „Сарафово\" ще се състои церемония в памет на жертвите на терористичния акт преди 6 години.***Варна.От 09.00 часа пред паметника на Васил Левски в Морската градина ще бъдат поднесени венци и цветя по повод 181 г. от рождението му. ***Враца.От 10.00 часа в Заседателна зала на Общината ще се проведе процедура чрез публично състезание за възлагане на обществена поръчка с предмет: „Ремонт и реновиране на прилежащи улици към централна пешеходна зона гр. Враца - пълен инженеринг\".***Велико Търново.От 10.00 часа в Читалище „Надежда - 1869\" ще се проведе Творческо ателие „Красотата на фолклора\" с ръководител Райчо Димитров.***Велико Търново. /с. Арбанаси.От 17.30 часа пред паметника на Васил Левски ще се проведе Отбелязване на 181 години от рождението на Васил Левски.***Горна Оряховица.От 10.00 часа при Паметника на Васил Левски в кв. „Пролет\" ще се проведе честване по повод 181 години от рождението на Васил Левски - ритуал по поднасяне на венци и цветя.***Добрич.От 10.00 часа пред паметника на Васил Левски ще се състои общоградско поклонение и полагане на цветя по повод 181 години от неговото  рождение***Каварна.С поклонение пред паметника на Васил Левски в Градската градина и полагане на венци и цветя от 11.00 часа ще бъде почетена 181-та годишнина от рождението на Апостола на Свободата.***Карлово.От 09.00 часа в храм „Св. Николай\" ще бъде отслужена тържествена света литургия. От 10.00ч., в двора на храм „Св. Николай\" ще бъдат положени цветя и на гроба на майката на Левски Гина Кунчева. От 10.15 часа от храм „Св. Николай\" тръгва литийно шествие, което ще се установи наплощад „20-ти юли\". В 10.30 часа там ще се състои тържествен ритуал по издигането на националния флаг и знамето на Карлово. Ще бъде изнесен и молебен за благоденствието на града и жителите му. Там традиционно ще бъдат посрещнати участниците в националния туристически поход „По стъпките на В. Левски\". 20.20 часа, от НМ „Васил Левски\" ще бъде изнесено знамето на Карловския революционен комитет, а от 21.00 часа на площад „ВасилЛевски\" е тържественият митинг- заря.***Кюстендил.От 11.00 часа пред паметника на Васил Левски на площад „Велбъжд\" ще бъдат поднесени цветя и венци, ще бъде изнесено и слово за живота и делото на Дякона.*** Монтана.В 11.30 часа на церемония пред Паметника на Васил Левски и радетелите на духа и свободата ще бъдат поднесени венци и цветя в знак на признателност.***Перник.От 10.00 до 17.00 часа пред Регионалния исторически музей ще бъде представена изложба „Хората във времето и времето във хората\". В 10.30  часа в зала „Читалня\" на Регионалната библиотека „Светослав Минков\" ще отвори врати витрина с книги „Левски в литературата\". По същото  време ще започне и литературно четене на стихове за Апостола „С Левски в сърцата\". В импровизираната лятна читалня „С Левски в сърцата\" ще участват децата от „Ваканция в ОДК\". В 11.00 часа на паметника Левски ще бъдат поднесени венци и цветя.***Плевен.От 12.00 часа в Регионалния пресклуб на БТА пресконференция ще даде народният представител от коалиция „БСП за България\" Стефан Бурджев. ***Пловдив.От 10.00 часа пред паметника на Васил Левски на централната алея на Бунарджика ще бъдат поднесени цветя и венци. ***Руен.В Руен ще открият Бюст - паметник на Васил Левски. По време на събитието ще бъдат дадени подробности от представители на Инициативния комитет, по чиято идея е направен Бюст-паметникът.***Силистра.От 11.00 часа пред Паметника на Васил Левски ще се състои проява, под наслов „Безсмъртие\", посветена на 181 г. от рождението на Васил Левски.***Симитли.От 10. 00 часа пред бюст-паметника на Васил Левски ще бъдат положени цветя и венци.***Сливен.От 10.00 часа на пл. „Васил Левски\" с възпоменателна церемония ще бъдат отбелязани 181 години от рождението на Апостола. Пред паметника на Васил Левски ще бъдат поднесени венци и цветя.***Стара Загора.В 11.00 часа пред паметника на Васил Левски ще се проведе общоградски ритуал по полагане на венци и цветя в знак на признателност към делото на Апостола. Музейният обект „Хилендарски метох\" ще бъде отворен безплатно за посетители с работно време от 09.30 до 17.30 часа. ***Хасково.От 09.30 часа в Малката зала на Областна администрация ще се проведе заседание на Областната епизоотична комисия за мерките за ограничаване на заразните болести по животните. ***Хасково.От 10.30 часа на паметника на Апостола до едноименното училище ще се състои ритуал по поднасяне на венци и цветя по повод 181 години от рождението на Васил Левски.*** Шумен.С молебен за здраве и благоденствие и полагане на венци и цветя пред паметника на Васил Левски на 18 юли Шумен ще отбележи 140 години от освобождението на града и 181 години от рождението на Апостола на свободата. Програмата ще започне в 09.00 часа в храм „Свето Вознесение Господне\", където ще бъде отслужена панихида за загиналите и молебен за здраве и благоденствие. В 11.30 часа пред паметника на Васил Левски ще бъдат поднесени венци и цветя от официални лица и граждани. В 18.30 часа на пл. „Освобождение\" започва концерт-спектакъл с участието на Национално дружество „Традиция\" и рок група „Епизод\".", "date": "2018.07.18", "title": "Предстоящи събития в страната за 18 юли"}
{"url": "http://www.cross.bg/dyshi-voiina-atentat-1579382.html", "text": "/КРОСС/ 1332 г. - В Битката при Русокастро българската армия, начело с цар Иван Александър, нанася поражение на византийската, ръководена от император Андроник III Палеолог.1334 г. - Епископът на Флоренция освещава основите на новата камбанария на катедралата „Санта Мария дел Фиоре\", проектирана от италианския художник Джото.1789 г. - Робеспиер се присъединява към идеите на Френската революция.1870 г. - Ватикана обявява догмата за непогрешимостта на папата по въпросите на морала и вярата.1899 г. - Открита е железопътната линия Роман-Плевен (83 км).1921 г. - Албер Калмет и Камий Герен откриват първата противотуберколозна ваксина.1925 г. - Адолф Хитлер издава първия том на „Моята борба\".1932 г. - Турция е приета за 56-ти член на Лигата на нациите.1936 г. - С преврат в Испанско Мароко започва Гражданската война в Испания.1942 г. - Втора световна война: В Германия са извършени успешни изпитания на първия реактивен изтребител - Messerschmitt Me 262.1943 г. - Втората световна война: Състои се единствената битка между дирижабъл и подводница - край бреговете на Флорида (САЩ), между американския дирижабъл К-74 и германската подводница U-134, дирижабълът е свален, при което един член на екипажа му се удавя.1947 г. - 64 Правителство на България въвежда държавен монопол върху производството на спиртни напитки.1947 г. - Кралят на Великобритания Джордж VI подписва закон, съгласно който се признава независимостта на Британска Индия.1954 г. - В Нюпорт (щатa Род Айлънд, САЩ) се провежда първият фестивал на джазовата музика.1956 г. - Несебър е обявен за архитектурно-исторически резерват.1968 г. - В Санта Клара (Калифорния) е създадена компанията Intel - най-големият производител на микропроцесори за персонални компютри.1968 г. - Комунистическият лидер на Чехословакия Александър Дубчек издига лозунга „Социализъм с човешко лице\".1971 г. - С обединение на емирствата Абу Даби, Дубай, Шарджа, Ум ал-Куейн, Аджман и Фуджейра се създава държавата Обединени арабски емирства.1972 г. - С Указ на Държавния съвет е забранена частната лекарска практика в Народна република България.1974 г. - Край град Константинов (Полша) е издигнато най-високото съоръжение в света - радиомачта с височина 646,38 м (рухва на 10 август 1991 г.)1976 г. - На Летните олимпийски игри в Монреал Надя Команечи става първият атлет, който постига пълни 10 точки по гимнастика.1994 г. - В Буенос Айрес е извършен атентат срещу еврейския център, при което са убити 85 души и над 200 са ранени.1994 г. - Основан е футболен клуб АЕК „Ларнака\".1996 г. - Самолет Боинг-747 на американската авиокомпания Trans World Airlines, пътуващ по дестинацията Ню Йорк - Париж, катастрофира след излитането си, загиват всичките 230 души на борда.1997 г. - Рождената дата на Васил Левски за първи път се чества като празник на Карлово.1998 г. - Около 3 хиляди души загиват в Папуа Нова Гвинея в резултат на удар от цунами.2012 г. - На летище „Бургас\" е извършен бомбен атентат срещу автобус с израелски туристи, при което са убити седем души и 32 са ранени.2013 г. - Официално е открит мемориал на летище „Бургас\" в памет на загиналите при бомбения атентат година по-рано.", "date": "2018.07.18", "title": "18 юли в историята"}
{"url": "http://www.cross.bg/grad-byntovnitzite-provintziya-1579389.html", "text": "/КРОСС/ Сирийската армия предприе късно снощи интензивни въздушни удари срещу град Науа, в южната провинция Дараа. Съобщава се за убити и ранени цивилни, предаде Ройтерс.Науа е най-големият град, контролиран все още от бунтовниците в тази провинция. Бомбардировките бяха извършени само часове, след като хиляди прокудени хора, които се бяха подслонили край границата с Израел, се върнаха в града.Те се върнаха, след като беше съобщено, че бунтовниците са постигнали сделка с руските военни да се предадат, което би спасило града от бомбардировки, каза местен жител.", "date": "2018.07.18", "title": "Сирийската армия бомбардира град в Южна Сирия"}
{"url": "http://www.cross.bg/svetetza-zapovyadal-iakint-1579381.html", "text": "/КРОСС/ При царуването на император Траян в Рим било повдигнато жестоко гонение срещу християните. Тогава бил издаден указ, според който всички, намиращи се под властта на римския император, се задължавали да принасят жертви на боговете, а нежелаещите да правят това били предавани на мъчения.В това време в царските палати живеел един прекрасен юноша на име Макинт, родом от Кесария КападокийскаРечник, който бил на двадесет години. Заемайки длъжността царски постелник, Иакинт винаги бил близо до императора. Бидейки истински християнин по вяра и целомъдрен живот, Иакинт тайно служел на Христа Бога, украсявайки се с чистота, въздържание, кротост и всякакви добри дела.Веднъж се случил някакъв празник в чест на нечестивите идоли; по този случай император Траян всенародно принасял жертви на идолите. Прекрасният юноша Иакинт не тръгнал с императора към идолските капища, но останал в двореца, отделил се в една неголяма стая и усърдно се молел на истинния Бог.Това забелязал връстникът на Иакинт, изпълняващ същата длъжност, един юноша на име Урвикий. Като подслушал молитвата на Иакинт, Урвикий донесъл на императора, че Иакинт, нарушавайки императорския указ, се моли на някой си Иисус Христос и Го нарича Бог.В това време император Траян се хранел на омерзителното празненство в присъствието на целия народ. Той заповядал да доведат Иакинт при него, дал му идоложертвено месо и му заповядал да яде от него.Доблестният Христов воин Иакинт се оградил с кръстното знамение и казал на императора:- На мене, като християнин, не подобава да ям нещо осквернено; и аз много желая и ти, като оставиш поклонението на идолите, бесовското празненство и своите скверни жертви, да познаеш истинния Бог и на Него единствен да служиш.Всички, които се хранели с императора, а също и стоящите пред него, се удивили на дързостта на юношата Иакинт и пламнали от гняв към него, а императорът му казал:- Иакинте, твоята младост те прави горд, и ти, недостойният, се осмеляваш да учиш мене да не служа на боговете на бащите, но да се покланям на някой си Христос, Когото нито ние знаем, нито бащите ни са знаели!- Ти не Го познаваш, защото си недостоен да познаеш Него, истинния Бог, сътворил небето, земята, морето и всичко, което е в тях, дарил на хората небесните светила и създал по Свой образ човека. Ти правилно казваш за себе си, че не знаеш Този, Когото и твоите бащи, бидейки чеда на гнева, не са знаели. А аз съм роден и възпитан от благочестиви и христолюбиви родители и съм научен да се покланям и служа на моя Бог.Императорът се разгневил от такъв отговор на светеца и заповядал на слугите си да ги бият по устата.Слугите веднага се нахвърлили върху Христовия мъченик и започнали да го бият не само по устата, но и по страните; а когато паднал на земята, жестоко го тъпчели с крака, казвайки:- Как смееш така дръзко да отговаряш на императора?След това императорът заповядал да спрат да бият мъченика; светецът, нямайки сили да стане след жестокия побой и тъпкане с крака, лежал на земята. Тогава Траян заповядал насила да слагат в устата на светеца жертвена храна. Но светият мъченик силно стиснал устните и зъбите си и не приемал идоложертвената сквернота. Тогава императорът заповядал да оковат светеца в железни окови, да сложат на нозете му пранги и да го затворят в тъмница.На другия ден императорът, продължавайки да празнува заедно с народа същия скверен празник, заповядал да поставят на видно място всички оръдия за мъчения и да доведат светия юноша за разпит. Когато той бил доведен, Траян го попитал:- Момко! Подчиняваш ли се на нашата заповед, или още продължаваш да упорстваш? Предчувствам, че твоят горделив ум ще те доведе до най-жестоки мъки; по-добре ме послушай, принеси жертва на боговете, ако не искаш да загинеш в жестоки мъчения!Но Христовият раб, пребивавайки твърд като диамант по тяло и душа и уповавайки се на Божията помощ, казал на Траян:- Аз съм християнин, почитам Христа, покланям Му се и Му принасям жива жертва - самия себе си. На твоите бесове няма да принасям жертви, от заплахите не се боя, защото пренебрегвам мъченията, и ти няма да заставиш Христовия раб да приеме вашето нечестие; няма да ме съблазниш заради този кратковременен живот да оставя вечния живот! Прави с мене каквото искаш!Тогава императорът, преизпълнен с гняв, заповядал преди всичко дълго и безпощадно да бият прострения на земята юноша, а след като го закачил на мястото за мъчения, заповядал да стържат плътта му с железни куки. Страдалецът, доблестно претърпявайки мъченията, викал към императора:- Аз съм християнин, аз съм раб на Христа и няма да се отрека от Него. А ти, подлагайки ме на мъчения за Христа, ми оказваш благодеяние. Измисли още по-жестоки мъчения, защото аз искам още повече да пострадам за Христа, моя Господ, дотогава, докато с помощта на моя Владика Христос, Който помага на всички, призоваващи Неговото пресвето име, не победя твоята жестокост с търпението си!Междувременно настъпил седмият час. Събралият се наоколо народ се изумявал от търпението на мъченика. Тогава императорът заповядал да снемат светеца от позорния стълб, да го оковат и отново да го отведат в тъмница, като строго заповядал на стражите да не му дават никаква друга храна и питие, освен идоложертвени, та принуден от глад и жажда, да вкуси от тях. Стражите строго изпълнявали заповедта на императора: донасяйки му всеки ден храна и питие от идолските жертви, ги предлагали на светеца в тъмницата. Но идвайки сутринта на другия ден, те намирали всичко цяло, тъй като светият мъченик не искал даже да гледа тези идоложертвени ястия, като гнусна мерзост, и дълги дни оставал без храна и питие, непрестанно молейки се на Бога; светецът се веселял духом, като че пребивавал на някое богато пиршество, защото се хранел с благодатта на Светия Дух.Междувременно Траян чрез слугите си питал пазачите: вкусва ли Иакинт храна и питие от жертвите, или не. Пазачите отвръщали:- Той дори и с пръст не докосва това, което му носят, но оставайки без храна и питие, се радва и възнася молитви към споя Бог.Като изслушал това, Траян се разгневил на стражите, предполагайки, че някой е донасял на Иакинт друга храна, и ги заплашил със смърт. Но те с клетва засвидетелствали, че при светеца не е влизал никой; те уверявали, че внимателно са пазили тъмницата, не позволявайки на никого даже да се приближи до нея.Когато настъпил тридесет и осмият ден от стоенето на мъченика в тъмницата, един от стражите по задължение влязъл в тъмницата, носейки идоложертвено, което да предложи на мъченика. И ето, видял в тъмницата неизказана светлина и два ангела, стоящи близо до светия мъченик, единият от които покривал с пресветла одежда тялото на светеца, а другият полагал на главата му чуден венец. Стражът силно се изплашил, хвърлил това, което носел, изтичал при императора и му съобщил какво е видял. Императорът не повярвал на разказаното и предполагайки, че това са някакви измамни видения под действие на вълшебство, решил да предаде Христовия страдалец на още по-жестоки мъки.След два дни Траян седнал в общественото съдилище, заповядал да изведат затворника и казал:- Да видя дали ще му помогне Христос, дали ще го освободи от ръцете ми?Но когато слугите на императора влезли в тъмницата, намерили юношата починал в Господа, видели и пресветли ангели, приели вид на юноши и стоящи около тялото; те държали в ръцете си свещи, и в това време тъмницата се изпълнила с неизказана светлина и благоухание. Обзети от страх, слугите побегнали и съобщили на императора за видяното.Изпълнен със срам и гняв, императорът изпратил множество слуги да изнесат тялото на починалия. Те не видели нищо друго освен мъртво тяло, което изнесли от тъмницата. Тогава императорът заповядал да изнесат честното тяло на мъченика извън града и да го хвърлят на пусто място, за да бъде изядено от зверовете, кучетата и птиците; при това наредил на стражите да стоят наблизо, за да не дойдат християни и тайно да го вземат оттук.Така тялото на светия мъченик лежало дълго време, без да получи никаква вреда, защото го пазел ангел Божий.Веднъж през нощта на един честен презвитер на име Тимотей, родственик на мъченика, се явил ангел и му заповядал да вземе тялото. Презвитерът, заедно с някои вярващи от неговия дом, с настъпването на нощта отишли на това пустинно място. Тъй като никой не му пречел, той взел светото тяло, положил го във вътрешните покои на своя дом, обвивайки го с чиста плащеница, напоена с аромати. Тук презвитерът всеки ден палел кандило и кадял тамян.След това презвитер Тимотей, като преживял още няколко години и времето на смъртта му наближило, поверил мощите на светия мъченик на една честна, свята по живот и почтена по възраст вдовица. Тя с радост приела това безценно съкровище, пазела го при себе си с чест и също така всеки ден палела кандило и кадяла; от светите мощи излизало силно благоухание и изпълвало къщата. Тази жена не казвала нищо на никого за светите мощи, тъй като целият град служел на идолите; само тя и дъщеря й денем и нощем със сълзи се молели при мощите на Христовия мъченик.След много време, когато тази вдовица се приближила към края на живота си, се случило един от знатните мъже да загуби зрението си вследствие на болки в главата. Болният не виждал светлина в продължение на цяла година и не могъл да получи никаква помощ от лекарите. Светият мъченик Иакинт, който му се явил насън, му казал:- Човече! искаш ли да се излекуваш от болестта си и да се изцелиш от слепотата си?- Кой си ти, който ми казваш това? - попитал болният явилия се.- Аз - отговорил светецът - съм лекарят на всякакви недъзи, Христовият раб Иакинт.- Умолявам те - продължил болният, - вземи цялото имущество, което притежавам, само ми върни зрението, тъй като, стоейки в тъмнина, много скърбя и страдам.- Ще те изцели даром - отговорил му свети Иакинт - моят Бог, само направи това, което ще ти кажа, а именно: изпрати в моята родина, в кападокийския град Кесария, моето тяло, положено в земята при вдовицата, която живее близо до тебе; помажи очите си с елей от кандилото, горящо при ковчега ми, и тогава ще прогледнеш.Този мъж, като повярвал на видяното насън, станал от леглото си, отишъл с придружител в дома на вдовицата и й съобщил за явяването и заповедта на мъченика. Тогава вдовицата, като го въвела във вътрешните покои, където лежало тялото на светеца, му дала елей от кандилото; когато мъжът помазал ослепелите си очи с този елей, той веднага прогледнал, но се забавил да изпълни заповяданото му от светеца.След известно време мрак отново покрил очите му и той ослепял. Тогава пак се отправил с придружител към мощите на светеца, молейки го за изцеление. При влизането си в къщата, където почивали мощите на светеца, той чул глас свише, който му казвал:- Който се е поругавал, сега сам е поруган. Тогава той паднал пред мощите на светеца и казал:- Дарувай ми да прогледна, угодниче Божий, и аз незабавно ще изпълня това, което си ми заповядал!След това станал и отново помазал очите си с елей от кандилото, и отново прогледнал вече напълно и съвършено, защото се отворили не само телесните му очи, но и душевните: той повярвал в Христа и бил просветен със свето Кръщение.По това време споменатата вдовица вече била починала; тогава новопросветеният християнин взел ковчега с мощите на светеца, запечатал го и го изпратил с надеждни хора в Кесария Кападокийска; при това той заповядал на хората да пуснат мулетата (носещи ковчега) сами, когато се приближат към града: - там, където спрат, там трябва да бъдат положени мощите, защото такава била волята на светеца.Когато изпратените с мощите хора се приближили към град Кесария и се намирали близо до портите, наречени Севастиански, те пуснали мулетата да вървят сами. Без да ги води никой, животните се приближили към дома, в който се родил мъченикът. Но по това време родителите му вече били починали. Тогава всички вярващи, намиращи се в този град, се събрали, преизпълнени с голяма радост по случай пристигането на мощите на мъченика при тях; след това с чест ги положили в този дом в мраморен ковчег, прославяйки нашия Господ Иисус Христос. Христовият мъченик Иакинт починал в Рим в третия ден на месец юли, измъчван с глад и жажда, но насищан с вяра, с молитва и с благодатта на Светия Дух - по време, когато над нечестивите властвал Траян, а над християните царувал нашият Господ Иисус Христос, на Когото се отдава слава с Отца и Светия Дух, сега и в безкрайни векове. Амин.При царуването на нечестивия Юлиан богоотстъпник било повдигнато жестоко гонение срещу християните, което подобно на вихър или буря смутило цялата вселена. До всички области и градове на цялата Римска империя била изпратена заповед, според която християните от двата пола и от всички възрасти, независимо към кое племе или народ принадлежали, се предавали без милост на различни мъки и жестока смърт. С тази несправедлива заповед богоненавистният император нарушил правните закони и обагрил целия изток и запад с проливаната безпощадно християнска кръв, като пламтял от гняв и вражда срещу Христос и Неговите раби. Наред с другите жестоки управители, които той разпратил в различни области и градове да мъчат християните, в град Доростол (днешния български град Силистра) в областта Мизия той назначил безмилостен мъчител, на име Капитолин, губител на хора и служител на идолите. Като пристигнал в града, той отишъл първо в идолското капище, принесъл жертва на бесовете и се поклонил на бездушните идоли.На следващия ден излязъл на съдилището, което се намирало на площада, седнал на високия трон, гордо и застрашително за страх на християните и като обявил императорската заповед, започнал старателно да разпитва има ли в града противници на боговете и дали някой не се нарича християнин. Гражданите с клетва твърдели, че при тях в града няма нито един такъв, но всички се покланят на боговете и ежедневно им принасят жертви. Като чул това, управителят Капитолин много се зарадвал и поканил всички именити граждани при себе си на обяд, като казал- Тъй като виждам, че вие усърдно почитате отеческите богове, днес трябва заедно да хапнем, да пийнем и да се повеселим.В този град имало един таен християнин, на име Емилиан, роб на един уважаван началник, езичник. По време на пиршеството на управителя с началниците, като използувал удобния момент, той влязъл, без никой да го види в идолското капище, като носел със себе си железен чук и започнал да удря идолите; той ги разбил на парчета, разрушил олтарите им, разпръснал жертвите им, счупил огромните светилници, които стояли пред идолите, и като опустошил всичко, като храбър воин, си тръгнал, като се радвал и тържествувал в душата си. След него в капището влязъл някой от езичниците; като видял, че всичко е опустошено, той изпаднал в ужас и побързал да каже за това на управителя и на обядващите заедно с него граждани. Всички веднага се разтревожили, управителят изпаднал в ярост и заповядал да разследват кой е направил това. Изпратените побързали и скоро видели някакъв селянин, който идвал от полето и минавал покрай капището. Те го хванали и го завлекли при управителя, при което го биели като че ли е злодей; и много хора заедно с жреците вървели зад тях, при това, всички говорели за поругаването на своите богове и изпадали в ярост. А блаженият Емилиан, като видял това, помислил в себе си:- Ако скрия делото си, каква полза ще имам от това? Само ще обременя съвестта си или заради мен ще убият невинен човек и пред Бога ще бъда убиец.Като размислил така, той се обърнал към тези, които водели и биели селянина, и се опитал да ги спре, като викал силно:- Пуснете този невинен човек! Хванете мен! Аз разбих и потъпках вашите бездушни богове!Те оставили селянина, сграбчили с ярост свети Емилиан и с побой и оскърбления го повели към управителя. Управителят, като седнал на обичайното място в съда пред целия народ и като видял доведения при него Емилиан, попитал гражданите:- Кой е този?Гражданите отговорили:- Това е злодеят, който разби боговете и потъпка жертвите. Управителят, като се преизпълнил с гняв, се обърнал с упрек към гражданите:- А вие казахте по-рано, че във вашия град няма нито един противник на боговете. Ето, благодарение на вашето нехайство, се намери такъв. За тази вина вие ще внесете в царската хазна един литър злато.Като казал това на гражданите, той се обърнал към Емилиан и гневно започнал да го разпитва:- Кажи ни, нечестивецо, как се казваш?Доблестният Христов воин отговорил:- Аз съм християнин.Управителят, като се разгневил още повече и казал:- Кажи ни името си, мерзавецо!Мъченикът отговорил:- Родителите ми са ме нарекли Емилиан, а Христос, истинният Бог, ме удостои да стана и да се наричам християнин.Управителят попитал:- Кажи, нечестивецо, кой те научи да нанесеш такова оскърбление на безсмъртните богове?Христовият раб отвърнал:- Бог и душата ми ми заповядаха да разруша бездушните истукани, които вие наричате богове, за да видят всички, че те са бездушни, глухи и неми, че в тях няма разум, но че те са камък и дърво, което не чувства нищо. Знай, че не съм оскърбил истинния Бог, Който е сътворил всичко, а оскърбих вашите лъжливи богове, които нищо не са сътворили, но самите те са направени от вас. И аз ги хвърлих на земята, за да загинат завинаги!Управителят казал:- Ти сам ли изпочупи боговете или имаше още някой с тебе?Светецът отговорил:- Аз сам, с помощта на моя Христос, стрих на прах вашите идоли и стъпках с краката си жертвите и светилниците им. И нито един от тях не можа да ми отмъсти за обидата, дори не можа да избяга от ръцете ми, тъй като те са безсилни и безчувствени. Такива сте и вие, които ги правите, и всички, които се надявате на тях.Разярен, управителят заповядал да съблекат Христовия раб, за да го бият. Докато сваляли дрехите от тялото на мъченика, управителят му казал:- Кажи ни, окаянико, кой те научи да счупиш боговете?Светецът отговорил:- Вече ти казах по-рано и пак ще кажа, че никой друг, а само Бог и душата ми ми заповядаха да направя това.Тогава управителят заповядал на слугите:- Разголете го и го бийте по-силно, за да разбере, че дързостта му няма да му помогне и никой няма да го избави от ръцете ми!И започнали да го бият жестоко.Когато вече го пребили от бой, така че земята се обагрила от кръв, управителят попитал светеца:- Кажи, нещастнико, кой те научи да извършиш това злодейство?А мъченикът, докато го биели, отговорил:- Казах ти, че Бог и моята душа ми заповядаха да направя това, а ти все не ми вярваш. Освен това аз не съм направил зло, а добро, защото посрамих беса и прославих Бога.Управителят казал на слугите:- Обърнете го и го удряйте по корема и гърдите! Той е горд и не се подчинява на императорските закони.Дълго и безпощадно били мъченика. После управителят заповядал да престанат да бият светеца и го попитал:- Роб ли си, или си свободен?- Роб съм на градоначалника - отговорил светецът.Тогава управителят се разгневил на градоначалника - господаря на Емилиан, за това, че държи при себе си такъв роб - противник на боговете и непокорен на царската заповед. Наказал го да заплати глоба, като внесе в царската хазна един литър сребро, а мъченика осъдил на изгаряне. Веднага слуги и множество народ хванали светеца и го повели вън от града. После запалили огромен огън на брега на река Дунав и хвърлили в него мъченика. Огненият пламък обкръжавал светеца, но не го докосвал. После се разпространил в кръг на голямо разстояние и изгорил всички неверници, до които достигнал, някои силно обгорил, а други едва успели да избягат. Тайните християни, които били сред народа, не получили никаква вреда от огъня, въпреки че пламъкът достигал и до тях. Светецът стоял в огъня, с лице на изток, като се оградил с кръстния знак и благославял Бога. Като се помолил, колкото искал, той казал:- Господи Иисусе Христе, приеми духа ми! С тези думи той легнал и починал в Господа, когато огънят вече угасвал. Тялото му ни най-малко не било повредено от огъня, дори косата му не се запалила. Тези от гражданите, които били тайни християни, отишли при жената на управителя, също изповядваща тайно християнската вяра, разказали й всичко за светеца и я убедили да измоли от мъжа си запазеното по чудесен начин от огъня тяло на мъченика, за да го погребат. Тя помолила мъжа си и той й разрешил безпрепятствено да вземе тялото на светеца. Верните го взели, повили го с погребален саван с аромати и го погребали с чест на едно място, наречено Гизидина, намиращо се на три поприща от града. Светият мъченик Емилиан пострадал заради Христа от управителя Капитолин на осемнадесети юли, петък, при царуването над римляните и гърците на Юлиан Отстъпник, а над нас - на нашия Владика Иисус Христос, на Когото, заедно с Отца и Светия Дух, се отдава чест и слава, сега и във вечни векове. Амин.Жития на светиите, преведени на български език от църковно-славянския текст на Чети-минеите на св. Димитрий Ростовски.", "date": "2018.07.18", "title": "Св. мчк Иакинт в Амастрида. Св. мчк Емилиан Доростолски"}
{"url": "http://www.cross.bg/vasil-levski-nego-1579388.html", "text": "/КРОСС/ На 18 юли се навършват 181 години от рождението на Апостола на свободата Васил Левски. Васил Иванов Кунчев е роден в подбалканското градче Карлово. В много бедно семейство, в което твърде млад на Васил му се налага да стане глава на дома след смъртта на баща му. Много млад прекрачва прага на манастира и става Дякон Игнатий. Но твърде бързо манастирът става тесен за него. Както пише поетът Вазов за него: \"Това расо черно, що нося отгоре, не ме помирява с тия небеса и когато в храма дигна си гласа, химн да пея Богу, да получа раят, мисля, че той слуша тия що ридаят! И не с това расо и не с таз брада мога да отнема нечия беда. Рече и отсече!\". И Васил напуска манастира. Стига в Белград, където Раковски подготвя млади мъже в Първата българска легия. Там Васил се откроява от всички с изключителните си физически и интелектуални умения. Прескача най-успешно тренировъчната яма, всички са възхитени от лъвския му скок и започват да го наричат Левски. И Васил Иванов Кунчев, Васил Левски, Апостолът на свободата, става един от идеолозите на българската национална революция. Велико негово дело е създаването на Вътрешната революционна организация. Легендата и историческата истина разказват как той преминава през всяко българско селище, увлича най-добрите българи след себе си и почти във всяко кътче създава революционен комитет. Защото е убеден, че \"Нашето дело зависи от нашите собствени усилия\". Турците го търсят непрекъснато. Той непрекъснато успява да се измъкне, като се преоблича и се превъплъщава в различни образи. Ботев пише за невероятната му издръжливост и весел характер: \"Навън зима, камък се пука от студ, а той, Левски, пее\". Апостолът на Българската свобода е предаден през зимата на 1872 г. Заловен е в Къкринското ханче до Ловеч. Съден е в София. Дори турските съдии са изненадани и възхитени от него. Обесен \"там близо край град София\" на 19 февруари 1873 г. Васил Левски е вечният критерий на поколения българи от Освобождението до днес, но някак си винаги неговите завети остават все така несбъднатата българска мечта. Парадокс и до днес остава фактът, че за българите по-големият празник е обесването, а не рождението на Левски. Давани са различни обяснения за това. Дали е чувството за вина, че никой навремето не е направил опит да го спаси в пътя му към София, дали защото почитаме повече Възкресението, отколкото Рождество, защото след смъртта си Левски възкръсна в народната памет. Един светец, напуснал църквата, революционер, проповядващ европейската идея за разбирателство с всички народи, борец за национална свобода, който не се опитва да ограничи свободата на другите. \"Нашата работа зависи от нашите собствени усилия\", \"Народната работа стои над всичко\", \"Играем с живота на 7 милиона българи – трябва зряло да се постъпва\", \"Времето е в нас и ние сме във времето\", \"Ако спечеля, печеля за цял народ – ако загубя, губя само мене си\". Това са само част от написаните мисли, превъплътени в действия, на Апостола на Българската свобода Васил Левски. ", "date": "2018.07.18", "title": "181 години от рождението на Васил Левски"}
