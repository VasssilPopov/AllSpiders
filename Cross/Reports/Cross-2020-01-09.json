{"url": "http://www.cross.bg/bolest-biiibur-dzhustin-1622288.html", "text": "/КРОСС/ Канадският певец Джъстин Бийбър е диагностициран с Лаймска болест. Самият певец обяви това в Инстаграм.\"Много хора казваха, че Джъстин Бийбър изглежда зле, кара на метамфетамини, защото не можаха да разберат, че наскоро ми беше поставена диагнозата Лаймска болест и хронична мононуклеоза, които засегнаха кожата ми, мозъчната функция, енергията и здравето ми като цяло\", написа той.Певецът добави, че трябва да премине през трудни две години, но благодарение на правилното лечение на „все още нелечимата болест\" той се възстановява и ще може да работи и твори отново.Лаймска болест порази и сънародничката на Бийбър Аврил Лавин. Според певицата тя прекарала няколко години вкъщи, борейки се нея и била на предела на силите си, чувствайки се между живота и смъртта.Лаймската болест е инфекциозно заболяване, причинено от пет вида бактерии, които се предават чрез ухапвания от кърлежи. Заболяването има голямо разнообразие от клинични прояви като висока температура, главоболие, умора и кожен обрив. В някои случаи се засягат тъканите на ставите, сърцето, нервната система и очите. Лаймската болест може да доведе до смърт или трайни увреждания в случай на ненавременно или неадекватно лечение. ", "date": "2020.01.09", "title": "Джъстин Бийбър: Откриха ми Лаймска болест"}
{"url": "http://www.cross.bg/kaprio-aktyorut-leonardo-1622285.html", "text": "/КРОСС/ Култовият персонаж на Леонардо ди Каприо - Джак, може и да не успя да оцелее след потъването на Титаник във едноименния филм, но в реалния живот актьорът спаси мъж от подобна участ, превръщайки се в истински герой.По време на своята новогодишна почивка с половинката си Камила Мороне на остров Сен Бартелми, част от френските Кариби, звездата от \"Имало едно време в Холивуд\" наема кораб, на който двамата прекарват последните дни от 2019 г. в компанията на свои приятели. На 30 декември екипажът на плавателния съд получава съобщение за 24-годишен французин, който е паднал зад борда на круизен кораб. Според в. \"The Sun\" мъжът е бил пиян в момента на инцидента.Разбирайки за случилото се, актьорът веднага се съгласява да променят своя курс и да се включат в търсенето на човека. Така в продължение на няколко часа обикалят с надеждата, че може да го открият.\"Те бяха единствените, които се го търсиха в този район, и накрая усилията им се увенчаха с успех - намериха го точно един час преди да се смрачи. Мъжът махаше с ръце\", разказва източник на ETonline.Капитанът на кораба на Ди Каприо заяви пред пресата, че късметът им е бил \"едно на милиард\", защото освен че мъжът е прекарал 11 часа в откритите води, в същото време към тях се е задавала голяма буря.\"The Sun\" пише още, че мъжът е бил силно дехидратиран и преди да бъде предаден на бреговата охрана за медицинско лечение, са му дадени храна и вода.Седмица след случилото се Леонардо се върна на \"работа\", присъствайки на церемонията по връчването на наградите \"Златен глобус\", на която загуби приза в своята категория от Хоакин Финикс. Въпреки това Брад Пит го почете в своята реч при получаването на отличието си.\"През годините гледах как негови колеги се качват на сцената, за да получат своите награди и неведнъж го обсипват с благодарности. Сега знам защо той е звезда за всички. Той е истински джентълмен. Нямаше да стоя тук, ако не беше ти, човече. И все пак, аз щях да си поделя \"сала\" с теб\", завърши Пит, закачайки Ди Каприо за прочутата сцена от \"Титаник\" в края на лентата.Сред добрите дела, които е извършил актьорът, е и дарението от организацията му миналото лято за горите на Амазонка, което възлизаше на 5 милиона долара. ", "date": "2020.01.09", "title": "Леонардо ди Каприо спаси човек в Карибско море "}
{"url": "http://www.cross.bg/retrograden-mars-period-1622280.html", "text": "/КРОСС/ 2020 г. е интересна и с това, че всичките 8 планети ще имат ретроградно движение Меркурий, Венера, Марс, Юпитер, Сатурн, Плутон, Уран, Нептун. В този дълъг ретрограден маратон особено труден ще бъде периодът от май до октомври, когато трите висши планети също обръщат движението си (това само така изглежда, разбира се), а те задават основните тенденции на годината - Юпитер, Сатурн и Плутон.През 2020 г. Меркурий ще бъде ретрограден три пъти - от 17 февруари до 10 март; от 18 юни до 12 юли; от 14 октомври до 3 ноември. Меркурий отговаря за комуникациите, пътуванията, търговията и бизнеса. През това време не  бива да се започват нови проекти и да се сключват договори. Не трябва да се правят големи и скъпи покупки като имоти или да се купуват каквито и да било носители на информация, техника, транспортни средства. В тези периоди се объркват транспортът и електрониката, имуществото трябва да се пази, пише „24 часа\".Венера ще бъде ретроградна от 13 май до 25 юни в Близнаци. В това време може да се преразглеждат всякакви отношения - делови, любовни, финансови. Възможно е връщане към стари връзки или скъсване на съществуващите.Марс ще бъде ретрограден от 10 септември до 14 ноември в Овен. Ще възникват конфликтни ситуации и борби. За изпълнение на поставените цели пък няма да достигат сила и енергия. В този период трябва да се внимава при работа с техника, оръжие, автомобили. Често стават повреди, техниката отказва. Пикът на тази ретроградност ще е на 14 октомври 2020 г., когато Марс, Слънцето и Земята ще застанат на една линия, като Марс ще се окаже на минимално разстояние от Земята.Юпитер ще бъде ретрограден от 14 май до 13 септември. В този период не е добре да се започва нищо ново, а по-скоро да се завършват проекти, стартирани преди това.Сатурн е ретрограден от 11 май до 29 септември. Това ще засегне по-скоро обществения живот, отколкото личния. Не се препоръчва да се сключват дългосрочни договори, да се регистрират фирми, да се купуват имоти, да се местите и да сключвате брак.Уран ще започне ретроградно движение на 15 август, което ще продължи до 14 януари 2021 г. През този период може изведнъж да си припомните старите си нереализирани идеи, които са пуснали дълбоки корени в подсъзнанието. Възможно е и да се появи нов поглед към стари неща.Нептун ще се движи ретроградно от 23 юни до 29 ноември. Това ще увеличи подсъзнателните сили и екстрасензорните способности - ясновидство, гадаене. В този период може да се освободите от разни догми, предразсъдъци и суеверия и да се заемете с по-сериозен самоанализ. ", "date": "2020.01.09", "title": "Всички 8 планети ще бъдат ретроградни през 2020-а "}
{"url": "http://www.cross.bg/igrachki-seks-koledni-1622283.html", "text": "/КРОСС/ Компанията за секс играчки \"Лавхъни\" предлага да замени свои продукти срещу нежелани коледни подаръци, които да бъдат дарени на нуждаещите се в Лондон, пише в. \"Метро\".Производителите гарантират, че ще предложат за замяната най-добрите си артикули, чиято цена достига до 60 британски лири. Със секс играчки ще се сдобият обаче само първите хиляда души, които са се освободили от нежеланите коледни дарове.Те могат да бъдат книги, дрехи, дивидита, но всички те трябва да са в отлично състояние.Няма да се приемат обемисти и похабени вещи, както и всякакъв вид храни.\"Трампата\" ще се осъществи край бреговете на Темза в лондонския квартал Саутбанк. Организаторите на проявата изтъкват, че дарени и дарители ще бъдат доволни.Бездомните ще получат радост от подаръците, а дарителите ще се насладят на сексуални забавления в най-скучните и студени месеци на годината. ", "date": "2020.01.09", "title": "Компания предлага замяна на нежелани коледни подаръци срещу секс играчки"}
{"url": "http://www.cross.bg/fyrazh-dvizhenieto-politziyata-1622299.html", "text": "/КРОСС/ Катастрофа с камион с фураж затруднява движението на АМ „Тракия\", съобщиха от полицията в Сливен.Инцидентът е станал на 230 км от автомагистрала „Тракия\", в района на Нова Загора. Сигналът за произшествието е получен в 13:27 часа.Водач на товарен автомобил, превозващ фураж, е загубил управление и е излязъл извън пътното платно.Причинени са материални щети. На място има екипи на полицията и пожарната. До почистване на участъка, движението се осъществява в изпреварващата лента. ", "date": "2020.01.09", "title": " Катастрофа с камион с фураж затруднява движението на АМ „Тракия”"}
{"url": "http://www.cross.bg/patriarh-neofit-poslanitzite-1622300.html", "text": "/КРОСС/ Около запазването и развиването на толерантността, любовта и мира, се обединиха словата на патриарх Неофит и на посланиците от арабските държави у нас, съобщиха от Българската патриаршия.Вече традиционно в началото на Новата година представителите на Палестина, Мароко, Саудитска арабия, Обединени арабски емирства, Йемен, Алжир и Египет се срещат с предстоятеля на Българската православна църква.Посланиците са поздравили патриарх Неофит с отбелязването на празника Рождество Христово, както и с настъпването на Новата 2020 година. Те са обърнали внимание на това, че българската църква и патриарх Неофит играят голяма и важна духовна роля в живота на българите. \"Надяваме се гласът на духовните хора да заглуши гласа на военната канонада\", са споделили надеждите си посланиците.Посланикът на Палестина у нас Ахмед ал Мадбух изрази надежди толерантността, с която се слави България, да продължи да се развива и да бъде пример за народите и нациите по света. Той е подари на българския патриарх икона, на която е изобразено Рождеството Христово, като израз на приятелство и братски взаимоотношения.Повече мир, повече доброта и повече спокойствие на обстановката в региона, пожела патриарх Неофит на посланиците на арабските страни у нас. Той сподели, че именно на това ни учи и Рождеството Христово - \"насочва ни към дела на доброта и мир\". \"Надяваме се и занапред да полагаме общи усилия за запазване на мира сред хората\", каза патриарх Неофит.В края на приема бяха изразени надежди срещата от такъв характер да продължи, защото самата тя вече се превръща в символ на любовта и братските отношения между Българската православна църква и държавите от Близкия изток.На срещата присъстваха Мелнишкият епископ Герасим, който е главен секретар на Светия синод, Белоградчишкият епископ Поликарп - викарий на патриарха, архимандрит Василий - протосингел на Софийската митрополия, и иконом Николай Георгиев - началник на Отдела \"Връзки с обществеността\" при Светия синод.Снимки Българска патриаршия ", "date": "2020.01.09", "title": "Патриарх Неофит се срещна с посланиците от арабските държави"}
{"url": "http://www.cross.bg/brestak-selo-vulchi-1622287.html", "text": "/КРОСС/ Започва процедура по евтаназия на заразените животни от свинекомплекса във варненското село Брестак, съобщи на пресконференция областният управител на Варна Стоян Пасев, предаде кореспондентът на БГНЕС за региона. В индустриалната ферма в село Брестак, община Вълчи дол се отглеждат 39 656 свине.Пасев съобщи, че двата свинекомплекса - този в шуменското село Никола Козлево и този в Брестак, са стопанисвани от една и съща фирма. Най-вероятно заразата е станала при транспортиране.Започваме процедура по евтаназия, надяваме до края на другата седмица да приключим. Има отредена площадка в близост, посочи Пасев.Властите все още не знаят в кой от двата свинекомплекса първо се е появила заразата, нито как точно е проникнала.Областният управител добави, че в община Вълчи дол е обявено частично бедствено положение.Още в сряда бе определена трикилометрова предпазна зона около огнището, в която влизат селата Брестак и Генерал Киселово, община Вълчи дол, Варненска област. Определена бе и десеткилометрова наблюдавана зона. ", "date": "2020.01.09", "title": "Започва процедура по евтаназия на заразените свине в Брестак"}
{"url": "http://www.cross.bg/erdogan-tyrtziya-izbori-1622290.html", "text": "/КРОСС/ За 16 години управление Ердоган укрепи значително своята власт. Днес президентът на Турция прилича на султан. Но в страната започнаха промени, които могат да попречат на по-нататъшните му планове.С идването си на власт през 2003 г. Реджеп Тайип Ердоган влезе в ролята на либерален реформатор, стремящ се да вкара Турция в Европа.Критиците още тогава предупреждаваха, че той е вълк в овча кожа и е яхнал „демократичната вълна\", само за да слезе от нея в подходящия момент.И се оказаха прави. Ердоган действително слезе от нея веднага, след като успя да отстрани политическите си противници, които не се придържаха към религиозните възгледи в армията и съдебната система. Оттогава целта на движението му е съвсем друга - към султанат. Започна пътешествието към времената на османското минало.В последвалите години никой не успя да спре Ердоган. Уверено и почти виртуозно той отстрани едно след друго препятствията по пътя си: протестите в истанбулския парк Гези, корупционния скандал, опита за преврат. През юни 2018 г. той въведе президентска форма на управление в Турция, която дава широки правомощия на държавния глава. По този начин бе създаден едноличен режим.Днес Ердоган управлява в Анкара от новия, построен през 2014 г., президентски дворец с 1000 стаи. Мечтата му е 100-годишнината от Турската република през 2023 г. да ознаменува началото на неоосманската ера.Тронът, на който седи, обаче, започва да се клати. През 2019 г. се появиха първите признаци, че мечтите на Ердоган може и да не се сбъднат.Властта на Ердоган се пропука за първи път през лятото на 2018 г., когато грешките му в икономическата политика започната да дават негативни резултати.За да поддържа системата, базирана на шуробаджанащината, той наля пари в строителния отрасъл. Към днешна дата турската икономика е неефективна, намира се в състояние на криза и страда от силната зависимост на курса на националната валута. В Турция има висока безработица, особено сред младите хора. Недоволството на населението се засили след рязкото увеличение на цените на хранителните продукти, включително плодовете и зеленчуците.По време на местните избори през март миналата година партията на Ердоган изгуби властта в най-големите градове на страната. Най-болезнена за президента беше победата на опозицията в Истанбул - най-големия икономически център на Турция с препълнена градска хазна. А президентът се нуждае от тези пари, за да запази властта си.Ердоган не искаше да се помири с поражението. Той упражни натиск върху избирателната комисия и си осигури повторно провеждане на изборите.Всичко, обаче, беше напразно. На сцената се появи нова политическа звезда - Екрем Имамоглу. Социалдемократът не изгуби присъствие на духа и на всички нападки на Ердоган реагираше с усмивка.Той спечели убедителна победа при повторните избори в Истанбул срещу кандидата на управляващите - бившия премиер Бинали Йълдъръм. Имамоглу е много популярен и според мнозина има всички шансове да стане президент.Още една причина за поражението на президентската Партия на справедливостта и развитието на местните избори беше стратегията на Ердоган за разделение на обществото. Различните опозиционни партии - ислямисти, националисти, социалдемократи, либерали, независимо от политическите си различия обединиха усилия за победа срещу общия противник.Позициите на Ердоган отслабват и в собствената му Партия на справедливостта и развитието, която през последните години загуби около 1 млн. членове. Някогашните съратници на президента - бившият премиер Ахмет Давутоглу, бившият финансов министър Али Бабаджан и бившият президент Абдуллах Гюл, я напуснаха и създадоха собствени партии и на следващите избори ще привлекат на своя страна част от консервативния електорат на Партията на справедливостта и развитието.Благодарение на способността си да преодолява кризи и на силата на волята си, за 16 г. Ердоган успя да се превърне в „султан\" на Турция. Като си даде почти монархически правомощия, той очакваше, че ще седне необезпокоявано на своя трон. Но през 2019 г. започнаха неочаквани промени и много фактори сега работят срещу него.Освен това датата, която ще бъде чествана през 2023 г., е столетието от създаване на съвременна Турция - празник, напомнящ за премахването на султаната.----Даниел Белют, наблюдател на „Дойче Веле\". ", "date": "2020.01.09", "title": "Тронът на турския „султан” започва да се клати"}
{"url": "http://www.cross.bg/aviatzionna-izbyagvat-iran-1622292.html", "text": "/КРОСС/ Агенцията за авиационна безопасност на ЕС е препоръчала да се избягват полетите над Ирак, съобщи говорителят на Европейската комисия Стефан де Керсмакер:„Агенцията за авиационна безопасност се свърза с различни национални авиации и им препоръча да избягват пътническите полети в иракското въздушно пространство като предпазна мярка. Знаем, че някои страни-членки вече разпространиха информация до своите авиокомпании и някои от тях вече предприеха стъпки за нейното изпълнение\", каза той.Де Керсмакер добави, че утре ще се проведе извънредна среща на експерти от ЕС по авиационна сигурност, които ще оценят рисковете от нарастването на напрежението в региона.Редица авиокомпании вече пренасочиха полетите си извън въздушното пространство на Ирак и Иран.Деескалацията в Близкия Изток и запазването на ядреното споразумение с Иран са били основните теми на днешното заседание на комисията по външни работи на Европейския парламент, научи „Хоризонт\". Според източник, запознат с темата, по споразумението ще се работи предимно с Русия и Китай заради оттеглянето на Съединените щати.„Ако не беше сделката и ролята на ЕС за нея, Иран вече щеше да бъде ядрена сила\", добави източникът. ", "date": "2020.01.09", "title": "ЕС препоръча да се избягват полети над Ирак "}
{"url": "http://www.cross.bg/priet-bolnitza-harald-1622294.html", "text": "/КРОСС/ Норвежкият крал Харалд V бе приет вчера вечерта в болница, предаде ТАСС, като се позова на съобщение на пресслжбата на норвежкото кралско семейство.Кралят е бил приет в болница заради световъртеж. Изследванията не са показали сериозни заболявания. Той ще бъде изписан до уикенда, но ще излезе в болнични за две седмици.През това време неговите задължения ще се изпълняват от престолонаследника принц Хокон.Заради заболяването 87-годишният Харалд Пети ще пропусне редица официални мероприятия. Преди Рождество той се разболя, пък от вирусна инфекция.Информацията е на БТА. ", "date": "2020.01.09", "title": " Норвежкият крал Харалд V е бил приет в болница "}
{"url": "http://www.cross.bg/sotzialnite-sacheva-hora-1622293.html", "text": "/КРОСС/ Проверка на министерството на труда и социална политика в дома за хора с деменция в село Горско Косово, където през миналата година са починали 24 души, „не е констатирала нарушения за недобросъвестност на персонала\". Това заяви пред бТВ министър Деница Сачева.„Проверката на агенцията за социално подпомагане установи, че не можем да говорим за недобросъвестност от страна на служителите в дома в Горско Косово. Тя не констатира нарушения на персонала\", каза Сачева. По нейни думи действащите домове за възрастни хора с деменция в България са общо 14, но в дългосрочен план всички те подлежат на закриване. Министърът каза още, че институциите се помещават в непригодни за целта сгради, както и че условията в тях не са добри. Тя все пак подчерта, че настаняваните хора са в тежко състояние и са над 80 годишни.Преди седмица националният омбудсман Диана Ковачева сезира главния прокурор Иван Гешев във връзка с условията в дома, а още в същия ден от прокуратурата във Велико Търново започнаха разследване.В интервюто си пред бТВ Сачева заяви, че случаят Горско Косово дава повод да се говори отново за Закона за социалните услуги. Тя уточни, че в него няма текстове за извеждане на деца от семейство без съдебно решение и подчерта, че биологичните семейства и техните права се защитават до последно.„В случаите, в които има тежко насилие и заплаха за живота и здравето на детето, то се извежда от семейството, но след това то трябва да бъде потвърдено от съда. Над 1800 деца са останали в своите семейства именно след намесата на социалните работници\", каза още Сачева.В началото на декември влизането в сила на новия Закон за социалните услуги бе отложено по искане на парламентарната група на „Обединени патриоти\" заради „напрежението и атаките към него\". Дни по-рано в центъра на София се проведе протест срещу приемането на закона, популяризиран в групи в социалните мрежи, които се обявиха срещу обновяването на стратегията за детето. ", "date": "2020.01.09", "title": "Социалното министерство не откри нарушения в дома за хора с деменция "}
{"url": "http://www.cross.bg/medii-kandidatite-elektronni-1622295.html", "text": "/КРОСС/ Съветът за електронни медии допусна до изслушване и шестимата кандидати за генерален директор на Българското национално радио. Това са Антон Митов, Андон Балтаков, Александър Велев, Митко Димитров, Даниела Манолова и Жени Гаджалова, съобщи БНР.\"Професионалната, управленска и организационна компетентност на кандидатите е доказана в техните документи. Моето предложение е кандидатите да бъдат изслушани, както и досега, по реда на постъпване на техните документи в СЕМ\", заяви председателят на СЕМ София Владимирова.Изслушванията ще се проведат на 20-и и 21-ви януари, а изборът ще бъде на 22-ри.От Съвета за електронни медии заявиха, че ще държат на вижданията на кандидатите за финансирането на БНР като обществена медия.Съветът за електронни медии трябва да разгледа на днешното си заседание и промени в Закона за радиото и телевизията, внесени от депутати от БСП, които засягат финансирането на Българското национално радио и Българската национална телевизия.СЕМ ще разгледа и доклад на специализираната си администрация по внесения на 5 декември миналата година от Антон Кутев и група депутати от БСП проект за промени в Закона за радиото и телевизията. С него се предлага нов модел на финансиране на обществените медии, а именно субсидия от държавния бюджет в размер на 1,5 промила от БВП.Подчертава се, че моделът на финансиране не може да е базиран на такса от потребителя, която, на практика, е неприложима по начина, по който е заложена през 1998 г. Вносителите настояват най-сетне да бъде конституиран фонд \"Радио и телевизия\" и именно към него да се превеждат публичните средства. Със специална разпоредба се задължава СЕМ до края на 2020 г. да определи състава на Фонда. ", "date": "2020.01.09", "title": "СЕМ допусна до изслушване и шестимата кандидати за генерален директор на БНР "}
{"url": "http://www.cross.bg/kabaivanov-beshe-plovdiv-1622296.html", "text": "/КРОСС/ Делото срещу кмета на Карлово д-р Емил Кабаиванов за присвояване на близо 27 хиляди лева в качеството му на длъжностно лице, което трябваше да се гледа за трети път от Пловдивския районен съд, бе прекратено и изпратено по компетентност на Специализираната прокуратура. Това съобщиха от пресслужбата на съда.Припомняме, че то беше разпределено на друг състав на районния съд в Пловдив, след като окръжните магистрати отмениха присъдата на карловския градоначалник през декември, миналата година.Д-р Кабаиванов имаше постановена 3-годишна условна присъда с 4 години изпитателен срок. Парите, за които беше обвинен карловският кмет, били от проекта за изграждане на Пречиствателна станция в подбалканския град.Сприсъдата на районния съд под тепетата Кабаиванов беше лишен и от правото да заема обществена длъжност за срок от 4 години. Според окръжните магистрати в Пловдив обаче на първа инстанция са допуснати съществени процесуални нарушения.Процесът срещу карловския градоначалник трябваше да започне отначало за трети път, след като веднъж вече бе гледано в Карловския районен съд, откъдето всички съдии си дадоха отвод. Тогава делото беше изпратено в Пловдив и завърши с присъда, но тя бе отменена.Днес от Районния съд в Пловдив са преценили, че обвинението срещу д-р Кабаиванов е от компетенцията на Специализираната прокуратура и Специализирания наказателен съд, тъй като той е обвинен в качеството си на длъжностно лице. ", "date": "2020.01.09", "title": "Делото срещу кмета на Карлово отива в Специализираната прокуратура "}
{"url": "http://www.cross.bg/kipur-grutzkoto-ostrov-1622298.html", "text": "/КРОСС/ Увеличава се американското присъствие в Гърция и в Кипър през последните денонощия след ескалацията, предизвикана от убийството на иранския генерал Касем Сюлеймани при американска атака на летището в Багдад, съобщава гръцкото издание \"Катимерини\" и БТА.Вчера сутринта формация от американски хеликоптери Чинук и Блек Хоук са излетели от гръцкото летище Елефсина с крайна дестинация Кипър, където ще останат през следващите седмици. Четири хеликоптера Чинук са кацнали на гръцкия остров Родос и са продължили за Кипър, докато четири Блек Хоук са останали в Родос до ново нареждане.Преди няколко дни хеликоптери В-22 Оспри и транспортни самолети С-130 кацнаха в базата Суда на остров Крит. Както стана ясно вчера Вашингтон е поискал официално от Никозия да разположи временно подразделение за бързо реагиране в Кипър с основна цел евакуацията на дипломатически мисии или транспорт на други американски граждани от страни в Близкия изток.Кипърското правителство е приело искането, защото влиза в категорията на хуманитарните мисии.Увеличава се американското присъствие в Гърция и в Кипър през последните денонощия след ескалацията, предизвикана от убийството на иранския генерал Касем Сюлеймани при американска атака на летището в Багдад, съобщава гръцкото издание \"Катимерини\" и БТА.Вчера сутринта формация от американски хеликоптери Чинук и Блек Хоук са излетели от гръцкото летище Елефсина с крайна дестинация Кипър, където ще останат през следващите седмици. Четири хеликоптера Чинук са кацнали на гръцкия остров Родос и са продължили за Кипър, докато четири Блек Хоук са останали в Родос до ново нареждане.Преди няколко дни хеликоптери В-22 Оспри и транспортни самолети С-130 кацнаха в базата Суда на остров Крит. Както стана ясно вчера Вашингтон е поискал официално от Никозия да разположи временно подразделение за бързо реагиране в Кипър с основна цел евакуацията на дипломатически мисии или транспорт на други американски граждани от страни в Близкия изток.Кипърското правителство е приело искането, защото влиза в категорията на хуманитарните мисии. ", "date": "2020.01.09", "title": "САЩ прехвърлят бойна техника в Гърция и Кипър"}
{"url": "http://www.cross.bg/medvedev-shvartzman-probiv-1622297.html", "text": "/КРОСС/  Русия се класира на полуфиналите на ATP Cup след две победи на сингъл срещу Аржентина.В първата среща Карен Хачанов се справи с Гуидо Пея след 6:2, 7:6(4) за час и 41 минути.Срещата бе оспорвана във втория сет, но нямаше как да се мери с втория сблъсък - този на първите ракети между Даниил Медведев и Диего Шварцман, който завърши при резултат 6:4, 4:6, 6:3 след близо два часа и половина качествен тенис.Медведев взе първия сет, въпреки че изгуби пробив аванс. Водеше с 5:3, но Шварцман прояви типичната за него непримиримост и спаси три сетбола преди да си върне надеждите за откриващата част.Само че маратонският гейм го изтощи психологически и той допусна пробив на нула, за да сдаде сета с 4:6.Вторият сет беше истински цирк, който сътвори руснака. След като спечели един гейм той се израдва бурно и така подразни Шварцман, който му подметна обидна реплика.Медведев влезе в словесен спор с аржентинеца и получи предупреждение от съдията Мохамед Лаяни. След един от следващите геймове дойде време за спор именно с шведския арбитър. Последният предупреди отново Медведев, а руснакът на два пъти демонстративно удари съдийския стол с ракетата. Размина се с най-лекото наказание, а то бе да му се отнеме точка за следващия гейм.Шварцман постигна пробив, а съперникът му след това също показа завидно състояние на духа, спасявайки четири сетбола. При петия обаче прошка нямаше и нисичкият аржентинец изравни сетовете.В третия руснакът показа класата си и с късен пробив подари победа на Русия, която се класира на полуфинал срещу победителя от сблъсъка между Сърбия и Канада. Предстоящият мач на двойки е без значение.След мача Медведев заяви с нецензурна реплика, че се е чувствал ужасно и е спал само пет часа в последните две денонощия. Капитанът му Марат Сафин сподели, че е трябвало да успокоява своя играч-кибритлия и го призова за по-голямо търпение в бъдещите му битки. Медведев и Шварцман размениха реплики и на мрежата след края на мача, но се поздравиха. ", "date": "2020.01.09", "title": "Медведев прати Русия на полуфинал"}
{"url": "http://www.cross.bg/trump-davos-forym-1622270.html", "text": "/КРОСС/ Президентът на САЩ Доналд Тръмп планира да присъства на Световния икономически форум в Давос, Швейцария по-късно този месец, след като през миналата година той отмени своята визита поради временното 35-дневно спиране на работата на американското правителство, съобщава Асошиейтед Прес.Ежегодният Световен икономически форум, провеждащ се в популярния ски курорт Давос, привлича редица богаташи, високопоставени бизнесмени и политически личности, заедно с учени и други обществени лидери.Евентуалната поява в Давос на Доналд Тръмп на 21-ви и 22-ри януари ще отбележи първото му официално излизане на световната сцена, откакто той разреши преди седмица на американските военни да убият иракския висш военен командир Солеймани, което доведе до рязката ескалация на напрежението между Вашингтон и Техеран.Това ще бъде и първото пътуване на Тръмп извън САЩ, откакто той стана едва третият американски президент, намиращ се в процедура по импиймънт, и първото в началото на неговата кампания за преизбиране на предстоящите през ноември президентски избори.Прессекретарят на Белия дом Стефани Гришам потвърди пред агенция АП, че Доналд Тръмп ще присъства на тазгодишния Световен икономически форум.По време на своята новогодишна реч Тръмп посочи, че министърът на финансите Стивън Мнучин ще ръководи американската делегация на икономическия форум, който ще се проведе в Давос между 20-и и 24-ти януари, като участие в нея ще вземат и държавните секретари по търговия, труд и транспорт, както и търговският представител Робърт Лайтхайзър.Президентът на САЩ също така назова своята дъщеря - Иванка Тръмп и нейния съпруг - Джаред Кушър, които са висши съветници в Белия дом, като част от американската делегация. ", "date": "2020.01.09", "title": "Тръмп планира да присъства на Световния икономически форум в Давос"}
{"url": "http://www.cross.bg/evrozonata-noemvri-bezrabotitzata-1622271.html", "text": "/КРОСС/ Безработицата в еврозоната остава стабилно на 7,5% през ноември, което е най-ниското ѝ равнище от юли 2008 година, съобщи Евростат.Това ниво е в съответствие с прогнозите на анализатори, анкетирани от доставчика на финансови услуги Factset. Безработицата вече беше 7,5% през октомври.Откакто падна под символичния праг от 10 % през септември 2016 г., безработицата в еврозоната постоянно намалява. В разгара на дълговата криза безработицата в зоната на единната валута достигна рекордно високите стойности от 12,1% през 2013 г.Сред 19-те държави в еврозоната, Германия имаше най-ниския процент на безработица през ноември - 3,1%.Най-високите проценти са регистрирани в Гърция с 16,8% през септември, сочат най-новите налични данни, и Испания с 14,1 процента.Коефициентът на безработица в 28-те държави членки на ЕС беше 6,3 процента през ноември, непроменен в сравнение с октомври. ", "date": "2020.01.09", "title": "Безработицата в еврозоната запазва предкризисното си ниво "}
{"url": "http://www.cross.bg/ministrite-zashtoto-otdavna-1622274.html", "text": "/КРОСС/ Изслушахме информацията на службите, на министрите на вътрешни работи и на отбрана. За мен най-важният извод е, че в момента няма пряка заплаха за България и за българските граждани от конфликта в Близкия Изток. Приехме декларация, че конфликтът трябва да се реши по дипломатически път и с деескалация на напрежението. На първо четене, акцията на спецпрокуратурата в Перник и в Министерството на околната среда и водите ми изглежда като опит с локални мерки да се потуши една национална криза. Защото проблемът в Перник е само един от случаите, в които има безстопанственост, безотговорност по отношение на управлението на водните ресурси.Знаете, че кризата е в цялата страна. Не чувам нищо да е направено по отношение на боклука, която е втората много важна тема, както и за чистотата на въздуха. Така че ще изчакаме, но проблемът е национален и политически - отговорността трябва да се носи на централно равнище. Оставките на ресорните министри отдавна трябваше да са факт, но нашият вот на недоверие е към правителството. Защото министрите са просто изпълнители на политическата воля на един модел на управление, който доведе до този резултат след 10 години управление на ГЕРБ. Ще подготвим много сериозно мотивите за вота и ще ги представим на колегите от другите парламентарни групи. Това ще стане другата седмица - четвъртък и петък.  ", "date": "2020.01.09", "title": "Корнелия Нинова: Оставките на министрите отдавна трябваше да са факт"}
{"url": "http://www.cross.bg/pristanishta-gurtziya-kryizni-1622276.html", "text": "/КРОСС/ През 2020 г. Гърция ще обяви международен търг за експлоатацията на 10 големи регионални пристанища. Това заяви министърът на корабоплаването и островната политика Янис Плакиотакис на среща с представители на Съюза на собствениците на круизни кораби.През 2020 г. ще бъдат въведени промени в управлението на пристанищата, тъй като съществуващият модел не позволява пълноценно използване на капацитета на всяко от тях. Ще бъдат обявени конкурси за поемане на управлението в 10 от големите пристанища, включително такива, в които работят и круизни кораби.Министърът обяви и създаването на национална круизна стратегия. Той съобщи и за новата инфраструктура на приема в пристанище Пирея, както и за финансирането на 39 пристанища. Програмата на държавната инвестиция е в размер на 4,4 млрд. евро.По данни на Асоциацията на гръцките пристанища, 2019 г. е била най-успешната за круизните пътувания в Гърция. Пристанищата на страната са били посетени от 3 899 кораба и повече от 5,5 млн. туристи. Броят на гостите, посетили Гърция с кораби, е нараснал с 15,64 %, съобщават от асоциацията. ", "date": "2020.01.09", "title": "Гърция обявява 10 пристанища на търг"}
{"url": "http://www.cross.bg/martin-zatvor-sotirya-1622275.html", "text": "/КРОСС/ Съдът в Сливен отложи делото за убийството на 7-годишното момиченце от село Сотиря. Обвиняемият Мартин Трифонов поиска съкратено съдебно следствие, а близките на детето заведоха граждански искове за 600 хил. лв.Обвиняемият запази мълчание в коридорите и в съдебната зала, където близки на детето дойдоха да подкрепят семейството.Майката на убитото момиченце поиска обезщетение от 400 хил. лв., а бабата и дядото - по 100 хил. лв., съобщи бТВ.Делото ще се гледа по реда на съкратеното следствие и ще продължи на 30 януари с показанията на съдебния лекар.6-годишната Кристин беше убита по особено жесток начин близо до дома си в сливенското село Сотиря на 15 август. Освен за убийство, Мартин Трифонов е обвиняем и за блудство, и опит за изнасилване.За престъплението законът предвижда наказание от 20 години лишаване от свобода, доживотен затвор и доживотен затвор без право на замяна. След края заседанието Мартин беше отведен под конвой в Софийския затвор. ", "date": "2020.01.09", "title": "Съдът отложи делото за убийството на 7-годишната Кристин от Сотиря "}
{"url": "http://www.cross.bg/hari-megan-printz-1622277.html", "text": "/КРОСС/ Британската кралица е разстроена от плановете на принц Хари и съпругата му Меган Маркъл да се откажат от привилегиите си като членове на кралското семейство и да водят независим живот, съобщи вестник \"Сън\".По-рано принц Хари и съпругата му, бившата американска актриса Меган Маркъл, обявиха, че искат да се откажат от финансовите привилегии, определени от статуса им на херцог и херцогиня на Съсекс и да печелят парите си сами, продължавайки обаче да изпълняват задълженията си като кралски особи. От Бъкингамският дворец заявиха, че тази стъпка създава проблеми, чието решаване ще отнеме време. \"Тяхното изявление не беше съгласувано с никого. Това нарушава протокола. Това е обявяване на война на семейството ... Кралицата е дълбоко натъжена. Принцът на Уелс (Чарлз) и херцогът на Кеймбридж (Уилям) са много ядосани\", съобщава източникът на вестника.Членове на най-високопоставения кръг на кралската фамилия са кралицата, нейните деца, внуците й от най-големия й син, принцовете Уилям и Хари и техните жени. Решението на принц Хари и Меган да напуснат този кръг ще промени сериозно лицето на монархията.Принц Хари в миналото не криеше факта, че високият му статус го обременява, особено след смъртта на майка му принцеса Даяна, която загина след преследване от папараци. Меган, която е бивша актриса, наскоро направи сензационното за член на кралското семейство изявление, че е сериозно притеснена от критиките на медиите по неин адрес. ", "date": "2020.01.09", "title": "Кралицата e разстроена заради принц Хари и Меган"}
{"url": "http://www.cross.bg/vitosha-godini-karta-1622279.html", "text": "/КРОСС/ Тази вечер в 18:30 часа започва ски сезона на Витоша. Любителите на зимните спортове ще могат да се насладят на пистата \"Витошко лале 1\", но с промяна в цената на картите - те ще бъдат по-скъпи от миналогодишните.От \"Ски Витоша\"  отбелязват, че за поредна година пистите и трасетата са отлично обработени и въпреки че цените са по-високи, все пак те са достъпни за всички и са с включена планинска застраховка.От този сезон ще се предлагат полудневни и еднодневни семейни карти за каране на ски, както и карта за деца до 12-годишна възраст на символична цена. За туристите ще има и семеен билет за двете посоки за кабинков лифт \"Симеоново - Алеко\".Ски картата за нощно каране е 29 лв. За ден е 40 лв., а за ученици и пенсионери -  32 лв., за деца до 12 години - 25 лв. Семейните карти за родител с дете до 7 години са 43 лв., а с две до 7 години - 46 лв. Двама родители с дете до 7 години - 83 лв., а с две - 86 лв. Има и за 2, 3, 4, 5 и 6 дни, която достига до 186 лв. полудневната карта до 12.30 ч. е 29 лв. Същата е цената и след 12.30 ч., посочват от \"Ски Витоша\".Повече от 10 години любителите на зимните спортове се оплакват от остарелите съоръжения на Витоша, но въпреки това Столична община полага усилия за решаването на този проблем - да се осигури достъп на столичани и гости до планината. От \"Московска\"33 са осигурени градски автобуси, в които може да се качва ски оборудване, велосипеди, бордове, шейни и др. ", "date": "2020.01.09", "title": "Откриват ски сезона на Витоша "}
{"url": "http://www.cross.bg/godini-iskaneto-vlasti-1622278.html", "text": "/КРОСС/ В Окръжната прокуратура са постъпили документи, свързани с искането за екстрадиция от страна на турските съдебни власти на турски гражданин, осъден за трафик на хероин и отклонил се от изтърпяване на наказанието му.Същият е издирван от Интерпол с червен бюлетин.Бил е задържан от органите на МВР във Варна на 3 януари. Пети тежък наказателен съд-Истанбул го е осъдил на седем години и шест месеца лишаване от свобода по обвинение за съучастие в държане и трафик на значително количество наркотично вещество (хероин). Издирва се от юни 2015 г.По искане на Окръжната прокуратура, с определение на Окръжния съд от 6 януари, турският гражданин, на 64 години, е задържан под стража за срок до 40 дни. Уведомени са компетентните турски власти, като се очакват материалите за екстрадицията му, след което искането за предаване ще бъде разгледано по същество. ", "date": "2020.01.09", "title": "Задържаха във Варна турчин, издирван от Интерпол "}
{"url": "http://www.cross.bg/tryd-saruivanova-izvunreden-1622284.html", "text": "/КРОСС/ В полза на всички ще е да отпадне забраната за полагане на извънреден труд. Работното време и темата за извънредния труд са основни моменти в предложението на Българската стопанска камара към социалното министерство. За това информира в ефира на Bloomberg TV Bulgaria Жасмина Саръиванова, експерт по защита на работодателските интереси в работодателската организация.\"Преди една година от БСК представихме на министъра на труда и социалната политика предложения, свързани с един цялостен анализ на Кодекса на труда, той е на повече от 30 години, създаден е в съвсем различна икономическа обстановка и е ревизиран повече от сто пъти\", заяви тя.По думите ѝ това няма да доведе до злоупотреба от страна на бизнеса, защото полагането на извънреден труд ще е \"на светло\", а служителите ще бъдат компенсирани с допълнителен свободен ден или с пари.\"В нашите предложения е записано часовете извънреден труд да бъдат увеличени от 150 часа на 300 часа\", коментира тя и даде пример със Словакия, където са допустими до 400 часа\", каза Саръиванова и припомни, че преди няколко години работодателите бяха затруднени с едно наложено изискване за индивидуални графици.Жасмина Саръиванова е на мнение, че \"всичко трябва да се разглежда заедно, не на парче\". Според нея това е необходимо за всички сфери, особено там, където има липса на работна сила. Тя обясни, че такова е желанието на предприятията.Експертът коментира идеята за седемчасов работен ден и четиридневна работна седмица във Финландия, която се оказа невярна информация. Саръиванова е убедена, че може да има фирма, в която служителите да изпълнят всичките си задачи за четири дни, но има и такива, за които това не работи. ", "date": "2020.01.09", "title": "Бизнесът настоява за отпадане на ограниченията за извънреден труд"}
{"url": "http://www.cross.bg/prohod-troyanskiya-mesta-1622262.html", "text": "/КРОСС/ Започна разчистването на Троянския проход. Заради снега и влошените метерологични условия от 5 януари трафикът за всички превозни средства през най-високия старопланински проход е ограничен, за да се гарантира безопасността на шофьорите. От снеговалежа и бурния вятър в прохода на места има преспи до метър и половина.Разчистването на пътното платно се извършва от специализирани машини - роторен снегорин, грейдери, багери и т. н. Целта е движението по второкласния път II-35 Троян - Кърнаре за превозните средства до 12 тона да бъде възстановено във възможно най-кратък срок. Очаква се това да стане за предстоящите почивни дни. С пускането на движението през Троянския проход ще се улесни пътуването на шофьорите от областите Ловеч, Плевен и Пловдив, както и връзката между Северна и Южна България.   ", "date": "2020.01.09", "title": "Започна разчистването на Троянския проход. На места преспите достигат 1,5 м"}
{"url": "http://www.cross.bg/karadaiiu-sigyrnost-mystafa-1622286.html", "text": "/КРОСС/ Лидерът на ДПС Мустафа Карадайъ определи като конструктивно заседанието на КСНС днес при президента, на което бяха обсъдени възможните рискове и заплахи за националната сигурност в контекста на усложнената среда на сигурност в Близкия изток.На въпрос дали ще подкрепят вота на недоверие, подготвян от БСП, Мустафа Карадайъ отговори, че следващата седмица ще има заседание на Народното събрание, ДПС ще се запознае с мотивите на внесения вот и ще вземе съответното решение.Това, което се случва в Перник, в 21 век, е притеснително, коментира той. Попитан дали очаква министерски оставки, Карадайъ каза, че, ако премиерът е последователен в действията си, може би е редно, докато текат разследванията, временно да отстрани съответните министри, срещу които се води раследване.", "date": "2020.01.09", "title": " Карадайъ определи като конструктивно заседанието на КСНС"}
{"url": "http://www.cross.bg/energo-pro-dostup-kmetovete-1622263.html", "text": "/КРОСС/  Следвайки политиката си за открит диалог с представителите на местната власт в Североизточна България, мениджърският екип на ЕНЕРГО-ПРО се срещна с кметовете на Търговище, Габрово и Добрич. На срещите бяха представени предстоящото въвеждане на такса достъп за бизнес клиентите, инвестиционните намерения и съвместната работа с общинските администрации през 2020 г. Управителите на ЕНЕРГО-ПРО Варна Ангел Ангелов, Анжела Тонева и Георги Коршия информираха кметовете за провежданата в момента кампания за актуализиране на данните за предоставена мощност на небитовите клиенти.Електроразпределение Север започва подготовка за нов начин за ценообразуване на услугата по предоставяне на достъп до електроразпределителната мрежа в съответствие с предоставената и реално необходима мощност. Целта е да се планира развитието на мрежата съобразно реалните нужди на бизнеса. Данните за предоставената мощност и тяхното управление са от определящо значение за качествената доставка на електроенергия.„Очакваме утвърждаване от КЕВР на цената за достъп за небитовите клиенти и да започнем прилагането ѝ от началото на новия ценови период. За клиентите на Електроразпределение Север цената за достъп съществува и в момента като компонент от крайната продажна цена за дейността по разпределение на електроенергията, но от 1 юли 2020 стопанските клиенти ще заплащат цена за достъп в зависимост от предоставената им мощност на ден, а не както до сега на база консумирана електроенергия.\", коментира Анжела Тонева, член на УС на ЕНЕРГО-ПРО Варна.По време на срещите с кметовете беше представено изпълнението на инвестиционната програма на Електроразпределение Север за 2019 г., като реализираните инвестиции са 2,4 милиона лева за Търговище, 3,5 милиона лева за Габрово и 5,6 милиона лева за Добрич. Средствата са инвестирани в изграждане и рехабилитация на съоръжения от електроенергийната инфраструктура, както и монтиране на съвременни средства за търговско измерване.Управителите на ЕНЕРГО-ПРО Варна запознаха кметовете с инвестиционните планове на компанията за 2020 г. и представиха приоритетните области: подобряване на работата на електроразпределителната мрежа, повишаване качеството на електрозахранването и намаляване на технологичните разходи. Беше предоставена информация и за готовността за работа в зимни условия. ", "date": "2020.01.09", "title": "ЕНЕРГО-ПРО информира кметовете в Североизточна България за промени в работата с бизнес клиентите"}
{"url": "http://www.cross.bg/sigyrnost-blizkiya-razvitieto-1622265.html", "text": "/КРОСС/ Консултативният съвет за национална сигурност обсъди развитието на обстановката в региона на Близкия изток и произтичащите от усложнената среда на сигурност потенциални рискове и заплахи за Република България.В рамките на заседанието бе подчертано, че в съвременния глобализиран и взаимосвързан свят всеки акт на насилие и агресия има потенциал да предизвика последици с непредвидими характер и мащаб.КСНС изрази загриженост във връзка с развитието на ситуацията в Ирак и региона, като отчете необходимостта от спешна деескалация на напрежението и въздържане от употреба на сила. Участниците в Съвета се обединиха около позицията, че ескалация на кризата застрашава мира не само в регионален, но и в глобален мащаб. Съветът счита, че страните  трябва да избягват всякакви действия, водещи към ескалация, като същевременно положат допълнителни усилия за провеждане на ефективен диалог и намиране на мирен изход от ситуацията с дипломатически средства, както и за запазване на постигнатите договорености по ядреното споразумение с Иран.С оглед на развитието на обстановката в Близкия изток, КСНС отправя следните препоръки:1.      Да се поддържа национална позиция в контекста на усложнената среда на сигурност в Близкия изток с акцент върху необходимостта от деескалация на напрежението и разрешаване на кризата с използване на дипломатически средства. Позицията следва да бъде последователно отстоявана на всички нива в международен и съюзен формат.2.      Службите за сигурност да осъществяват постоянен мониторинг на ситуацията и да анализират всички процеси с потенциал за генериране на рискове и заплахи за националната  сигурност.3.      Министерството на външните работи да поддържа капацитет за постоянен контакт с българските граждани, намиращи се в зоните на напрежение, като при необходимост актуализира разработените препоръки за гарантиране на тяхната сигурност.4.      Министерство на отбраната да предприеме необходимите мерки за осигуряване  безопасността на българските военнослужещи, участващи в мисии и операции зад граница.5.      При промяна  на обстановката да се предприемат допълнителни мерки за защита на населението и обектите от критичната инфраструктура на страната.  ", "date": "2020.01.09", "title": "Румен Радев: „Възможни са заплахи за националната сигурност в контекста на усложнената обстановка в Близкия изток“"}
{"url": "http://www.cross.bg/bnt-efira-kaloyanchev-1622264.html", "text": "/КРОСС/ Телевизионният театър се завърна в ефира на БНТ1 в понеделник от 22.00 часа.Първата постановка, на която ще могат да се насладят зрителите пред малкия екран е „Хъшове\", заснет в 4-сериен тв филм /България, 2009г./, с режисьор Александър Морфов.В ролите са Руси Чанев, Валери Йорданов, Петър Попйорданов, Валентин Ганев, Валентин Танев, Христо Мутафчиев, Деян Донков, Рени Врангова и др.Телевизионната театрална адаптация по повестта \"Немили-недраги\" от Иван Вазов е само първата от поредицата ТВ представления, които БНТ1 ще излъчва всеки понеделник от 22.00 часа през януари 2020 година.  Февруари ще стартира с телевизионната  постановка „Милионерът\".„Милионерът\" е по едноименната комедия на Йордан Йовков, с режисьор Младен Младенов, който е събрал  звездите на комедията Георги Парцалев, Георги Калоянчев, Стоянка Мутафова, Стефан Данаилов, Татяна Лолова, Меглена Караламбова, Цветана Платиканова, Ангел Георгиев, Васил Попов, Васил Димитров, Никола Калоянчев, Даниела ГорановаЕдин влюбен ветеринарен лекар, една  красива госпожица.... с родители грандомани. Те желаят да я омъжат за богаташ и докторчето не влиза в сметките им. Но какво ще стане след като тръгва слух из градчето, че  той  е получил наследство от 3 милиона ?  ", "date": "2020.01.09", "title": "Телевизионният театър се завърна в ефира на БНТ1 "}
{"url": "http://www.cross.bg/borisov-iztok-ksns-1622267.html", "text": "/КРОСС/ Заплаха има за всички страни в света, когато има глобален конфликт като този в Близкия изток. Това каза премиерът Бойко Борисов след приключването на Консултативния съвет за национална сигурност (КСНС) при президента.Според министър-председателя този КСНС е бил лесен, защото позициите и докладите са били приети с единодушие:„Обединихме се около общ текст - максимална бдителност, внимание. Най-важното е дипломацията да бъде водеща и да се търси траен мир в региона\". ", "date": "2020.01.09", "title": "Борисов след КСНС: Мир и дипломация за Близкия изток "}
{"url": "http://www.cross.bg/iiovev-karta-stranata-1622266.html", "text": "/КРОСС/ До края на 2025-та година трябва да се изработи карта на сеизмичния риск в страната. Ангажимент за това има Агенцията по геодезия, картография и кадастър.Това каза заместник - министърът на регионалното развитие и благоустройството Валентин Йовев в интервю за телевизия Скат.Министерството на регионалното развитие и благоустройството вече е утвърдило Методиката за анализ, оценка и картографиране на сеизмичния риск на страната, стана ясно от думите на заместник - министъра. Средствата, които са необходими са около 10 млн.лв. и осигуряването им ще се търси от бюджета.В картата ще бъде отразено описанието на всяка сграда в страната и това, как би „реагирала\" при даден вид земетресение. Ще се разработят и съответните мерки, които е необходимо да бъдат предприети в различни ситуации, подчерта Йовев.Информацията за сеизмичните рискове в различните зони може да допринесе за повишаване качеството на строителството у нас, за подобряване на инженерната инфраструктура, за поддръжката на хидротехнически и енергийни съоръжения, за модернизирането и развитието и на други области от живота, стана ясно от думите на заместник - министъра. Според него тези данни имат и икономическо значение за страната, защото играят важна роля за отговорното и качествено строителство, за изграждането и етажността на сградите.Според Йовев е необходимо създаването и на лаборатория по сеизмична устойчивост, в която да се извършват практически тестове и изпитания, за да се докажат съответните качества на материалите, които се използват в  строителството, както и на конструкциите, методите и технологиите на изграждане на сградите.Около 97% от територията на страната вече е покрита с кадастрална карта, съобщи заместник регионалният министър. Остават по-малките населени места.\"В момента текат търгове за възлагане на поръчки за създаване на кадастрални карти и регистри на около 400 малки населени места, като села и махали\", каза Валентин Йовев.Той обясни, че стратегията и дългосрочната програма на Агенцията по геодезия, картография и кадастър предвиждат надграждането на кадастралната карта и създаването на многофункционален кадастър. В него ще бъдат отразени данни за имотите и комуникациите от подземна, наземна и надземна инженерна инфраструктура.„С цел устойчивото управление на природните ресурси, проектиране и инвестиции Агенцията по геодезия, картография и кадастър, с подкрепата на Норвежката картографска агенция разработи проект за изграждане на капацитет за създаването на цифрова едромащабна топографска карта. Създаването на тази карта ще даде актуална цифрова база данни\", каза още Йовев.  ", "date": "2020.01.09", "title": "   Зам.-министър Йовев: До края на 2025 година трябва да се извърши картографиране на сеизмичния риск "}
{"url": "http://www.cross.bg/blagoevgrad-diskriminatziya-zashtita-1622268.html", "text": "/КРОСС/ Чрез Окръжния съд в Благоевград 84-годишен мъж от благоевградското село Селище е осъдил банка по Закона за защита от дискриминация, съобщават от съда, цитиран от БТА.Възрастният мъж, който се придвижва само с инвалидна количка, е завел граждански иск заради неосигурен достъп на хора с увреждания до банковото учреждение.През 2017 година мъжът, придружен от дъщеря си, два пъти правил опити да влезе в банковия клон, за да си направи депозит. Той избрал да отиде в съответната банка в гр. Благоевград заради добрите лихви, но множеството стълби и липсата на изградена естакада не му позволили да влезе в сградата.Мъжът се почувствал \"втора ръка\" човек и решил да съди банката за 4800 лева, посочват от Окръжния съд в Благоевград.На 8 януари 2020 година Окръжен съд Благоевград на основание чл. 71, ал. 1, т. 3 от Закона за защита от дискриминация е осъдил банката да заплати на ищеца сумата от две хиляди лева, заедно със законната лихва върху нея.Банката е осъдена и на основание друг член от Закона за защита от дискриминация, а именно - да изгради и поддържа архитектурна среда, която да не затруднява достъпа на лица с увреждания до клона й в гр. Благоевград, както и да се въздържа в бъдеще от по-нататъшни нарушения. ", "date": "2020.01.09", "title": "84-годишен мъж от благоевградско село осъди банка за дискриминация"}
{"url": "http://www.cross.bg/borisov-nyama-gerb-1622272.html", "text": "/КРОСС/ Премиерът Бойко Борисов даде да се разбере, че няма да се бърза с министерски оставки заради водната криза в Перник и боклука от Италия, тъй като екоминистърът Нено Димов е излъчен от коалиционните партньори от Обединените патриоти. Борисов се изказа предпазливо и посочи, че първо ще изчака разследването и да види дали прокуратурата ще повдигне обвинения.Борисов беше лаконичен, че някои въпроси са коалиционни и трябва да се изчакат резултатите и да се изяснят фактите.„Ще говоря с коалиционните партньори. Тези, които са пряко назначени от ГЕРБ, въобще няма да ги коментирам. Не мога да кажа дали има сянка на съменние, нека да видим обвинителни актове\", каза той.Той подчерта, че няма значение от коя партия са Ирена Соколова и Вяра Церовска, за които се появи информация, че са сред задържаните при акцията.„Дали си от ГЕРБ или от БСП, не трябва да значи нищо. Има свършена работа и несвършена работа. Те си отидоха от ГЕРБ, напуснаха си постовете\", заключи той.Коментарите на премиера бяха по повод акцията на спецпрокуратурата в екоминистерството във връзка с разследването на кризата с водата на Перник, а преди нея спецследователи и спецпрокурори влязоха в областната управа на миньорския град. До утре по план трябва да бъдат разпитани 30 лица, съобщи по-рано главният прокурор Иван Гешев.„Борбата с корупцията, с безотговорността и ненаказаността има материални измерения. Колегите от МВР, ДАНС, работиха много време. Подготвиха това, което считат за достатъчно като материал, докладваха на прокуратурата и оттам прокурорите са господари на производството. Така че, поздравявам прокурорите, че така активно работят\", коментира премиерът Бойко Борисов след заседанието на КСНС при президента, на което бе обсъдена ситуацията в Близкия изток. ", "date": "2020.01.09", "title": "Борисов мълчи за министерски оставки, иска първо да ги обсъди с Патриотите "}
{"url": "http://www.cross.bg/riska-zatlustyavane-prichinite-1622289.html", "text": "/КРОСС/ На затлъстяването в най-голяма степен влияе начинът на живот, а не генетичната предразположеност, смятат учени, чието изследване е публикувано в списание JAMA Cardiology.Изследователи от университета в Мичиган и изследователския център към болницата в Масачузетс са анализирали данните на 2,5 хиляди американци, които са участвали в изследвания за причините за възникване на сърдечно-съдови заболявания в продължение на 25 г. Учените са следили промяната на индекса на масата на телата и са използвали математически модели, позволяващи оценка на риска от развитие на затлъстяване за всеки един от участниците на основата на ДНК.Резултатите доказали, че факторът на заобикалящата среда определя 80 % от риска за появата на затлъстяване, докато на генетиката се дължат едва 13,6 % от случаите. Според учените, изключенията са при хора с редки наследствени заболявания. ", "date": "2020.01.09", "title": "Опроверган е основният мит за причините за затлъстяването"}
{"url": "http://www.cross.bg/dimov-beshe-otveden-1622301.html", "text": "/КРОСС/ Министърът на околната среда и водите Нено Димов е бил задържан в полицията за срок от 24 часа.  Това потвърди говорителя на главна прокуроратура Сийка Милева.По-рано през деня министърът беше отведен за разпит в спецпрокуратурата.Оказваме съдействие в момента. Ще направя изявление, след като приключим. Не съм задържан\", заяви пред журналисти Димов, преди да бъде качен в кола на прокуратурата.Същевременно бившият областен управител на Перник Ирена Соколова и отстраненият шеф на местното ВиК - Иван Витанов са разпитани и освободени, съобщи още Милева.Мащабната акция на прокуратура, ДАНС и антикорупционната комисия заради кризата с водата и вноса на боклук от Италия започна от сутринта.Екоминистърът публично беше отведен за разпит след обиски в екоминистерството. А в същото време в Перник имаше масови обиски на няколко адреса, както и във ВиК дружеството. Всичко това се случваше под ръководството на главния прокурор Иван Гешев.  ", "date": "2020.01.09", "title": "Задържаха министър Нено Димов за 24 часа "}
{"url": "http://www.cross.bg/kilometra-chykotka-polyostrov-1622269.html", "text": "/КРОСС/ Земетресение с магнитуд 6,2 бе регистрирано днес на полуостров Чукотка, в руския Далечен изток, предаде ТАСС, като се позова на Европейско-средиземноморския сеизмологичен център.Трусът е станал на дълбочина от 10 километра, с епицентър на 424 километра югозападно от град Анадир.Засега няма данни за пострадали хора и материални щети. ", "date": "2020.01.09", "title": "Мощно земетресение разтърси полуостров Чукотка "}
{"url": "http://www.cross.bg/spetzprokyratyrata-razpit-neno-1622273.html", "text": "/КРОСС/ Министър Нено Димов беше отведен за разпит в спецпрокуратурата, след като още от сутринта в МОСВ се провежда акция, свързана с престъпления около водния режим в Перник. \"Оказваме съдействие в момента. Ще направя изявление след като приключим. Не съм задържан\", заяви пред журналисти той, преди да бъде качен в кола на ведомството.", "date": "2020.01.09", "title": "Отведоха министър Нено Димов за разпит в спецпрокуратурата"}
{"url": "http://www.cross.bg/teroristichen-eksploziya-samoletut-1622252.html", "text": "/КРОСС/ Самолет \"Боинг 737\" на Украинските авиолинии се разби в сряда малко след излитането си от летището в Техеран. Всички 176 души на борда загинаха. Машината е минала преглед преди 2 дни. Засега не са установени причините за инцидента, но по всяка вероятност става дума за техническа неизправност.„За мен най-учудващият коментар е, че изключват терористичен акт. Външната картина не отхвърля тази версия. Самолетът се е разпръснал на десетки километри. Това не може да стане с удар в земята, а само при експлозия във въздуха. Експлозия на двигател или експлозия на ракета\", заяви за „Здравей, България\"експертът по авиационна сигурност Ангел Борисов.„Когато имаме удар в земята и експлозия, се появява кратер и отломките се разпръсват около него цилиндрично. В случая това, което се показва, са малки парченца, които са разпръснати на огромна територия. По-вероятно е експлозията да е станала във въздуха. Самолетът е нов, на три години. Отказ на двигател и експлозия, ние не сме виждали в нашата практика през последните 20 години\", обясни той.„Възможностите са две. Или да бъде терористичен акт с поставена бомба вътре, или да бъде ударен отвън. Имаме ракетни нападения и обстрели. Докато не се разчетат черните кутии, не знаем дали е терористичен акт\", обяви Борисов. ", "date": "2020.01.09", "title": "Експерт за самолетната катастрофа в Иран: Не е изключено да е терористичен акт"}
{"url": "http://www.cross.bg/iran-pregovori-gotovi-1622253.html", "text": "/КРОСС/ Съединените щати са готови да започнат сериозни преговори с Иран, за да се предотврати по-нататъшно застрашаване на международния мир или ескалация на напрежението. Това се посочва в писмо на американския посланик в ООН до Съвета за сигурност.В него се подчертава още, че убийството на иранския командир Касем Солеймани е било акт на самозащита.Междувременно, решението на Вашингтон да не отвръща с военни средства на иранските ракетни удари доведе до спад на цените на петрола. Борсите възстановиха загубите си от сряда.", "date": "2020.01.09", "title": " САЩ са готови да започнат сериозни преговори с Иран"}
{"url": "http://www.cross.bg/stefan-fileva-mihaela-1622281.html", "text": "/КРОСС/ Още на 1-и януари Михаела Филева се похвали, че отива на вълнуващо пътешествие. Тя публикува снимка на самолетни билети и написа: \"Още едно приключение ще започне\".Оказва се, че дестинацията е нетрадиционна за българския шоу бизнес - Южна Африка. Певицата е с приятеля си Стефан Радов, който доскоро старателно криеше от публичното внимание. С тях са и близки приятели, с които отдавна планирали екзотично пътешествие. Певицата публикува в профила си в Instagram снимки от пътешествие.Двамата са заедно от сравнително скоро. Всъщност едва преди месец Стефан се \"появи\" в story на Михаела.Певицата посрещна Коледа във Велико Търново, но не става ясно дали с нея е бил и Стефан. Снимките от празника са единствено на елхата.  Що се отнася до плановете за 2020 г., при Михаела Филева те вече са готови. За певицата предстои издаването на третия ѝ албум, още концерти и други нови неща. Макар че признава, че я е страх от новото.", "date": "2020.01.09", "title": "Михаела Филева на почивка в Африка с любимия мъж"}
{"url": "http://www.cross.bg/botevgrad-kmetut-sistemi-1622254.html", "text": "/КРОСС/ Доста странни неща каза Валентин Златев вчера във вашето предаване. Честно казано аз не очаквах точно по такъв начин да защити своя баща и бизнеса му, в каквото качество той се яви всъщност, като гражданин, защитаващ бизнеса на своя баща. Това каза в сутрешния блок на БТВ „Тази сутрин\" кметът на Ботевград Иван Гавалюгов в отговор на твърденията на бизнесмена Валентин Златев.Община Ботевград има сключен договор, между другото този договор и взаимоотношения датират още от моя предшественик, с който община Ботевград плаща на местната телевизия за отразяване на дейността на общинската администрация, на общинския съвет, с поредица от предавания, които действително отразяват работата на общинския съвет най-вече. Това не е нещо, което аз съм направил и възприел като нов начин на медийно отразяване, а по-скоро съм го наследил, каза Гавалюгов.  Той допълни, че да, собственикът на телевизията е негов бивш съдружник в миналото, преди да стане кмет, във фирма за интернет доставка. Това е публичен факт и аз не го крия, както и не мисля, че е конфликт на интереси, каза още кметът на Ботевград. Ако господин Златев счита, че е - нека да подаде нов сигнал до Комисията за предотвратяване и установяване на конфликт на интереси и нека тя да се произнесе, ако счита, че това е конфликт, накърняващ интересите на жителите на община Ботевград, каза още Гавалюгов.Параметрите на водата в Ботевград са в нормите и отговорят на стандарта, това сочат всички протоколи на РЗИ, която взема проби всеки месец, коментира още кметът на града. Така той отговори на твърденията на Валентин Златев, че язовир \"Бебреш\" не е бил построен за питейни нужди, а прокуратурата няколко пъти е предупреждавана, че водата не е годна за пиене. Според кмета, бизнесменът твърди неверни неща и всява паника в населението.При последната водна криза в Ботевград имаше проверка от прокуратурата за водохващания, отклонения и за дейността на ВиК дружеството и не бяха констатирани проблеми, категоричен беше Иван Гавалюгов. Той обясни, че още когато е построен язовира, има изградени 6 връзки между тръбата на Напоителни системи и водопровода.Впоследствие през годините са изграждани допълнителни връзки към мрежата на Напоителни системи. Има разрешение за водовземане по една тръба - общинска собственост, която   повече от 20 години не се използва заради амортизираното й състояние. Прави се некоркетно внушение, че водата която се взема от тръбата на Напоителни системи, директно се влива в разпределителната мрежа на града и селата, без да бъде пречиствана, което е абсолютно неверен факт. Водата от язовир „Бебреш\" минава задължително през пречиствателните станции, това е проверено и констатирано от редица органи, отбеляза кметът. Водата се пречисва от ВиК дружеството, не от Напоителни системи, уточни той.Над 20 са водоизточниците, от които Ботевград и селата наоколо се снабдяват с вода и те функционират всички, обясни още кметът на града. Не функционират сондажи и дренажни кладенци, които са по поречието на река Бебреш. Те не функционират още от края на 80-те години, когато е построен язовира, заяви Иван Гавалюгов. Той беше категоричен, че работа на веца е една от причините за малкото вода в язовира и дори Напоителни системи го извеждат като един от основните фактори.БТВ, „Тази сутрин\" ", "date": "2020.01.09", "title": "Кметът на Ботевград: Зам.-министър е позволил ВЕЦ \"Бебреш\" да заработи"}
{"url": "http://www.cross.bg/boing-iran-kytii-1622258.html", "text": "/КРОСС/ Иран ще предаде на Украйна \"черните кутии\" на разбилия се край Техеран украински самолет и останките на загиналите украинци, заяви днес иранският министър на транспорта Мохамад Еслами, цитиран от ДПА.Вчера Иран отхвърли възможността да предаде \"черните кутии\" на Съединените щати и на производителя на самолета, американската компания \"Боинг\".Еслами отхвърли спекулациите, че \"Боинг 737\" на Украинските международни авиолинии може да е бил свален. \"Самолетът се е запалил поради техническа повреда и това е довело до катастрофата\", каза той.Боингът на Украинските международни авиолинии се разби вчера сутринта малко след като излетя от Техеран за Киев. Всички 176 човека на борда - 167 пътници и 9 членове на екипажа - загинаха при катастрофата. Жертвите са граждани на седем страни - 82 иранци, 63 канадци, 11 украинци, 10 шведи, четирима афганистанци и по трима германци и британци.Разбилият се самолет не е подавал сигнал за проблем, но се е опитал да се върне на летището в Техеран, се казва в предварителен доклад на иранската Организация за гражданска авиация. Очевидци разказали на иранските разследващи, че падналият \"Боинг 737\" се е запалил още във въздуха. В предварителния доклад на иранските разследващи пише, че малко след излитане е възникнал технически проблем, но не се уточнява какъв.Източник от канадските служби за сигурност каза пред Ройтерс, че има доказателства, че един от двигателите на украинския \"Боинг\" е прегрял.Самолетът се разби броени часове след като Иран изстреля ракети по иракски бази, където се разположени американски военни. Това предизвика спекулации, че украинският \"Боинг\" може да е бил ударен със снаряд. ", "date": "2020.01.09", "title": "Иран ще предаде на Украйна черните кутии на разбилия се самолет "}
{"url": "http://www.cross.bg/dvoiiki-godina-dati-1622282.html", "text": "/КРОСС/ Двайсет двойки са заявили в Бургас желание за сключване на граждански брак на дати с най-много повтарящи се числа. Записвания са започнали още в първия работен ден на годината. Това съобщиха от пресслужбата на общината. От там казаха, че продължава тенденцията най-търсени сред младоженците да са дати, които се помнят лесно. През тази година те са най-много през февруари месец.Например за 2.2.2020 г. засега са се записали 4 двойки, за 20.2.2020 г. - 6 двойки, за 22.2.2020 г. са 2 двойки и за 29.02.2020 г. - 3 двойки. Към момента има 5 бъдещи семейства, които са избрали датата 10.10.2020 г. Разбира се, тези цифри ще нараснат значително с наближаването на изброените дати, добавиха от общината. От там информираха, че на 2 януари е било и първото бракосъчетание в Бургас за настоящата година. Последната сватба за 2019-та пък е била в последния работен ден от годината - 31-ви декември.Общият брой на бракосъчетанията в морския град през миналата година е бил 973. В това число попадат и сключените 65 смесени бракове с чуждестранни граждани. При тях единият от партньорите най-често е от Русия, Украйна или Турция, но се срещат представители и на по-екзотични и далечни дестинации като Йемен, Индия и ЮАР.През миналата година изнесените сватби на открито са били 14, а традиционно най-предпочитаните места са Морската градина и острова \"Света Анастасия\".Като нова и нестандартна романтична дестинация за сключване на брак се оформя Авиомузея в Бургас, след като една от двойките се престраши и реши първа да скрепи своя брачен съюз на крилото на ТУ-154, казаха от пресслужбата общината.Най-активният сезон за женитба през миналата година е бил периодът от април до октомври, а месецът с най-много венчавки - септември. ", "date": "2020.01.09", "title": "20 двойки вече са избрали дати с най-повтарящите се числа за сватба"}
{"url": "http://www.cross.bg/zrenieto-patzienti-dyshi-1622259.html", "text": "/КРОСС/ Инспектори във Великобритания, разследващи Националната здравна служба, констатираха, че 22-ма души месечно губят зрението си перманентно, след като системата на здравеопазването не е достатъчно ефективна и бърза. Проблемите в сектора започнаха да се изсветляват пубулично, след като 34-годишна майка е ослепяла и така никога няма да може да види своето новородено.Родилката е стигнала до това състояние, след като прегледите ѝ били отлагани неколкократно в продължение на 13 месеца. Диагнозата е била ясна - глаукома. Заболяване, водещо до необратимо увреждане на зрението и в нередки случаи до пълно ослепяване и съответно лечението му не търпи отлагане. Последиците за жената са изключително тежки, поради което пациентката получила обезщетение в размер на 3,2 млн. паунда.Инспекцията е показала, че при 4500 пациенти с глаукома е имало подобни отлагания в продължение на седмици и месеци. В това число влизат 16 души, които перманентно си загубили зрението.Благотворителни и граждански организации алармират за здравна криза, като хиляди пациенти са застрашени. ", "date": "2020.01.09", "title": "Мудното здравеопазване във Великобритания коства зрението на стотици пациенти "}
{"url": "http://www.cross.bg/sigyrnost-blizkiya-predsedatelyat-1622257.html", "text": "/КРОСС/ Започна Консултативният съвет по национална сигурност при президента Румен Радев, който той свика заради възникналата криза по оста САЩ - Иран, която нагнети напрежението в Близкия изток.За да обсъдят ситуацията, на „Дондуков\" 2 тази сутрин дойдоха премиерът Бойко Борисов, председателят на парламента Цвета Караянчева, вицепремиерът и министър на отбраната Красимир Каракачанов, вицепремиерът и министър на външните работи Екатерина Захариева, както и министрите на вътрешните работи и финансите Младен Маринов и Владислав Горанов. При президента са още ръководителите на службите, председателят на Комисията по отбрана ген. Константин Попов и представители на всички парламентарно представени политически партии - лидерката на БСП Корнелия Нинова, лидерът на ДПС Мустафа Карадайъ, секретарят на ПГ на „Обединени патриоти\" Юлиан Ангелов и депутатът от „Воля\" Пламен Христов.Формулираната от държавния глава тема е „Възможни рискове и заплахи за националната сигурност в контекста на усложнената среда на сигурност в Близкия изток\". ", "date": "2020.01.09", "title": "КСНС обсъжда ситуацията в Близкия Изток"}
{"url": "http://www.cross.bg/evro-miliarda-oruzhie-1622256.html", "text": "/КРОСС/  Германското правителство за първи път е одобрило рекорден износ на оръжие на стойност над 8 милиарда евро (8,9 милиарда долара) през 2019 г., показват официалните данни, цитирани от БГНЕС.Стойността на лицензиите за износ скочи от 4,824 милиарда евро през 2018 г. до 8,015 милиарда евро през следващата година, според информация на икономическото министерство, оповестена след искане на „Зелените\". От одобрения износ 32% е свързан с оръжия, а останалите са за военна техника.Германия вече надмина рекорда си от 7,859 милиарда евро - достигнат през 2015 г. - през средата на декември 2019 г., но последните данни, изнесени от ДПА, показват стойността на одобрените сделки за отбрана за цялата година. Одобренията за износ на оръжие в страни извън Европейския съюз и НАТО - които в някои случаи бяха противоречиви поради опасения за нарушения на правата на човека - нараснаха с почти милиард евро.Такива сделки за отбрана представляват 44,1% от общия брой, в сравнение с 52,8% за предходната година. Новият рекорд за 2019 г. може да предизвика още повече разногласия в германското коалиционно правителство, в което новоизбраното ръководство на социалдемократите (СДП) е критично към износа на оръжие в зоните на конфликти.Износът към страни, пряко замесени във войната в Йемен, включително Саудитска Арабия и Обединените арабски емирства, все още е силно критикуван поради забраната на износа на оръжие в Саудитска Арабия, което прави условни изключения за системи, разработени съвместно с други държави. Германия наложи забраната след убийството на саудитския журналист Джамал Кашоги в консулството на кралството в Истанбул през 2018 г. Коалицията, ръководена от Саудитска Арабия и ОАЕ, използва оръжие, произведено в Европа и САЩ, за да убива и ранява стотици цивилни в Йемен, предупредиха правозащитни организации. Продължаващата война доведе до най-тежката хуманитарна криза в света с приблизително 24 милиона души, близо 80% от населението, което има нужда от помощ и защита в Йемен, сочат данни на ООН. ", "date": "2020.01.09", "title": "Германия е изнесла оръжие за над 8 милиарда евро през 2019"}
{"url": "http://www.cross.bg/shofyorite-tynel-zheleznitza-1622255.html", "text": "/КРОСС/ Шофьорите да се движат с повишено внимание и съобразена скорост в тунел \"Железница\" при км 370 по път І-1 Благоевград - Кулата. Извършва се планов ремонт на осветлението.Всички граждани и транспортни фирми могат да получават информация за актуалната пътна обстановка в страната от интернет страницата на АПИ - api.bg, както и по всяко време на денонощието  на тел. 0700 130 20 в АПИ. ", "date": "2020.01.09", "title": "Шофьорите да внимават в тунел \"Железница\" "}
{"url": "http://www.cross.bg/smartfon-svoya-portfeiil-1622260.html", "text": "/КРОСС/ Според проучване* на А1, ако излизат навън за до 30 минути и трябва да изберат между портфейл и смартфон, 60% от участниците в изследването ще предпочетат да вземат със себе си смартфона. Анкетата е проведена през месец декември 2019 година сред над 1 600 човека в активна възраст от цялата страната. Тя показва също, че 91% от респондентите избягват да напускат дома си без да вземат своя смартфон, а 43% са искали да могат да платят през мобилен телефон.Привързаността на хората към мобилните им устройства се потвърждава от факта, че за 50% от анкетираните смартфонът е последното нещо, което поглеждат преди да си легнат да спят, а 21% го ползват, когато остават по-малко от 15 минути преди лягане. Резултатите показват сходни навици и при ставане от сън, като 45% първо поглеждат смартфона, а други 29% взимат мобилното си устройство до 15 минути след събуждане. Българите в активна възраст вече разпознават плащането през смартфон като опцияНа база на проведеното изследване се долавя положителна нагласа към използването на дигитални портфейли. Над 50% от анкетираните заявяват, че биха заменили традиционния си портфейл с дигитален. Около 43% споделят, че в случай че забравят своя традиционен портфейл у дома, но носят със себе си своя смартфон, биха направили плащане с него.Парите не са единственото нещо, което потребителите могат да приберат в своя дигитален портфейл. Картите за лоялност, които иначе заемат много място в портфейлите на хората, могат лесно да бъдат сканирани и запазени в приложението. Под тази форма те могат да бъдат използвани във водещите търговски вериги и магазини в страната. ", "date": "2020.01.09", "title": "Хората държат повече на смартфона, отколкото на портфейла"}
{"url": "http://www.cross.bg/proverki-otpadutzi-gorene-1622261.html", "text": "/КРОСС/ Екипи на Столичен инспекторат извършват проверки за източници на замърсяване на въздуха с прахови частици от строителни обекти, автосервизи, пунктове за смяна на гуми, площадки за изкупуване на отпадъци, цехове за производство на мебели, както и за горене на отпадъци на открито. От началото на годината до 8 януари са извършени 139 проверки, а само за последния месец на миналата година проверките са над 1000.От началото на новата година екипите са съставили 10 акта за установяване на нарушения, от тях 9 са за установяване на строителна техника със замърсена ходова част. Общо 5 глоби са наложени при проверки на автосервизи и пунктове за смяна на гуми, като за последната седмица са проверени 30 броя обекти.Тази седмица също над 300 автомобилни гуми, нерегламентирано изхвърлени в района на Виетнамските общежития, са събрани и извозени до определените за този тип отпадък места.Извършени са проверки за чист външен вид на транспортните средства на фирмите, изпълняващи дейностите по почистване на града и са наложени 32 санкции.По сигнали на граждани са направени проверки за горене на отпадъци в частни имоти в районите Сердика, Овча купел, Красна поляна, Слатина, Триадица, Нови Искър, Лозенец.За месец декември на 2019г. са направени общо 1 101 броя проверки. Установени са нарушения, свързани с горене на отпадъци на открито, и са съставени 15 акта и са наложени 12 глоби.Проверките ще продължат и през днешния ден. ", "date": "2020.01.09", "title": "Столичен инспекторат извършва проверки за източници на замърсяване на въздуха "}
{"url": "http://www.cross.bg/pernik-geshev-spetzprokyratyrata-1622248.html", "text": "/КРОСС/ „Води се досъдебно производство след акция на спецпрокуратурата в Перник, касаеща водната криза в града. Делото е под наблюдението на спецпрокуратурата. Действията се провеждат от следователи на спецпрокуратурата, съвместно с ДАНС и КПКОНПИ. В момента, освен в Перник, се провеждат и разследвания в Министерство на околната среда и водите\", съобщи на брифинг в Перник главният прокурор Иван Гешев.В сградата на министерството се извършва проверка от служители на ДАНС и МВР във връзка с разпоредена от Гешев проверка, отнасяща се до различните режими по вноса на боклук, основно от Италия на територията на България.Повече информация ще бъде дадена утре на специален брифинг на Спецпрокуратурата, заяви още той. Дали има задържани за 24 часа и дали има привлечени лица като обвиняеми ще стане ясно до края на деня.По информация на NOVA са арестувани бившият областен управител на Перник Ирена Соколова и отстраненият шеф на местното ВиК - Иван Витанов.\"Най-вероятно премиерът Борисов е запознат с действията на прокуратурата, ДАНС и МВР. До утре трябва да бъдат разпитани над 30 души\", добави Гешев. Той отбеляза още, че положението в Перник е трагично заради водния режим.\"Занимаваме се с вероятната наказателна отговорност за това, което се е случило. Този проблем не е резултат само от престъпления, а е комплексен\", отбеляза още Гешев.Главният прокурор се е срещнал с кмета на Перник, с когото са разговаряли за проблемите, свързани с водната криза. ", "date": "2020.01.09", "title": "Спецпрокуратурата влезе в Екоминистерството, провежда акция и в Перник (обновена)"}
{"url": "http://www.cross.bg/syleiimani-chykov-iran-1622246.html", "text": "/КРОСС/ Касем Сулеймани стана жертва на собствената си медийна пропаганда. Иранският генерал си помисли, че след като докара руския президент Владимир Путин в Сирия, ще може да се намеси в американската вътрешна политика. Сулеймани беше конструкторът на войната в Сирия, това обясни в сутрешния блок на БТВ „Тази сутрин\" арабистът проф. Владимир Чуков. Експертът изтъкна, че след вчерашната пресконференция на американския държавен глава Доналд Тръмп е станало ясно, че няма да има повече военни удари в Близкия изток, но санкциите към Техеран ще продължат и ще бъдат затегнати. Проф. Чуков смята, че настроенията в Иран са разнопосочни - от една страна духовният водач Аятолах Али Хаменей и неговите близки не искат промяна, докато президентът Хасан Рухани и външният министър Мохамед Зариф са готови да седнат на масата за преговори.Очевидно в Иран се чудят какво да правят. Трябва да се отбележи, че Сулеймани и Зариф бяха персонални опоненти. Те изпитваха лична нетърпимост един към друг, допълни арабистът. По думите на проф.Чуков Иран са направили крачка назад с оглед на вътрешното настроение и опозиция в лицето на външния министър. В същото време не искат да рискуват присъствието си в ръководната роля, която формира Али Хаменей, обясни още той.Миналата година Мохамед Зариф си подаде оставката, защото Сулеймани буквално взе Башар Асад и го заведе на посещение в Техеран и всички разбраха за това от медиите. Именно иранският генерал създаде всички „проксита\" извън неговата страна, подчерта Чуков. Освен това експертът обясни, че „разкрачената\" ситуация в Близкия изток продължава заради позицията на Европа, която стои зад ядреното споразумение и дори е създала механизъм да компенсира иранците. По думите му при евентуален военен конфликт между САЩ и Иран е ясно какъв ще е изходът. ", "date": "2020.01.09", "title": "Владимир Чуков: Сулеймани стана жертва на собствената си пропаганда"}
{"url": "http://www.cross.bg/deloto-selo-martin-1622241.html", "text": "/КРОСС/ Окръжният съд в Сливен днес ще заседава по делото за убийството на 7-годишната Кристин от село Сотиря. Обвиняем по делото е Мартин Трифонов от същото село. Срещу него са повдигнати три обвинения - за блудство, изнасилване и убийство.Убийството бе извършено на 15 август 2019 г., а извършителят бе арестуван след близо 24-часово преследване в планината около селото.Обвиняемият Мартин Трифонов няма да може да се възползва от съкратеното съдебно следствие, дори и да си признае вината след направените законови промени. За тях пред парламента настояваше бабата на детето Милка Георгиева и семейства, изгубили близките си в тежки умишлени криминални престъпления. \"Искам той от раз да си получи доживотната присъда и да не бъркат повече в моите рани\".Живеещите в селото поискаха най-тежкото наказание за извършителя.Началото на съдебното заседание е насрочено за 9.30 часа. ", "date": "2020.01.09", "title": "Съдът в Сливен заседава по делото за убийството на 7-годишната Кристин от Сотиря "}
{"url": "http://www.cross.bg/fenove-agitki-botev-1622242.html", "text": "/КРОСС/ Докато използваха ултрасите като ударни отряди по избори и протести, партиите неусетно станаха подвластни на настроенията на запалянковцитеПреходът промени тотално и футболната действителност в България. Упадъкът на любимата игра у нас поразително съвпадна с появата на фенклубове, фракции и ултраси. Може много да се спори дали те възникнаха спонтанно, или под диктовката на онази политическа част, която наричаме задкулисие.Дори да допуснем, че повечето фенски организации са родени от чистата обич към любимия отбор, то в един следващ етап тя бе обяздена и яхната от политическото задкулисие, а фенклубовете бяха овладени от удобни хора. Доста от тях направиха от фенството си доходоносна професия.Този флирт между политиците и футболните фенове обаче доведе и до трагедии. Потърпевши във всички случаи бяха и са запалянковците. Много от тях заради сляпата си обич към любимия тим ставаха маша в ръцете на задкулисието. Въпрос на време беше да се стигне и до фатален край.Истината е, че част от зулумите на агитките и българския вариант на ултраси бяха тихомълком толерирани от политиците.Жертва на тази странна връзка неведнъж са ставали както самите запалянковци, така и полицаите, пращани да се разправят с озверели тийнейджъри, които след това се отървават с леки наказания или почти без такива.Дори няколко пъти прекрояваният закон за спортното хулиганство по никакъв начин не плаши хулиганите. Глоба от 200 лева се плаща веднага, а забрана да се ходи по мачове за 1 година не се спазва. Интересно защо никой не се сети в правилника за прилагане на закона да запише, че по време на мачове наказаните трябва да са под наблюдение, както е в Англия.Откъде е този интерес и тази любов на политиците към футболните агитки? Отговорът на този въпрос е много лесен. Единствено буйните фенове имаха опит в бой с униформените в края на социализма и началото на демократичните промени.Бойното кръщене на футболните агитки в политическите дела бе през януари 1997-а, когато падна правителството на Жан Виденов и не бе позволено на БСП да направи нов кабинет. В челните редици на щурмувалите парламента ясно се виждаха как история творят рамо до рамо иначе кръвните врагове от агитките на ЦСКА и Левски.Друг емблематичен случай е от началото на януари 2009 г., когато студентски протест бе опорочен и окървавен с участието на футболни фенове от цялата страна. Студентите протестираха срещу корупцията и управлението на тройната коалиция. Сред тях се вклиниха запалянковци, които не протестираха, а просто започнаха да целят с камъни полицаите. Те от своя страна разгониха протеста като доста от справедливо протестиралите студенти, си тръгнаха от площад Народно събрание с насинени от полицейски палки гърбове.Не е тайна, че и при окървавените протести на Орлов мост през февруари 2013 г. участваха агитки на столичните тимове. Тогава премиерът Бойко Борисов подаде първата си оставка. Впоследствие не се чу някой от въпросните бабаити да е изтърпял някакво наказание.Веднъж усетили, че наказанията им се разминават, агиткаджиите откровено изнагляха.Липсата на адекватни санкции доведоха до много страшни неща. Така например двама души останаха с по една ръка след пловдивските дербита през есента на 2015 година.В началото на века момиче от агитката на ЦСКА остана инвалид, след като лумпен от синята публика хвърли бомбичка в червената част от стадиона. Извършителят естествено бе оправдан. Напълно оправдан бе и обвиненият за убийството на Младен Младенов фен на Левски.Филмирането на запалянковците отиде и по-нататък. Нашите привърженици взеха да се побратимяват с агитки от чужбина, вследствие на което започна внос и износ на футболно фенство. Един от резултатите на това дойде в неделя, когато Тоско Бозаджийски от Ботев бе убит от хулигани от ПАОК, след като предния ден бе подкрепял Арис в жълто-черната агитка.Към този момент органите на реда са учудващо пасивни към интернационализирането на запалянковщината.Дали това не е по заръка на политиците, които готвят нещо друго, предстои да разберем.Най-светлият български празник бе осквернен и оцапан в кръв от бой между агитките на Локомотив и Ботев. На 24 май 2003 г. канарчетата трябва да приемат черно-белите в абсолютно безсмислен мач.Нищо не предвещава последвалото грозно меле край Бирената, тъй като градът е почти празен, защото предстоят три почивни дни. Не така обаче мислят двете агитки, които предната вечер се засичат в няколко кръчми и след изпития алкохол се раздават шамари. До сериозен инцидент обаче не се стига.В деня на мача вали проливно няколко пъти, но дори това не успява да охлади страстите. На няколко места около стадион \"Христо Ботев\" стават зверски боеве. Най-свиреп е пред централния вход на Бирената, където отряд жандармеристи близо половин час не може да разтърве биещите се фенове.Линейки с ранени хвърчат към Хирургиите на Пещерско. Боевете по чудо се разминават без жертви. В крайна сметка дербито е отложено за следващия ден заради лошия терен. На 25 май Локо бие Ботев с 2:1 след обрат в последните минути. В този ден не е регистрирано нито едно нарушение на обществения ред.Първият голям бой между фенове на Локомотив и Ботев бе в края на август 2006 година. Красивата пловдивска улица \"Гладстон\" буквално бе превърната в бойно поле от озверели фенове на двата отбора.Някъде около Синдикалния дом бе отворена Кутията на Пандора, която и досега никой не е успял да затвори.В публичното пространство вървят много версии кой пръв е започнал и дали този бой не е бил уговорен по-рано. Любителски камери са запечатили как две големи групи, облечени в черно-бяло и жълто-черно, си налитат.Полицията очевидно е била уведомена за напрежението, но униформените реагират доста късно. Близо 10 минути запалянковците се млатят като за световно, докато дойдат специалните сили на жандармерията. Няколко линейки откарват ранени в дежурните клиники. Сериозно пострадали обаче няма. Остава само злобата, която се излива в следващите боеве.И магистрала \"Тракия\" стана арена на битка между фенове на Локомотив и Ботев. ​Пловдивското дерби търпи нечувано унижение да се играе на стадиона в бургаския квартал \"Лазур\". Жълто-черните домакини разчитат, че ще съберат много фенове край морето, които карат ваканцията си. ​На 1 август \"Лазур\" е в черно-бяло и жълто-черно. Преди самия мач обаче става страхотно меле, което е било уговорено, както се разбра по-късно.Двете агитки се сбиват на 120-ия километър по посока Бургас. Боят трае няколко минути, а от Лаута се хвалят, че противниците им са се предали.Търкалът е щателно заснет от ултрас канал във видеообменна мрежа, собственост на руснака Максим Тук. Същият Тук пристига за двубоя Локо - ЦСКА през есента на 2017 г. Срещата е прекъсната през първото полувреме заради жесток бой, при който окървавеният Максим е пострадал най-сериозно.Източник: в-к Марица", "date": "2020.01.09", "title": "Футбол с дъх на политика"}
{"url": "http://www.cross.bg/bulgariya-potok-kazandzhiev-1622249.html", "text": "/КРОСС/ Газопроводът \"Турски поток\" беше открит на официална церемония в Истанбул от президентите Ердоган, Путин, Вучич и българския премиер Борисов. Какви са ползите за България от новата газова връзка - темата в Сутрешния блок на БНТ коментираха енергийните експерти д-р Любомир Денчев и инж. Христо Казанджиев.Според инж. Казанджиев, негативите от проекта \"Турски поток\" са повече, отколкото ползите.Инж. Христо Казанджиев, енергиен експерт: Ползите са, че се промени входната точка за доставка на руски газ, което, по думите на българските представители, ще доведе до икономия за българските потребители.Проектът открива възможности за доставки на природен газ от Турция за България, което е от огромно значение, но големият проблем е, че опитите в тази посока засега не се случват, допълни инж. Казанджиев.Инж. Христо Казанджиев, енергиен експерт: Голям негатив за България е това, че 90% от капацитета на този \"Балкански поток\" е ангажиран за руски природен газ, което блокира входа за доставки на друг газ.Освен това, България реализира един твърде скъп проект за нейните възможности, категоричен е експертът.Според д-р Любомир Денчев, няма особени поводи за радост от реализирането на \"Турски поток\".Д-р Любомир Денчев, енергиен експерт: Но има един безспорен успех и това е гарантирането на доставките на природен газ за България - и за битовите потребители, и за промишлеността. Като икономист ме притеснява това, че минимум за пет месеца ще загубим средствата, които \"Булгартрансгаз\" получаваше като транзит през Украйна. ", "date": "2020.01.09", "title": "Какви са ползите и негативите от \"Турски поток\" за България"}
{"url": "http://www.cross.bg/detza-sistema-izsledvaniya-1622247.html", "text": "/КРОСС/  Отделението по Неонатология в Аджибадем Сити Клиник Болница Токуда възобновява програмата за безплатен ултразвуков скрининг на новородени.Ехография на нервна система (трансфонтанелна ехография) и на коремни органи са включените изследвания, които ще бъдат провеждани всяка последна събота на месеца. Първата дата е 25 януари 2020 г. Прегледите са предназначени за недоносени деца до 1-год. възраст и за рискови деца (след усложнено раждане, претърпели интензивно лечение), родени на термин до 6-месечна възраст.Необходимо е предварително записване на тел. 02/403 4000, *5544 или 02/403 4928.\"Превантивната програма има за цел да обхване повече преждевременно родени деца и такива, за които се е наложило интензивно лечение. Тя включва изследвания за най-честите усложнения, които развиват тези деца в областта на централната нервна система и отделителната система. Недоносените бебета имат най-голяма необходимост от редовно проследяване, защото много от тези късни усложнения, които те развиват, могат да бъдат успешно лекувани, когато са установени навреме.\", споделя д-р Радка Масларска, началник на отделението по Неонатология на Аджибадем Сити Клиник Болница Токуда.Трансфонтанелната ехография е напълно безвреден неинвазивен метод, който може да даде ценна информация за състоянието на централната нервна система, развитието на мозъка  - отсъствие или наличие на патологични проблеми като отоци, кръвоизливи и други аномалии и отклонения. Чрез ехографията на коремни органи се установява състоянието и развитието на вътрешните органи на бебето, като най-често срещаните проблеми засягат бъбреците и отделителната система. Препоръчително е ултразвуковите изследвания да бъдат извършени до 6 месеца за деца, родени на термин и до 1 година за недоносени бебета.Кампанията за безплатни ултразвукови изследвания на най-малките е традиция в Болница Токуда като периодично се подновява. Датите за провеждане на прегледите в първите месеци на годината са 25 януари и 29 февруари 2020 г. Не са необходими направления, но се препоръчва родителите да носят със себе си епикризи от предишни лечения и налична медицинска документация. ", "date": "2020.01.09", "title": "Безплатен скрининг за рискови новородени всяка последна събота на месеца"}
{"url": "http://www.cross.bg/iran-obyavi-ministerstvo-1622250.html", "text": "/КРОСС/ Иракското външно министерство обяви, че е извикало посланика на Иран в страната, за да протестира срещу иранските ракетни удари по иракски бази. Външното министерство отхвърля атаките и ги смята за нарушение на иракския суверенитет, се казва в официално съобщение.По-рано американският президент Доналд Тръмп обяви, че няма жертви при ракетния обстрел, извършен миналата нощ от Иран. Анализатори разчетоха думите му като спад в напрежението между Вашингтон и Техеран.В обръщение Доналд Тръмп обяви, че ще има нови санкции срещу Иран и прикани НАТО да се ангажира повече с Близкия Изток.Генералният секретар на Алианса Йенс Столтенберг е приел инициативата на американския президент след проведен телефонен разговор между двамата. ", "date": "2020.01.09", "title": "Иракското външно министерство протестира заради ракетните удари на Иран "}
{"url": "http://www.cross.bg/boing-teheran-samoleta-1622251.html", "text": "/КРОСС/ Разбилият се в Техеран украински самолет „Боинг 737-800\" се е запалил още преди да падне на земята, пише в отчета на организацията за гражданска авиация на Иран, предаде БГНЕС.„Самолетът се е запалил във въздуха. По информация на очевидци огънят е бил видим в самолета и се е разпространил по фюзелажа\", се казва в документа.От организацията за гражданска авиация на Иран допълват, че след удара в земята в самолета е избухнал взрив.Припомняме, че вчера рано сутринта самолет „Боинг 737-800\" на „Международни авиолинии на Украйна\", изпълняващ полет от Техеран за Киев, се разби малко след излитането си от летище „Имам Хомейни\".Загинаха всички 176 пътници на борда, включително 11-членният екипаж. По предварителна информация, самолетът се е разбил заради проблеми в двигателя.Иранските власти обявиха, че няма да предадат черните кутии от самолета на компания „Боинг\" и на Съединените щати.Канадският премиер Джъстин Трюдо заяви, че министърът на външните работи на Канада Франсоа-Филип Шампан и иранският му колега Мохамед Джавад Зариф ще обсъдят разследването на катастрофата. ", "date": "2020.01.09", "title": " Техеран обяви първите резултати от разследването на самолетната катастрофа "}
{"url": "http://www.cross.bg/godina-vodesht-minalata-1622233.html", "text": "/КРОСС/ Церемонията за връчване на наградите „Оскар\" и тази година ще бъде без водещ, както се случи и миналата година, предадоха световните агенции. Новината съобщиха нейните организатори, след като са констатирали, че миналата година шоуто без основен водещ протекло много добре, предаде БТА.Връчването на наградите „Оскар\" ще бъде на 9 февруари и ще се излъчва по телевизия Ей Би Си. Липсата на основен водещ на събитието ще позволи да се даде ритъм на спектакъла и да се запази максимална продължителност от 3 часа.Първоначално миналата година шоуто трябваше да бъде водено от Кевин Харт, но той се отказа, след като на яве излязоха негови туитове, възприети като хомофобски. Така шоуто прочете с различни водещи, обявяващи всяка награда и приключи за три часа, което се изрази в определено повишаване на телевизионните зрители. ", "date": "2020.01.09", "title": " \"Оскар\"-ите останаха без водещ отново"}
{"url": "http://www.cross.bg/vuzdyshnoto-poleti-iran-1622232.html", "text": "/КРОСС/ Заради ракетния обстрел от Иран към американски бази в Ирак започват компютърни симулации, които да предвидят преразпределянето на въздушното пространство и трасетата на пътническите полети.Това е необходимо след като десетки големи авиокомпании прекъснаха полетите си над Иран, Ирак и Персийския залив.От българското „Ръководство на въздушното движение\" увериха, че към момента няма закъснели полети и всички пътници достигат дестинациите си безопасно. ", "date": "2020.01.09", "title": "Десетки авиокомпании променят маршрутите си"}
{"url": "http://www.cross.bg/petuk-chasa-vecherta-1622234.html", "text": "От векове януарското пълнолуние носи името на хищника/КРОСС/ „Вълча\" Луна ще изгрее в петък, 10 януари, вечерта. От векове януарското пълнолуние носи името на хищника, тъй като през зимата времето е „диво и непредсказуемо\" като него.В същото време в петък Луната ще попадне в полусянката на Земята и ще наблюдаваме частично затъмнение. Явлението ще започне около 2 часа след изгрева на Луната или около 19 часа българско време. Кулминацията е около 21 часа вечерта, а финалът - преди полунощ. ", "date": "2020.01.09", "title": "„Вълча” Луна изгрява в петък"}
{"url": "http://www.cross.bg/hari-megan-finansovo-1622227.html", "text": "/КРОСС/  Принц Хари и съпругата му Меган Маркъл се отказват от кралските си задължения и привилегии. Двойката обяви това в официалния си профил в Instagram.В съобщението се казва още, че те ще заминат за Северна Америка, където ще работят, за да бъдат финансово независими.\"След много месеци на размишления и дискусии, решихме тази година да направим преход, като издигнем нова роля в тази институция. Възнамеряваме да отстъпи от сцената като членове на кралското семейство и да работим, за да станем финансово независими, докато подкрепяме напълно и изцяло Нейно Величество кралицата\", се казва в изявлението на херцозите на Съсекс. ", "date": "2020.01.09", "title": " Хари и Меган се отказват от кралските си задължения"}
{"url": "http://www.cross.bg/stranata-godina-avstraliya-1622235.html", "text": "/КРОСС/ 2019 г. е била най-топлата и най-суха година в Австралия, откакто се водят подобни статистики. Данните са на националната метеорологична служба.Средните температури в страната през миналата година са били с градус и половина по-високи от обичайните стойности. Така е бил подобрен рекордът от 2013 г.Вече седмици наред по югоизточното крайбрежие на страната бушуват катастрофални горски пожари. ", "date": "2020.01.09", "title": "Австралия отчете най-високите температури през 2019 г."}
{"url": "http://www.cross.bg/televiziyata-zakona-radioto-1622238.html", "text": "/КРОСС/ Съветът за електронни медии ще разгледа на днешното си заседание промени в Закона за радиото и телевизията, внесени от депутати от БСП, които засягат финансирането на Българското национално радио и Българската национална телевизия.Медийният регулатор ще обсъди и допускането на кандидатите за генерален директор на БНР до следващия етап от процедурата по избора.След разглеждането на подалите документи кандидати, в надпреварата за генерален директор на общественото радио участват шестима души - Жени Гаджалова, Антон Митов, Андон Балтаков, Митко Димитров, Даниела Манолова и Александър Велев. Предстои СЕМ да реши кои от тях ще бъдат допуснати за изслушване с концепциите си. Изслушванията са насрочени на 20 и 21 януари, а самият избор - на 22-ри.На днешното си заседание СЕМ ще разгледа и доклад на специализираната си администрация по внесения на 5 декември миналата година от Антон Кутев и група депутати от БСП проект за промени в Закона за радиото и телевизията. С него се предлага нов модел на финансиране на обществените медии, а именно субсидия от държавния бюджет в размер на 1,5 промила от БВП.Подчертава се, че моделът на финансиране не може да е базиран на такса от потребителя, която, на практика, е неприложима по начина, по който е заложена през 1998 г. Вносителите настояват най-сетне да бъде конституиран фонд \"Радио и телевизия\" и именно към него да се превеждат публичните средства. Със специална разпоредба се задължава СЕМ до края на 2020 г. да определи състава на Фонда. ", "date": "2020.01.09", "title": "СЕМ гледа промените в Закона за радиото и телевизията "}
{"url": "http://www.cross.bg/rysiya-rastezh-regiona-1622237.html", "text": "/КРОСС/ Националните проекти, включително по-специално инвестициите в инфраструктура, стимулират икономическия растеж в Русия след 2022 година. Такива прогнози се съдържат в публикувания в януари доклад на Световната банка (СБ) „Перспективи за развитието на световната икономика\". Тази година документът се нарича „Ниски темпове на икономически растеж, политически проблеми\".\"Очаква се в Русия националните проекти, включващи, inter alia, инвестиции в инфраструктура и човешки капитал, да стимулират растеж в период извън прогнозата\", посочват авторите на доклада. Те дават своите оценки до 2022 г. включително.Според експерти, през 2019 г. темпът на икономически растеж на Руската федерация възлиза на 1,2% (показателят не се е променил в сравнение с данните от юни). В същото време СБ влоши прогнозата си за юни за 2020 г. с 0,2 процентни пункта (п.п.) до 1,6%. През 2021 и 2022 г. темпът на растеж на БВП на Руската федерация ще бъде 1,8% (показателят не се е променил в сравнение с данните от юни). \"В Русия по-ниско от очакваното ниво на инвестиции и търговия, съчетано с продължителни международни икономически санкции, забави икономиката до около 1,2%\", се казва в доклада.Докладът посочва забавяне на икономическия растеж в региона на Европа и Централна Азия „до най-ниското ниво от 2% за три години\". \"Това беше отражение на резкия спад на икономическата активност в Турция под влиянието на сериозни сътресения на финансовия пазар през 2018 г., както и в Руската федерация на фона на ниското търсене и намаляването на производството на петрол\", заяви СБ.Както авторите на доклада очакват, „темпът на икономически растеж в региона ще нарасне до 2,6% през 2020 г., при условие че цените на основните стоки се стабилизират, икономическият растеж в еврозоната и икономиката се възстановят в Турция (до 3%) и в Русия (до 1.6%). \" \"Страните от региона, които са износители на енергийни ресурси - Азербайджан, Казахстан и Русия, все още са уязвими от сериозни колебания в световните цени на суровините, особено ако това се случи на фона на нарастваща нестабилност\", казват експертите.В допълнение Световната банка подчертава, че \"допълнителните санкции срещу Русия могат да окажат отрицателно въздействие върху ситуацията в региона, особено в онези страни, където вътрешното търсене зависи от паричните преводи (Централна Азия, Източна Европа, Южен Кавказ)\".Отговаряйки на въпросите на журналистите в сряда по време на телефонен брифинг, директорът на отдела за проучване на перспективите за икономическо развитие на СБ Айхан Косе включи Русия в списъка на осемте развиващи се страни, които „играят важна роля за развитието на глобалната икономика\".През октомври Международният валутен фонд (МВФ) понижи прогнозата за ръста на БВП на Русия през 2019 г. с 0,5 процентни пункта в сравнение с доклада от април - до 1,1%, а през 2020 г. - с 0,2 процентни пункта. до 1,9%. Докладът отбелязва, че ръстът на руската икономика е бил по-слаб от очакванията на МВФ за април, но той ще се възстанови през 2020 г. ", "date": "2020.01.09", "title": "Световната банка заяви, че националните проекти стимулират икономическия растеж в Русия"}
{"url": "http://www.cross.bg/tzena-tarifa-takiva-1622239.html", "text": "/КРОСС/ Таксиметровият бранш настоява за промени, свързани както с тарифите, така и с правилата, по които ще се движат.Пред БНР председателят на Съюз „Такси\" Кирил Ризов подчерта, че започва осма година, в която тарифите и таксите на такситата в София не са коригирани:„За 2019 г. бяха приети минималните тарифи за столицата - 77 ст. дневна и 88 ст. нощна тарифа. Повечето таксита возят на минимални тарифи, независимо от това, че бяха дадени доста пари от Столичния общински съвет. В доклад себестойността на услугата „таксиметров превоз на пътници\" беше обоснована да бъде 1 лв. на 1,10 лв. - за това настоявахме от страна на браншовите организации, но беше гласувано друго\".Затова от бранша настояват:„Да се озаптят и трите такси - първоначална, за повикване и за адрес, т.е. да се сложат в рамка и да има минимални и максимални такси. Когато бъдат сложени в рамки и таксите, тогава от петте параметъра (бел.ред. трите такси и двете тарифи) няма да има нищо, което е извън рамка. Тогава вече таксиметровите компании ще извършат съответните корекции, което не го правят 8 години поред. Цената ще бъде в посока нагоре\".В интервю за предаването \"Преди всички\" на програма \"Хоризонт\" Ризов успокои хората, ползващи услугата, че поскъпването няма да е драстично и даде пример, че за курс от 6 лв. при новите тарифи ще струва най-много 7,5 лв. Предложили са също - първоначалната такса да не може да бъде по-малка от три пъти на минималната тарифа и не повече от три пъти на максималната, посочи той и уточни:„Тъй като минималната дневна тарифа в София е 77 ст. - това означава 2,31 лв. Максималната тарифа е 1,3 лв. - това означава горна граница от 3,9 лв. Колко ще бъде рамката отдолу и отгоре - текат преговори с Министерството на транспорта\".Браншовите организации са предложили още приемане на кодекс за професионална етика на таксиметровия шофьор, както и възможност таксита с клиенти да се движат в бус лентите.Според общинския съветник Владислав Панев - член на транспортната комисия в СОС, вероятно ще се стигне до поскъпване на таксиметровите услуги. По думите му доходите на таксиметровите шофьори изостават спрямо средната тенденция.Няма нужда обаче от такива регулации, категоричен бе Панев пред „Хоризонт\" и обясни:„Не съм привърженик на този регулаторен подход на повишаване или понижаване на цените на каквито и да било услуги. Това, че повечето компании возят на 77 ст. на км е заради това побутване от страна на общината. Когато общината определя една минимална цена, повечето се съобразяват с нея. Според мен много по-добре би било или да няма такива цени, или тъй като държавата вменява на Общинския съвет да определи такива - той да определи минимална цена от 1 ст. и да повиши рязко максималната цена. Максимална цена от 1,3 лв. означава, че много компании не могат да навлязат на този пазар\". ", "date": "2020.01.09", "title": "Таксиметровите шофьори настояват за по-високи цени "}
{"url": "http://www.cross.bg/startup-programata-varna-1622291.html", "text": "/КРОСС/ БДЖ ще осигури безплатното пътуване на група млади хора по повод провеждането на втория стартъп уикенд от програмата „Тийноватор\" за насърчаване на предприемачеството и стартъп културата в българските училища. Събитието се организира от фондация „Прознание\" и Български център по предприемачество.Утре (10-и януари) с влак от Варна до София ще пътуват 29 младежи и 8 ментори-изявени предприемачи. По време на пътуването младите хора ще генерират бизнес-идеи, ще сформират екипи и ще подготвят презентациите си за събитието в столицата.На 11-и януари младежите от Варна ще се включат в стартъп уикенда на програмата „Тийноватор\", в която участват 250 ученици на възраст между 16 и 18 години от училища в София, Варна и Враца. След официалното откриване, младежите ще имат възможност да работят с ментори и да представят своите идеи пред жури от инвеститори.Националният жп превозвач ще осигури и прибирането на учениците до морската столица, след провеждането на мероприятието.Припомняме, че през май миналата година, с подкрепата на „БДЖ-Пътнически превози\" ЕООД и Национална компания „Железопътна инфраструктура\", се проведе първото национално състезание от програмата в спортната зала на Централна гара София.БДЖ традиционно подкрепя инициативи, които стимулират креативното мислене на младите хора и развиването на предприемаческия им потенциал и умения. ", "date": "2020.01.09", "title": "БДЖ ще осигури безплатното пътуване на младежите  от стартъп клубовете „Тийноватор”"}
{"url": "http://www.cross.bg/petkov-potok-bulgariya-1622244.html", "text": "/КРОСС/  „Балкански поток\" няма да е готов до края на май. Това заяви в сутрешния блок на БТВ „Тази сутрин\" лидерът на АБВ Румен Петков. По думите му страната ни е пропуснала възможността церемонията по откриването на „Турски поток\" да бъде в България, а проектът да се казва „Южен поток\". Това се случи благодарение на дуета Станишев - Борисов. Пропуснахме възможността България да е пряката точка на влизане на руски газ в Европа. Всички приказки, че ще спестим 70 млн. и ще спечелим 5% са нелепи, ние предупредихме, че тръбата няма да се изгради навреме, каза Петков. Като причина за забавянето лидерът на АБВ изтъкна „обслужване на украински интереси\". По думите му страната ни губи 200 млн. лв. от преносни такси. Той добави, че „Балкански поток\" ще гарантира газовата сигурност на България. Миналата година януари и премиерът, и министърът на енергетиката обявиха, че до декември ще бъдем готови. Обясненията за европейските процедури и защитата на интересите са нелепи. Нима на 31 януари не са съществували тези процедури. Защо ни трябваше да лъжем едновременно и Сърбия, и Унгария, и Русия, и Турция? Проблемът е, че с еднакъв ентусиазъм лъжем и Щатите, и Русия - нищо не се прави на точката между Гърция и Сърбия, където трябва да мине тръбата, коментира още той.Румен Петков добави още, че по голяма част от трасето не се работи и не са положени тръбите за газовата връзка. Според него страната ни има само една машина за заваряване на тръби, така че на ден не могат да се изграждат повече от 2,5 км от трасето. Лидерът на АБВ каза още, че партията му настоява за отстраняване на ръководството на „Булгаргаз\". Политикът коментира още водната криза в Перник. Той посочи, че до края на деня от АБВ ще внесат сигнал в прокуратурата срещу министъра на околната среда и водите Нено Димов.Сигналът е подплатен много солидно, защото нашата мотивация е, че министър Димов със своето бездействие съсипа живота на 100 хил. души в Перник, каза Петков и показа справки от 2018 година и 2019 година за обемът на водата в яз. „Студена\".БТВ, „Тази сутрин\"  ", "date": "2020.01.09", "title": " Румен Петков: „Балкански поток“ няма да е готов до края на май"}
{"url": "http://www.cross.bg/protzenta-godina-rastezh-1622240.html", "text": "/КРОСС/ Световната банка прогнозира скромен икономически растеж за тази година, предадоха световните агенции, като се позоваха на прогнозите на СБ за 2020 г.Банката предупреждава, че редица рискове могат да опровергаят прогнозите, включително възможността за подновяване на търговската вражда между двете най-големи икономики в света, визирайки САЩ и Китай, отбелязва \"Асошиейтед прес\".В актуализираните прогнози за икономиката през 2020 г., публикувани вечерта на 8 януари, СБ смята, че глобалната икономика ще нарасне с 2,5 процента. Това е леко повишение в сравнение с 2,4-те процента миналата година, Но е доста голям спад в сравнение с 3-процентния растеж през 2017 г. и 2018 г.Предишните прогнози на банката за изминалата година и за настоящата година бяха публикувани през юни. Според тях тогава за тази година се очакваше растежът да е с 0,2 % по-висок от обявения днес. През юни СБ прогнозира за 2020 г. растеж от 2,7 процента, а за 2021 г. растеж от 2,8 процента. За 2022 г. пък беше прогнозиран тогава растеж от 2,7 процента, припомня АП.Рисковете, които могат да имат негативно въздействие върху икономиката, продължават да съществуват. Възстановяването е крехко. Несигурността оказа влияние върху доверието, търговията и инвестициите, които са критично важни за растежа, заяви вицепрезидентката на СБ Джейла Пазарбазиоглу.За САЩ СБ прогнозира растеж на БВП от 1,8 процента през 2020 г., което е забавяне в сравнение с 2,3-те процента през 2019 г. После ще има ново забавяне до 1,7 процента пред 2021 г. и 2022 г. Тези прогнози са доста по-ниски от над 3-процентния растеж, обещан от Тръмп посредством програмата му за намаляване на данъците и дерегулации.За Европа СБ прогнозира 1 процент растеж за 2020, а за 2021 г. и 2022 г. - 1,3 процента. Миналата година растежът беше 1,1 процента.Според новите прогнози Китай ще отчете растеж от 5,9 процента тази година, 5,8 процента догодина и 5,7 процента през 2022 г. Това ще бъде периода с най-слаб растеж на китайската икономика от началото на 90-те години досега. Растежът както в Китай, така и в САЩ пострада от несигурността, свързана с наказателните мита, които двете страни си наложиха взаимно в разгара на търговската война помежду си.Растежът на всички напреднали икономики се очаква да е 1,4 процента тази година, което е по-малко в сравнение с 1,8-те процента миналата година. Растежът в нововъзникващите пазарни икономики се очаква да се ускори до 4,1 процента тази година, но този растеж няма да е еднакъв сред всички икономики от тази група. Прогнозира се скок за по-големите икономики в групата като Аржентина, Бразилия и Индия.За Русия прогнозата за тази година е 1,6 процента, допълва ТАСС. А за Турция - 3.Според прогнозите на СБ растежът на глобалната търговия се е забавил от 4 процента през 2018 г. до едва 1,4 процента миналата година, което е най-слабото постижение от финансовата криза през 2008 г. досега. За настоящата година се прогнозира растеж от 1,9 процента в търговията.Според прогнозите на СБ средната цена на петрола през 2020 г. и 2021 г. ще се понижи до 59 долара за барел, допълва ТАСС. ", "date": "2020.01.09", "title": "Световната банка прогнозира ръст от 2,5 % на глобалната икономика "}
{"url": "http://www.cross.bg/transport-poletite-yanyari-1622236.html", "text": "/КРОСС/ Във връзка с продължаващата от 5 декември 2019 г. национална стачка във Франция, синдикалните организации са обявили ново мобилизиране от 9 до 11 януари 2020 г. По информация на българското посолство в Париж стачните действия ще засегнат обществения транспорт, включително и полетите, както и училища, болници, рафинерии и бензиностанции. Авиокомпанията „Еър франс\" предупреждава, че има риск полетите на къси и на средни дестинации да бъдат анулирани, но уверява, че стачката няма да се отрази върху полетите на дълги дестинации. Превозвачът предлага безплатна замяна на полета при определени условия. Стачните действия на 9 януари - 11 януари 2020 г. ще засегнат и голяма част от обществения транспорт в страната - автобуси, метро и влакове.Синдикалните организации са призовали също така за блокиране на рафинериите във Франция, което е възможно да доведе до недостиг на гориво на бензиностанциите. Обявено е и провеждането на голяма манифестация в Париж на 11 януари 2020 г.МВнР препоръчва на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на обществения транспорт, както и анулиране на полетите от и за страната. При подготовка на пътуване съветваме сънародниците ни да предвидят и осигурят алтернативен транспорт за придвижване от и до летищата и да се информират за актуалната обстановка на място, като спазват инструкциите и указанията на съответните транспортни компании и на местните власти.При необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93. ", "date": "2020.01.09", "title": "Нови стачки във Франция застрашават и въздушния транспорт "}
{"url": "http://www.cross.bg/iran-intzidenta-dyshi-1622228.html", "text": "/КРОСС/ В Украйна днес е ден на траур за жертвите на самолетната катастрофа в Иран. „Боинг 737\" на Украинските авиолинии се разби вчера малко след излитането си от летището в Техеран. Всички 176 души на борда загинаха.Засега не са установени причините за инцидента, но по всяка вероятност става дума за техническа неизправност. Напрежението между Съединените щати и Иран обаче може да попречи на разследването на катастрофата. ", "date": "2020.01.09", "title": "Ден на траур в Украйна заради самолетната катастрофа в Иран"}
{"url": "http://www.cross.bg/sigyrnost-radev-rymen-1622230.html", "text": "/КРОСС/ Извънредно заседание на Консултативния съвет за национална сигурност свиква президентът Румен Радев. Поводът е конфликтът между САЩ и Иран. Заседанието е насрочено за днес от 10.00 часа на „Дондуков\" 2,Темата на извънредния съвет е формулирана така: „Възможни рискове и заплахи за националната сигурност в контекста на усложнена среда на сигурност в Близкия изток\". ", "date": "2020.01.09", "title": " Президентът свиква КСНС заради ситуацията в Близкия изток"}
{"url": "http://www.cross.bg/gradysa-godina-tzelziii-1622223.html", "text": "/КРОСС/  2019 година е втората най-топла, регистрирана някога, оповести Европейската служба за климатичните промени \"Коперник\", цитирана от Франс прес. С 2019 г. приключва най-топлото десетилетие.Изминалата година е на второ място, като е изпреварена само с 0,04 градуса Целзий от 2016 г. - най-топлата година, белязана от феномена Ел Ниньо. Според данни на НАСА, през 2016 г.изключителната интензивност на Ел Ниньо е повишила глобалните температури с 0,2 градуса Целзий.Последната петилетка е най-топлата, като живачният стълб е надхвърлил с 1,1-1,2 градуса Целзий температурите през прединдустриалната епоха, уточниха от службата. Десетилетието от 2010 г. до 2019 г. е най-топлото, откакто службата събира данни за температурните промени.През 2019 г. температурата е надхвърлила с 0,6 градуса Целзий средните стойности за периода 1981 - 2010 г.От службата потвърдиха, че концентрацията на въглероден диоксид в атмосферата е продължила да се увеличава през 2019 г. ", "date": "2020.01.09", "title": "2019 година е била втората най-топла в света "}
{"url": "http://www.cross.bg/zhivotni-miliona-miliard-1622222.html", "text": "/КРОСС/  Поне един милиард животни са унищожени от пожарите в Австралия от септември м.г. досега според местен еколог, съобщи ДПА.Проф. Крис Дикман от университета в Сидни промени оценката си за засегнатите от пожарите животни. Според него само в Нов Южен Уелс са загинали над 800 милиона животни, а на територията на страната - общо над един милиард. Пожарите в Австралия опустошиха над 10,7 милиона хектара земя - територия, по-голяма от Португалия. Загинаха най-малко 25-има души, хиляди жилища са унищожени.Миналата седмица Дикман съобщи, че над 480 милиона животни са убити от пожарите в Нов Южен Уелс - най-гъсто населения щат в страната, където са изгорели повече от пет милиона хектара.Новата оценка за поне един милиард убити животни се основава на доклад от 2007 г. на Световния фонд за дивата природа за гъстотата на популацията на диви животни. Тъй като изчисленията в доклада се базират на \"преднамерено силно консервативни оценки\", точните данни за смъртността вероятно са значително по-високи, смята Дикман. ", "date": "2020.01.09", "title": "Пожарите в Австралия убиха милиард животни "}
{"url": "http://www.cross.bg/gradysa-slunchevo-predimno-1622229.html", "text": "/КРОСС/ Атмосферното налягане ще се понижи, но ще остане по-високо от средното за месеца.През деня ще бъде предимно слънчево. В Дунавската равнина ще духа слаб западен вятър. Максималните температури ще се повишат и ще бъдат 4-9 градуса, в София - около 5 градуса.Над Черноморието ще бъде предимно слънчево. Ще духа слаб западен вятър. Максималните температури ще бъдат между 5 и 8 градуса. Температурата на морската вода ще бъде 7-10 градуса. Вълнението на морето ще бъде около 2 бала.Над планините ще бъде предимно слънчево. Ще духа умерен вятър от север-северозапад. Ще се затопли, като максималната температура на височина 1200 м ще бъде около 4 градуса, на 2000 м - около 0 градуса.В петък ще се задържи предимно слънчево, със слаб западен вятър. Затоплянето ще продължи.В събота също ще остане сравнително топло за периода, но облачността ще се увеличава, а вятърът ще стане северозападен и ще се усили до умерен. ", "date": "2020.01.09", "title": "Слънцето остава и в четвъртък "}
{"url": "http://www.cross.bg/solyn-bozadzhiiiski-beshe-1622231.html", "text": "/КРОСС/ В Солун  започват разпити на двамата футболни фенове, които бяха задържани заради смъртта на българина Тоско Бозаджийски, съобщи NOVA.Жената, която реално е прегазила Бозаджийски, първоначално беше освободена. След като аутопсията показа, че автомобилът й е фактическият причинител на смъртта, е възможно срещу нея да бъдат повдигнати нови обвинения.Тоско Бозаджийски почина в Солун в неделя след като първо беше пребит от гръцките ултраси на ПАОК, а след това беше ударен от автомобил в опит да избяга. ", "date": "2020.01.09", "title": "Започнаха разпитите на задържаните за убийството на българина в Солун "}
{"url": "http://www.cross.bg/dolara-miliona-miliard-1622224.html", "text": "/КРОСС/  В рамките на 2020 г. Роджър Федерер ще стане четвъртият спортист в историята, който минава границата от 1 милиард долара по приходи по време на кариерата си.Швейцарецът е най-добре печелещият в тениса от поне десетилетие, но парите влизат по сметките му в много по-сериозни количества от други източници.Рекламата, личните бизнес проекти, договорните отношения с големи компании, в които влиза в сътрудничество, далеч надхвърлят това, което е спечелил с ракетата в ръка.Според швейцарския в. \"Блик\", състоянието на Федерер към края на 2019-а е било около 927 милиона долара, като в него са включени и стойностите на недвижимите имоти, които притежава. Специализираната медия \"Форбс\" изчислява само спортните и рекламните му приходи на около 500 милиона долара.Тук не са включени обаче проектът му с компанията за екипировка Uniqlo и инвестираните в имущество пари. А само контрактът с японската фирма е за около 300 милиона долара, като ролята на Роджър е далеч по-голяма от тази на рекламно лице. Той е активен ръководител на проекти на компанията, както и нейн посланик в спорта и обществото.Наградните фондове в тениса са му донесли около 118 милиона долара за близо 20 години на корта. Само през миналата година, от тенис и спонсорски контракти, Федерер е декларирал приходи от 93.7 милиона долара.Ако запази темповете и през 2020-а (а се очаква дори посоката да е нагоре), Маестрото ще завърши годината с над 1 милиард долара като състояние.Ето ги само някои от мегакомпаниите, които имат договори с най-разпознаваемото лице на тениса, а вероятно - и на спорта по света, редом с Меси, Роналдо и Леброн Джеймс:Mercedes-Benz, Lindt, Barilla, Wilson, Credit Suisse, Rolex, Jura, Moet & Chandon, Sunrise and NetJets.Доста солидно портфолио, което носи страхотни пари в сметките на най-голямото име в тениса. Напълно обяснимо при огромната популярност и успехи на човека с 20 титли от Големия шлем.Другите трима спортисти, за които (колкото и да не е официално) се смята, че са минали границата от 1 милиард долара, са Майкъл Джордан, Тайгър Уудс и Флойд Мейуедър.Баскетболната икона влезе в клуба на милиардерите след края на кариерата му, благодарение на невероятните приходи на марката му в сътрудничество с гиганта Nike. Боксьорът Мейуедър, наричан Парите, стигна милиард някъде около края на активната му състезателна кариера. И той вече е \"бивш\".Единственият действащ състезател е голфърът Уудс, който печели по стотина милиона на година само от рекламните си ангажименти, а личният му бизнес извън спорта носи поне още толкова. ", "date": "2020.01.09", "title": "До края на 2020 г. Федерер ще стане четвъртият спортист-милиардер"}
{"url": "http://www.cross.bg/chasa-monitor-telegraf-1622225.html", "text": "КРОСС/  „Турски поток\" към 53 млн. европейциБизнесменът Валентин Златев обвини кмета на Ботевград, че се краде вода за 10 млн. леваБез да убие нито един американец, Иран атакува 2 US бази, но самолет погреба 176 невинни в ТехеранМинаваме на домашна лютеница от нетаПреговаряме със САЩ за по-ниски цени на газаХарчим за транспорт по една средна заплата годишно8000 кукери горят със СурваВаксината за варицела става задължителна  Решение за US визите до 1 г. чака Борисов от ВашингтонНапролет обявяват търг за още 6 км метро през „Слатина\"Как ще изглежда акрополът на Пловдив след реставрация за 10 млн. леваХлябът поскъпваВдигат тройно тарифата за повикване на такси  Михаел  Бибарич, независим ръководител на проекти:България внедрява толсистема  от последно поколение, за която потребителите трябва да са подготвениНиколай Василев, икономист:Не е опасно, ако скочат малко цените заради криза с Иран, по-лошо е, ако замрат инвестиции и търговияВладимир Тодоров, Асоциация на пострадалите при катастрофи: Децата от втората смяна да са със светлоотразителни жилеткиБизнесменът Валентин Златев пред Би Ти Ви: „На територията на Ботевград действа организирана престъпна група“Председателят на Българската асоциация по водите инж. Иван Иванов пред „Труд\": \"Който краде вода, да лежи в затвора\" Пресъхналата политикаОх, на бабаИран сменя терора с ракетиФутболист №1 Димитър Илиев: \"Да получа приза от Бербо бе черешката\"Пернишкият капитализъм   ", "date": "2020.01.09", "title": "Преглед на вестниците "}
{"url": "http://www.cross.bg/kraii-yslygi-testove-1622226.html", "text": "/КРОСС/  И вторият национален доставчик на услуги, който подписа договори с  Агенция „Пътна инфраструктура\" (АПИ) по новите Общи условия - „Конкорд Смарт Инфраструктура\" АД, премина успешно интеграционните тестове от край до край за оперативна съвместимост с електронната система за събиране на пътни такси за изминато разстояние - тол, оперирана и поддържана от  АПИ. Както по-рано съобщихме, интеграционните тестове с „Конкорд Смарт Инфраструктура\" АД се проведоха днес - 8 януари. Интеграционните изпитвания премина успешно и другият регистриран доставчик на услуги „Интелигентни трафик системи\" АД.Това дава възможност на двете дружества за предварителни регистрации за оборудване на автопарка на превозвачите с бордови устройства, както и да започнат подготовка за сключване на договори с тях. Те ще влязат в сила, когато тол системата за товарните превозни средства над 3,5 тона бъде въведена в търговска експлоатация. Процедурата за доказване на оперативна съвместимост за нуждите на тол системата се състои от три етапа. Първият включва оценка на съответствието и разглеждане по допустимост на подадените документи. Вторият етап включва интеграционни тестове от край до край, а третият етап - приложни тестове от край до край с бордови устройства, които ще функционират в реална среда. „Интелигентни трафик системи\" АД и „Конкорд Смарт Инфраструктура\" АД преминаха успешно втория етап от процедурата. Другите два регистрирани национални доставчика на услуги „Телетол\" АД и „Иком\" ООД все още не са подписали договори по новите Общи условия на АПИ. Дружеството „Телетол\" има договор с АПИ за предоставяне на тол услуги по действащите до 29 ноември 2019 г. Общи условия на АПИ, но предстои да потвърди промените в условията. „Иком\" ООД трябва да предостави допълнителни документи за сключване на договор. След подписването на договори двете дружества ще могат да влязат в процедура за интегриране със системата на АПИ.", "date": "2020.01.09", "title": "Втори доставчик на услуги премина успешно тестовете за оперативна съвместимост с тол системата"}
{"url": "http://www.cross.bg/chasa-izlozhba-otkrita-1622221.html", "text": "/КРОСС/София.От 10.00 часа на „Дондуков\"2 президентът Румен Радев свиква заседание на Консултативния съвет за национална сигурност на тема: „Възможни рискове и заплахи за националната сигурност в контекста на усложнената среда на сигурност в Близкия изток\".***София.От 10.00 часа в конферентната зала в Дома на Европа на ул. „Г.С. Раковски\" 124 ще се проведе пресконференция за състоянието на здравеопазването в ЕС.***София.От 18.00 часа в Националния антропологичен музей, ще бъде открита изложбата „Кремиковският манастир Св. Вмчк. Георги Победоносец - известен, но и непознат\".***София.От 19:00 часа в галерия „Синтезис\", ще бъде открита авторската изложба \"ВИК\" на популярния фотограф Димитри Стефанов.***Благоевград.От 13:30 часа в зала №5 на общината, ще се проведе пресконференция на кмета инж. Румен Томов.***Благоевград.От 17.30 часа в Арт-салона на Радио Благоевград, ще бъде открита фотоизложба в памет на дългогодишния кореспондент на БТА в Благоевград Емил Михайлов.***БургасОт 18.00 часа в Арт галерия „Неси\" ще бъде открита изложба на Дора Славова. ***Велико Търново.От 11.00 часа в Регионалния исторически музей във Велико Търново ще се проведе пресконференция, на която ще бъдат представени археологическите находки от богатата надгробна могила, разкрита край Лясковец.***Велико Търново.От 14.00 часа в Белодробната болница „Д-р Треймън\" Ротари клуб-Велико Търново ще дари на лечебното заведение модерен бронхоскоб.***Добрич.От 17.30 часа в Художествена галерия - Добрич, ще бъде представена премиерата на книгата „Да ти кажа, че те обичам\" (есета и разкази) от Драгни Драгнев.***Пловдив.В 17.30 часа във фоайето на ДК „Борис Христов\"ще се състои откриването на фотографска изложба на преподаватели и студенти от Академия за музикално, танцово и изобразително изкуство „проф. Асен Диамандиев\" и изложба на ученици от Национална художествена гимназия „Цанко Лавренов\" и Национална гимназия за сценични и екранни изкуства.***Русе.От 12.00 часа в двора на Флотската кула на ул. „Тодор Минков\" № 12 пред паметната плоча на капитан-лейтенант Александър Конкевич ще бъдат поднесени венци и цветя по повод 139-та годишнина от създаването на Първото морско и техническо училище в България.***Стара Загора.От 18.00 часа в РБ „Захарий Княжески\", ще бъде представена премиерата на филма ‚Песен за човека\" - студентски пълнометражен филм за великия български поет Никола Й. Вапцаров.***Разград.От 14.00 часа в зала 712 на Областна администрация ще се проведе заседание на Областната епизоотична комисия. ", "date": "2020.01.09", "title": "Предстоящи събития на 9 януари"}
{"url": "http://www.cross.bg/temi-i-gosti-v-sytreshnite-blokove-na-televiziite-1622220.html", "text": "/КРОСС/ Тема: Газови връзки - какво си казаха лидерите в Турция?Тема: Докъде ще стигне конфронтацията в Близкия изток? - коментар на Милен Керемедчиев и Мартин Табаков;Тема: Появиха се непубликувани творби и документи на Яворов - какво е значението им? - коментар на проф. Михаил Неделчев;Тема: Нови предавания и нови идеи в БНТ - генералният директор Емил Кошлуков и директорът на Народния театър Мариус Донкин;Тема: Кой бетонира моста на Колю Фичето в родния му град Дряново. Грубо посегателство върху културното наследство или неотложен ремонт?Тема: Война или мир? След ударите между САЩ и Иран  - има ли рискове и заплахи за нас? Говорят Елена Поптодорова и Ивайло Калфин.Тема: 176 души загинаха в самолетна катастрофа. Накъде водят следите на разследването?Тема: Изгубени в бюрократичен лабиринт? Защо млада жена остава без животоподдържащо лечение?Тема: В \"Дръжте крадеца\" - нападение и обир в пловдивски магазин. И още - мним служител на офис изнася 10 лаптопа от фирма за софтуер.Тема: Обвиненият за убийството на 7-годишната Кристин от Сотиря застава пред Темида. На живо - ще има ли присъда?Тема: Плащаш винетка за своя автомобил, издават електронния стикер - на друг. Измама или грешка в системата за пътни такси - проверка в „На твоя страна\".  ", "date": "2020.01.09", "title": "Теми и гости в сутрешните блокове на телевизиите"}
{"url": "http://www.cross.bg/pisatel-stefan-biznesmen-1622118.html", "text": "/КРОСС/Бойко Василев, журналистБойко Пенков, зам.-министър на здравеопазванетоВаско Жеков, писателВенцислав Мартинов, хуморист, режисьорЕкатерина Бончева, член на Комисията по досиетатаКостадин Бонев, режисьорДоц. д-р Райна Николова, медиен експертРосен Кожухаров, юрист, бивш главен секретар на президента ПлевнелиевСветлин Михайлов, юристСтефан Личев, бизнесмен и политикПроф. Стефан Брезински, езиковедТодор Скримов, волейболистЦветан Северски, писателЯвор Милушев, актьор, бивш депутатВетко Арабаджиев, бизнесменНина Добрев, актриса ", "date": "2020.01.09", "title": "Рождениците на 9 януари"}
{"url": "http://www.cross.bg/edinstvenata-lyubov-1622106.html", "text": "/КРОСС/ Единствената любов, която продължава вечно, е неизживяната.Силвия Кристъл ", "date": "2020.01.09", "title": "Единствената любов"}
{"url": "http://www.cross.bg/polievkt-nearh-kazal-1622112.html", "text": "/КРОСС/ По времето на Деций и Валериан в град Мелитин, в арменската земя, живели двама уважавани войници, Неарх и Полиевкт, които така се обичали един друг, както рядко се случва и между едноутробни братя: те били един за друг живот и дихание. Неарх бил християнин, твърд във вярата, верен изпълнител на закона Господен, а Полиевкт - езичник, още непросветен от светлината на истинската вяра. Но живеел според християнските обичаи и се подвизавал в различни добродетели, бил тъй да се каже плодовита маслина. Оставало само да се приобщи към Христовата Църква. Неарх се стараел да го обърне към християнската вяра, често му четял Божествените писания и му говорел за Единия истинен Бог, като в същото време му показвал суетата и мерзостта на идолопоклонството. Но още не бил настъпил часът за обръщането и спасението му, определен от Бога. Един ден по улиците и тържищата започнали да разгласяват безбожна заповед на нечестивите царе, които призовавали всички да се поклонят на мерзките богове и заплашвали с мъки и смъртно наказание ония, които не се подчинят. Неарх, като верен Христов раб, започнал да се готви за смърт, но скърбял за другаря си Полиевкт, когото все се надявал да види като християнин. Скърбял, защото мислел, че от страх пред заплахите на царя той ще си остане невярващ и така ще се лиши от вечно спасение. Скръбта и плачът наложили своя отпечатък върху лицето на Неарх, чийто вид издавал душевно смущение. Като го видял толкова смутен, Полиевкт започнал да го разпитва защо скърби и понеже не му отговарял, и той се натъжил от съчувствие към страданието на приятеля си. Накрая започнал настоятелно да го разпитва:- Да не съм те обидил с нещо? В какво съм виновен? Какво ужасно нещо направих, че не искаш да простиш на приятеля си?Тогава Неарх заплакал, въздъхнал дълбоко и казал:- Щом си помисля, приятелю, че идва краят на нашата обич и дружба, унивам и душата ми се изпълва със скръб.Като чул това, Полиевкт се огорчил много и казал:- Как така, приятелю? Защо говориш невъзможни неща? Какво може да прекъсне нашата обич, когато и смъртта не е в състояние да ни раздели?- Скъпи друже, угнетен съм до дън душа, че нашата раздяла може да стане от нещо по-лошо от естествената смърт.Полиевкт не разбрал думите му, прегърнал силно приятеля си и още по-настойчиво взел да го моли:- Кажи, Неарх, обясни ми какво искаш да кажеш за нашата раздяла? Не мога да понасям повече мълчанието ти. Ако продължаваш да мълчиш и не ми кажеш, ей сега ще ме видиш мъртъв.Тогава Неарх му рекъл:- Скъпи Полиевкт, ще ни раздели указът на царя, който разгласят навсякъде, защото аз принадлежа на християнската вяра, а ти - на езическата. И когато ме поведат на смърт, ти ще се откажеш от мен и ще ме изоставиш.Като чул това, благоразумният Полиевкт веднага разбрал какво иска Неарх и понеже бил просветен от Божията благодат, умът му се насочил към божественото. Спомнил си видението, което имал преди няколко дни и казал:- Не бой се, скъпи друже! Не ще се разделим с теб, защото видях насън Христа, на Когото ти служиш и Който се приближи до мен, сне старата ми дреха и ме облече в друга, нова, прекрасна и драгоценна, със златна украса. Даде ми и крилат кон.Като чул това, Неарх се зарадвал и му обяснил, че събличането на старата дреха и обличането на новата означава промяна в живота към по-добро.- Предстои ти да изоставиш езическото безчестие и да се облечеш в Христа чрез истинската вяра. Крилатият кон означава скорошно преминаване на небето.После промълвил:- Ето, ти вече позна Христа, Истинския Бог!Полиевкт отвърнал:- А кога не съм го познавал? Не гореше ли сърцето ми, когато ми разказваше за Него? Не се ли чудех на словата Му, когато ми четеше Светото Евангелие? Нямах само християнско име, но вътрешно бях вече християнин, защото все мислех как да оставя суетните идоли и да стана раб на Господа Иисуса Христа. Защо се бавим, Неарх? Да докажем на дело нашата преданост към Христа!Неарх се наслаждавал на думите му и се радвал, но понеже се опасявал да не би приятелят му да започне да съжалява за имот, жена и деца, както и за живота си, започнал да му говори за суетността на този свят и да му описва незримите блага и небесната слава.- За мен, Полиевкт, нито богатство, ни слава, нито воинска чест, нищо мирско не ми е тъй скъпо и желано, като живота в Иисус Христос: само него желая и всичко друго ми се струва нищожно.Полиевкт сякаш да го изпита, казал:- Нима не са ти скъпи почестите на воинското звание?Неарх отвърнал:- Ти, Полиевкт, може би още не можеш да си представиш истинската чест, слава и вечното блаженство, които Господ е приготвил за рабите Си.- Защо смяташ, че нямам понятие за славата, честта и блаженството, които Христос ни е приготвил на небето? Мисля, че съм те изпреварил в това отношение, защото вече получих, както ти казах, във видението царско наметало. Искам обаче да те попитам нещо: може ли човек, който не е приел християнските тайнства, да пристъпи към Христа и да бъде Негов воин?- Не се съмнявай, верни друже, защото \"Бог може от... камъни да въздигне чеда Аврааму\" (Мат. 3:9). Той отваря вратите на милосърдието Си пред всеки, който Го търси, и на работниците, дошли в последния час на лозето, плаща толкова, колкото и на ония, които са се трудили цял ден (ср. притчата за работниците на лозето, Еванг. от Матея, 20:1-16, бел.ред.). По същия начин Той отворил рая за разбойника, разпнат на кръста, и след краткото изповедничество на вярата му дал такава награда, за която други е трябвало да се потрудят много.Като чул това, Полиевкт казал:- Слава на Христа, Истинския Бог! От този момент напускам мирската суета и изповядвам, че съм раб Христов, на Когото ще служа, както Той ми заповяда. Ще ида да прочета царския указ, издаден против християните и против моя Господ и Бог, Иисус Христос.С тези думи Полиевкт отишъл на площада и след като прочел царския указ, го заплюл и го накъсал пред народа. После, като видял, че носят в капището идоли, пред които хората се кланяли, отначало взел да се смее на езическото безумие, после като се престорил, че иска да се поклони, започнал да ги чупи в земята като глинени съдове. Разбил на парчета дванадесет езически идола. В това време дошъл тъстът на Полиевкт - Феликс, когото царят натоварил да преследва християните. Като видял отломките от боговете си, той се опечалил много и казал със стон:- Горко ми! Сега се лиших най-неочаквано от чадата си, защото ни боговете, нито хората ще помилват Полиевкт, който извърши това.А Полиевкт, като се радвал за съкрушението на бездушните идоли, казал на тъста си:- Защо се смущаваш, татко? Аз ти показах на дело колко са безсилни вашите богове. Ако имаш и други, нека ги донесат и ще видиш как Христовите раби ще ги съкрушат.- Нашите всемогъщи царе са заповядали такива като теб да бъдат наказвани веднага и те чака смърт, другояче не може да бъде, защото царската заповед е неотменна. Но ще проявя към теб снизхождение - можеш да си отидеш вкъщи и да се простиш с жена си и с децата.- Как мога да жаля за жена и деца - възразил светецът, - когато пренебрегнах земното и търся небесното, когато мисля за вечността? Ако дъщеря ти иска да ме последва, ще бъде блажена, ако ли не, ще погине заедно с вашите богове.Като чул това, Феликс заплакал за зет си и му казал:- Горко ми, любими мой сине, Полиевкт! И тебе е подмамила омагьосващата сила на Христа.- Не крия, че Христос ме призова да позная истината. С божествената Си всесилна десница Той ме изведе от мрак на светлина, от смърт към живот, изведе ме от заблудата на правия път и ме удостои да бъда причислен към войнството Му.Щом казал това, мъчителите го хванали и започнали да го бият през устата, но той не им обръщал внимание. Тогава дошла и жена му и започнала да го оплаква заедно с баща си. А светецът казал на тъста си:- О, беззаконен служителю на скверните идоли, защо с твоите сълзи и със сълзите на дъщеря си искаш да ме прелъстиш и да отпадна от Христовата вяра? Защо плачеш за Полиевкт, когато би трябвало да плачеш много повече за себе си, защото, като служиш на земните царе, се обричаш на вечен огън.Жена му, Павлина, му казала, ридаейки:- Какво е станало с теб, любими мой съпруже? Какво те накара да разбиеш нашите дванадесет бога?Светецът отвърнал усмихнат:- Ако аз сам победих и разбих твоите дванадесет бога, тогава към кого ще прибегнеш за помощ - ти вече нямаш богове. Послушай ме, Павлина, и се обърни към Единия истинен Бог, Който живее на небесата. Поклони му се и замени земния живот за вечен.Като слушали думите на светеца към жена му, мнозина от езичниците, които ги били наобиколили, се услаждали от тях, проумявали истината, душите им се изпълвали с умиление и те се обръщали към Христа. Градските съдии и съветниците се събрали и изправили на съд свети Полиевкт. И с добро, и с лошо се опитвали да го обърнат пак към идолите. Опитите им не успели и го осъдили на смърт чрез посичане.Той тръгнал на смърт с неизказана радост. Обяснявал на народа, който го съпровождал, че един лъчезарен юноша го наставлява и му говори да забрави всичко земно. Но освен него никой друг не го виждал. Като съзрял сред тълпата блажения Неарх, своя приятел и отец във вярата, той му извикал:- Прощавай, скъпи друже, и не забравяй нашия съюз на любовта!Като казал това, склонил святата си глава под меча и се кръстил в собствената си кръв, умирайки за Иисуса Христа (това станало през 295 г., бел. ред.).Свети Полиевкт бил първият мъченик в арменския град Мелитин и смъртта му спомогнала за умножението на воинствуващата Църква и за попълване на тържествуващата за слава и чест на Христа Бога, Който е Глава и на едната, и на другата, на Когото заедно с Отца и Светия Дух подобава всяка чест и слава във вечни векове. Амин.Жития на светиите, преведени на български език от църковно-славянския текст на Чети-минеите на св. Димитрий РостовскиСвети Петър бил брат на Василий Велики, десети и последен син на родителите си. Особено голямо участие във възпитанието му взела по-голямата му сестра Макрина. Тя му дала най-възвишеното познание, като от ранна възраст насочвала ума му към изучаване на Божието Слово. Благодарение на грижите на Макрина, юношата станал толкова добродетелен, че по думите на брат си, Григорий Нисийски, \"в живота си след това бил, струва ми се, не по-долу от Василий Велики по добродетели.\"Когато Петър станал на възраст, свети Василий, който бил епископ на Кесария Кападокийска, го ръкоположил за презвитер. Впоследствие свети Петър бил поставен за епископ на Севастия Арменска. Като епископ той присъствувал на II Вселенски събор против Македоний* през 381 г. в Константинопол. Починал в края на IV век.* Македоний бил патриарх на Константинопол с прекъсване от 341 до 360 г. Той бил основоположник на ерес, която изопачавала учението за Светия Дух. Той не признавал Светия Дух за Бог, а Го смятал за творение, което не взема участие в Божеството и славата на Отца и Сина. II Вселенски събор през 381 г. осъдил тази ерес и потвърдил православното учение за Светия Дух като за Истински Бог. Освен това на този събор бил преразгледан никейският Символ на вярата. Като прибавил към него пет нови члена (8-12), където е изложено учението за Светия Дух, за Църквата и тайнствата, за вярата във възкресението на мъртвите и за живота в бъдещия век, съборът му придал вида, в който се е съхранил до днес. Бел.ред.Жития на светиите, преведени на български език от църковно-славянския текст на Чети-минеите на св. Димитрий Ростовски Светият Божий пророк Самей се родил в Силом* по време на царуването на Соломон (oт 1020 до 980 г. пр. Р. Хр.). При неговия син и приемник Ровоам (oт 980 г. до 963 г. пр. Р. Хр.) еврейското царство се разделило, като Иудиното и Вениаминовото коляно останали верни на Ровоам, а останалите десет колена се обявили за цар Иеровоам, син на Нават.* Силом - град в земите на Ефремовото коляно в Палестина. Тук се намирала скинията, направена от Моисей. Бел.ред.Ровоам събрал многобройна войска с намерение да си върне със сила откъснатите от Иеровоам израилеви колена. Тогава Самей, Божият човек, получил откровение от Господа:- Кажи на Ровоам, Соломоновия син, цар Иудейски, и на целия Иудин и Вениаминов дом, и на останалия народ. Така казва Господ: не отивайте и не започвайте война с братята си, с израилевите синове. Всеки да се върне у дома си, защото това беше от Мен.Царят и народът се подчинили на Господнята повеля и братоубийствената война била предотвратена (3Цар. 12:21-24. 2Паралип. 11:1-4).На петата година от царуването на Ровоам поради това, че той отстъпил от Господа, иудейското царство било нападнато от Сусаким, цар на Египет. Многобройната войска на фараона превзела всички иудейски крепости и се насочила към Иерусалим. Тогава пророк Самей отишъл при Ровоам и иудейските князе, които се били скрили от неприятеля зад стените на столицата, и им рекъл:- Тъй казва Господ: вие Ме изоставихте, затова и Аз ви оставям в ръцете на Сусаким.Като чули това, царят и вождовете се смирили и промълвили:- Праведен е Господ!След това Самей, Божият човек, получил ново откровение и Господ му казал:- Те се смириха. Няма да ги изтребя и скоро ще ги избавя. Гневът Ми няма да се излее върху Иерусалим чрез ръката на Сусаким. Те обаче ще му бъдат слуги, за да знаят какво е да служат на Мен и какво е да служат на земни царства.Пророческите думи се изпълнили. Сусаким разорил Иерусалим и се оттеглил в Египет, а Ровоам царувал още дванадесет години и гневът Господен (2Паралип. 12) отстъпил от него. Свети пророк Самей водел и записи за царуването на Ровоам.Жития на светиите, преведени на български език от църковно-славянския текст на Чети-минеите на св. Димитрий Ростовски  ", "date": "2020.01.09", "title": "Св. мчк Полиевкт. Св. Петър, еп. Севастийски. Преп. Евстратий. Св. прор. Самей"}
{"url": "http://www.cross.bg/voiina-purvi-svetovna-1622115.html", "text": "/КРОСС/ 1317 г. - Филип V е коронован за крал на Франция.1349 г. - Под претекст, че са носители на чума, в Базел (Швейцария) са изгорени заедно с домовете им около 700 евреи.1399 г. - Войските на монголския хан Тимур завземат Бейрут.1431 г. - Започва процесът срещу Жана Д'Арк в Руан.1768 г. - Филип Астли отваря в Лондон първия модерен амфитеатрален цирк.1788 г. - Кънектикът става петият щат, който се присъединява към САЩ.1799 г. - В Англия за първи път в света е въведен данък върху дохода.1861 г. - Параходът Star of the West, изпратен от президента Джеймс Бюканън в помощ на Форт Съмтър с храна и амуниции, е обстрелван от оръдията на Южна Каролина.1878 г. - Руско-турска война (1877-1878): Руските войски удържат победа в битката при Шипка-Шейново.1878 г. - Умберто I става крал на Италия.1882 г. - Оскар Уайлд изнася първата си лекция на тема „Английският ренесанс в изкуството\" в Ню Йорк.1892 г. - Приета промяна в организационната структура на българската армия - от полкова към дивизионна.1900 г. - В Рим е основан футболният клуб Лацио.1901 г. - Генерал Рачо Петров застава начело на служебен безпартиен кабинет.1909 г. - Ирландският изследовател Ърнест Шакълтън достига на 156 км от Южния полюс - най-близко от всички изследователи до този момент.1912 г. - Военноморски кораби на САЩ навлизат в Хондурас.1927 г. - Инцидент с камерата създава паника в киносалон в Монреал (Канада), загиват 77 деца, което е причина на многогодишна забрана на децата да посещават киносалони в Квебек.1929 г. - В Лондон за първи път е използван суров пеницилин като лекарство.1941 г. - Втората световна война: Германия изпраща военна помощ на Италия в Северна Африка.1941 г. - Холокост: При масов погром в Букурещ са избити 6 хиляди евреи.1941 г. - Осъществен е първият полет на британския бомбардировач Авро Ланкастър.1943 г. - Втората световна война: Прояпонското правителство на Китай обявява война на САЩ и Великобритания.1944 г. - Втората световна война: Англо-американската авиация бомбардира София.1951 г. - В Ню Йорк е официално открита сградата на ООН.1954 г. - В Юкон (Канада) е измерен абсолютен минимум на температурата на въздуха за тази страна - минус 63 °С.1960 г. - Започва строежът на Асуанския язовир в Египет.1964 г. - Край Панамския канал избухва антиамерикански бунт на панамски студенти, при който загиват 29 души.1969 г. - Във Великобритания се извършва първи пробен полет на прототипа на Конкорд.1972 г. - В Хонконг изгаря лайнерът Кралица Елизабет.1992 г. - Сърбите в Босна и Херцеговина обявяват своя република, част от СР Югославия.1995 г. - Космонавтът Валери Поляков завършва своя 366-дневен престой на борда на космическата станция Мир.1996 г. - Фирмата Sun Microsystems обявява създаването на JavaSoft.2005 г. - В Палестина се провеждат избори за поста на починалия през 2004 г. Ясер Арафат, спечелени от Махмуд Абас. ", "date": "2020.01.09", "title": "9 януари в историята"}
{"url": "http://www.cross.bg/fishing-imeiil-advokatski-1622245.html", "text": "/КРОСС/ Продължават опитите за пробив на компютри чрез фалшиви писма, изпращани от името на адвокатски кантори и съдебни изпълнители. Отварянето на прикачените файлове в тези писма заразява компютъра и може да позволява източването на всякаква информация, включително лични данни. Варненски адвокати също са сред засегнатите от фишинг атаката. От полицията в морската столица съобщиха, че според техните специалисти става въпрос за опит за заразяване със зловреден софтуер, не толкова злоупотреба с данни, а съветът им е да се почисти компютърът с антивирусна програма.Адвокат Юлиан Георгиев, председател на Варненската адвокатска колегия коментира, че са постъпили 7 сигнала от адвокатски дружества. Ние сме взели мерки чрез съобщение в нашата официална интернет страница и се опитваме да предотвратим последиците за гражданите, допълни той. Това, което притежава колегията, посочва абсолютна идентичност на имейлите. Оплакванията от гражданите към самите адвокатски дружества, са десетки. Гражданите подозират някаква недобронамереност от адвокатските дружества, което е много сериозен проблем и много сериозно злепоставяне на името на тези колеги, каза още адвокат Георгиев.Полк. доц. Юлиян Цонев, началник Катедра \"Информационни технологии\", ВВМУ \"Н. Й. Вапцаров\" коментира от своя страна, че един имейл може да се разпознае, че е фишинг имейл, когато в него се съдържа прикрепен файл или някакъв линк, някаква връзка, която ние не трябва да проследяваме, не трябва да отваряме файла. Не трябва да достигаме до тази ситуация да отваряме файла, особено когато той е изпълним. Когато той е в архивен вид, това че ние го копираме на нашия компютър, нищо все още не означава, но в никакъв случай не трябва да го отваряме и да го стартираме. Най-добре е системните администратори да се погрижат за по-точна конфигурация на техните имейл сървъри, където тези фишинг имейли да бъдат отделяни от тяхната система автоматично, каза още доц. Цонев.Ако фишинг атаката засяга служебни компютри, трябва да се потърси системния администратор, ако става въпрос за устройството ни вкъщи, да бъде защитена пощата с по-сигурна парола, а ако вече потребителят вече е отворил файла или има съмнения - до почисти компютъра с антивирусна програма или да потърси специалист. ", "date": "2020.01.09", "title": "Нови опити за кибер измами по електронна поща"}
{"url": "http://www.cross.bg/boing-dyshi-roiiters-1622243.html", "text": "/КРОСС/ Техническа неизправност е най-вероятната причина за катастрофата на украински пътнически самолет \"Боинг 737\" край Техеран, съобщава \"Ройтерс\". Самолетът падна часове след иранската атака срещу американски бази. Иранските власти увериха, че не става дума за тероризъм. Всички 176 души на борда загинаха.Причината самолетът да падне малко след излитането си е прегряване на единия от двигателите, пише \"Ройтерс\", като се позовава на източник в канадските служби за сигурност.По-голямата част от пътниците в самолета са пътували през Киев към Канада, каза премиерът на северноамериканската страна Джъстин Трюдо.\"Най-малко 63-ма души на борда са канадци, а 138 души са пътували за Канада\".Трюдо изказа съболезнования за загиналите и допълни, че страната му ще иска да участва в разследването на инцидента. Иран обяви, че няма да предаде черните кутии на падналия самолет на американската компания \"Боинг\". ", "date": "2020.01.09", "title": " Техническа неизправност е причина за катастрофата на украинския \"Боинг\" в Иран ?"}
