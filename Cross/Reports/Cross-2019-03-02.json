{"url": "http://www.cross.bg/mezhdyzvezdni-planeta-voiini-1598024.html", "text": "/КРОСС/ Почитателите на \"Междузвездни войни\" ще влязат в нов космически свят в тематичните комплекси \"Галакси едж\", които \"Уолт Дисни\" ще открие в Калифорния и Флорида, предадоха Ройтерс и АП.Феновете на звездната поредица ще могат да посетят \"на живо\" далечната планета Бату, която само се споменава, но не е показвана във филма. Новата паркова атракция на \"Дисниленд\" се нарича \"Междузвездни войни: На края на галактиката\" (\"Галакси едж\"). Двете развлекателни съоръжения са на площ от 14 акра (47 декара). Те са изградени с оглед да привлекат поколения от фенове, някои от които чакат 40 години от първата прожекция на филма през 1977 г., за да се озоват в далечната космическа галактика.\"Дисни\" описва \"Галакси едж\" като най-амбициозния си досегашен парков проект. Дизайнерите се колебаели дали да пресъздадат познато от филмите място - пустинната планета Татуин, където е роден Люк Скайуокър, или ледената планета Хот. След обсъждане с \"Лукасфилм\" екипът решил да изгради непознатата планета Бату, която само се споменава във филма и в книгите, но феновете още не са я виждали.Целта е посетителите да се почувстват като герои от \"Междузвездни войни\" и да изживеят нещо ново\", каза Крис Бити от \"Уолт Дисни Имаджиниъринг\". Дизайнерите пренасят посетителите в бъдещето, но и оставят вратичка към миналото. \"Има голям риск и натиск при осъществяване на човешките мечти, но това е нашата работа\", заяви Бити.\"Галакси едж\" е плод на четиригодишен труд. Първо ще бъде открит \"Галакси едж\" в развлекателния комплекс \"Дисниленд\" в Калифорния - това лято, а през есента - и този в Орландо, Флорида. Точните дати не се споменават. Специалистите по паркове на \"Дисни\" и екипът на \"Лукасфилм\" са разработили герои, същества, превозни средства и други известни и неизвестни атракции. Централното селище се нарича \"Блек спайър аутпоуст\" - в него живеят трафиканти и търсачи на богатство. Действието се развива във времето на най-новата трилогия, която ще завърши през декември с \"Междузвездни войни: Епизод IX\". ", "date": "2019.03.02", "title": "Дисни пресъздава нова планета от „Междузвездни войни“ в Калифорния и Флорида "}
{"url": "http://www.cross.bg/skobeleva-maiika-pametnika-1598026.html", "text": "/КРОСС/ С поклонение пред паметника на Олга Скобелева в район \"Тракия\" социалисти и симпатизанти ще отбележат  националния празник Трети март. Честването ще започне в 11.00 часа,  а по традиция организатори са БСП р-н Тракия. Слово ще произнесе пловдивският народен представител проф. Иво Христов.\"Тук сме всяка година, за да почетем паметта на тази свидна майка\", заяви председателят на тракийската структура Добрмира Тошева Паметникът известен на пловдивчани като Скобелева майка е издигнат от признателни граждани,  близо до мястото, където графиня Олга Скобелева,  майка на ген. Скобелев е била убита. По време на Руско-турската освободителна война графиня Скобелева оглавява Балканския отдел на Руския червен кръст. Събира помощи за останалите без покрив и храна българи. Пристига в Пловдив, където развива благотворителна дейност и открива сиропиталища.  През 1880 година е убита в близост до Пловдив. До лобното и място през 1882 се издига първият паметник с епитаф от  патриарха на  българската литература Иван Вазов, който я нарича „Светица\".  По-късно, през 1964 година е издигнат паметника Скобелева майка като израз на почит и преклонение пред делото и.  ", "date": "2019.03.02", "title": "Пловдивските социалисти ще се поклонят пред паметника на Олга Скобелева на 3-ти март"}
{"url": "http://www.cross.bg/snimki-mart-spodelete-1598028.html", "text": "/КРОСС/ Министерството на туризма призовава българите да станат \"посланици\" на страната ни, като изпращат снимки и видеоматериали от личното им честване на националния ни празник Трети март.\"Снимайте себе си и семейството си на Вашия Трети март. Споделете как изкарахте националния празник. Дали сте на екскурзия в планината или на друго красиво място в България, изпратете ни снимки или видео. Снимайте българското знаме, развято в чест на празника. Направете си клип на зарята за Освобождението или кадър на близките Ви хора на връх Шипка например. Споделете не само снимки, а и Вашите мисли за празника, както и думите, с които го описвате пред децата си\", пишат от министерството.От ведомството приканват още: \"Споделете мигове от утрешния ден на Facebook страницата на Министерството на туризма или ни изпратете информация и снимки на имейл press@tourism.government.bg, които да публикуваме на сайта на Министерството на туризма. Най-впечатляващите преживявания ще споделим в Youtube и Facebook страницата ни. Очакваме личните Ви репортажи до 10 март 2019 г. включително. Нека видим уникални места в страната си през собствения ни поглед. Станете посланици на България!\"", "date": "2019.03.02", "title": "Министерството на туризма: Споделете с думи, снимки или видео Вашия Трети март "}
{"url": "http://www.cross.bg/pier-pisheshtoto-momche-1598021.html", "text": "/КРОСС/ Няма да повярвате, но първият програмиран андроид в света е изобретен още по времето на Людовик XVI - през 1773-та година, от швейцарския часовникар Пиер Жак Дро. Той се казва \"Пишещото момче\" и е мечтата на всеки пишещ човек, който жадува за мига, в който компютърът му ще може да записва сам текста от аудиозапис.Това би улеснило и много институции, работещи с изслушването на хора, като съдилищата например.\"Момчето\" на Дро на пръв поглед прилича на играчка - то е неголяма кукла, изработена от дърво, с порцеланова глава. Момчето е босоного и държи в ръката си гъше перо.Вътре в куклата, обаче, то е истинско чудо на инженерната мисъл - 6000 движещи се части привеждат в действие пишещ механизъм. Това на практика е пишещ автомат.Но, почакайте - чуйте още нещо любопитно: \"Пишещото момче\" не само пише, то си накланя главата и с поглед проследява написаното, топи перото си в мастило и внимава то да не капне върху листа. Почти като истински човек!...Кой е изобретателят на това чудо на 18-и век? - Това е пионерът на часовникарското изкуство Пиер Жак Дро. Роден е през 1721 г. в Ла Шо дьо Фон, Западна Швейцария. Дро е автор на анимирани часовници с пеещи птици и фонтани, на музикални часовници с автоматични механизми и на безброй други чудесии.\"Пишещото момче\" е първият автоматичен калиграф в света. Изработен е за 20 месеца упорит труд от Пиер Жак Дро. Първото нещо, което \"момчето\" изписва е: \"Моят изобретател е Пиер Жак Дро\". Презентацията се състоява в Париж през 1774 г. и се превръща в сензацията в Двора на крал Людовик XVI.След \"Пишещото момче\" Дро създава още два такива автомата - \"Художникът\" и \"Момичето-музикант\", като прави комплимент на френския крал с намек към любимото кученце на монарха, на име Туту.Най-сложен от автоматите е \"Момичето-музикант\", който Дро изработва с помощта на сина си Анри и на още един майстор - Фредерик Лешо. Роклята на музикантката е от кринолин, под който има 2500 детайла. Девойката е по-голяма от момчетата-автомати. Тя свири на клавесин и изпълнява пет мелодии под авторството на сина на Дро - Анри Луи Жак Дро.Мелодиите не са на запис, а се възпроизвеждат под пръстите на музикантката върху клавишите на клавесина. Още нещо - девойката не само \"свири\", тя \"диша\" - гърдите й се повдигат, очите й следят пръстите по клавишите на инструмента, и тя досущ прилича на истинска.Днес и трите автомата на Дро се съхраняват в Музея на изкуството и историята в Ньошател, Швейцария, и работят безупречно, както преди повече от два века.Източник impressio.dir.bg", "date": "2019.03.02", "title": "Първият програмиран андроид в света е изобретен преди повече от два века"}
{"url": "http://www.cross.bg/hora-gergov-svoite-1598027.html", "text": "/КРОСС/ Осма поредна година  зрелостници от пловдивските училища се подготвят за изпити по проект \"Образована младеж\". В навечерието на националния празник с поздрав към организаторите и участниците се обърна и областният лидер на социалистите Георги Гергов. Той пожела здраве и вдъхновение, завърза  мартеници на участниците и в разговор с тях сподели, че се радва да види толкова много млади хора, в почивния ден, готови да получат и затвърдят своите познания.„Образованието е основата, необходима, за да реализирате своите мечти. Образованието е най-важно, на вас разчитаме, за да се развива страната ни. Вие сте бъдещето и трябва да бъдете много подготвени.\", заяви  Гергов и  им пожела на добър час на предстоящите през май изпити.Дима  Вакрилова, която осем години е неотменен учител на всяка група зралостници споделя, че вярва в потенциала на младите хора, и в жаждата им всеки ден да научават нещо ново. „Стартирахме с по-малка група, но  всяка седмица тя се увеличава.   И тази година проекта стартира с увереност в  успешната  реализация, на младите хора, тъй като в предни години средният успех на зрелостниците, посещавали уроците е 5.25 .\",  сподели и Тодор Стоилов, председател на  РС на БСП Централен.  ", "date": "2019.03.02", "title": "Георги Гергов: С образование ще сбъднете  мечтите си"}
{"url": "http://www.cross.bg/yvelichenieto-mart-yanyari-1598013.html", "text": "/КРОСС/ Чиновниците ще напълнят джобовете през март, когато ще получат накуп увеличението на заплатите си от януари насам. Това става ясно от съобщение на финансовото министерство, в което се обяснява, че „повечето бюджетни системи към края на февруари в разходите за персонал все още не е намерила отражение политиката по доходите за 2019 г\".Преведено на понятен език това означава, че в заплатите не е добавено заложеното в Закона за държавния бюджет 10-процентно увеличение на възнагражденията в администрацията. Понеже повишението няма да е механично, а ще се определя въз основа на личния принос, все още се чакат годишните оценки за държавните служители за 2018 г.Когато те са готови, вече ще е ясно с колко скачат парите на всеки конкретен чиновник.От ведомството на Владислав Горанов уверяват, че увеличението за месеците януари и февруари ще бъде изплатено заедно с увеличението за март 2019 г. ", "date": "2019.03.02", "title": "Чиновниците с пълни джобове през март, взимат накуп увеличението за 3 месеца"}
{"url": "http://www.cross.bg/gradski-avtobysi-transport-1598010.html", "text": "/КРОСС/ След протестите в столичния градски транспорт, общината готви нови мерки за решаването на кризата с шофьорите.Достатъчно желаещи в София няма, затова на кандидатите от страната се предлага нова екстра - безплатни нощувки в общежитие. Както и заплата от 1800 лева и нови автобуси.Стефан Желев върти волана на градски автобуси на Бургас вече 11 години. Бил е шофьор и в Прага, така че големият град не го плаши, но не би се преместил на работа в София, защото определя като тежки условията в столицата.Около 300 шофьори и ватмани не достигат в столичния градски транспорт. За да направят работата по-привлекателна, експерти подготвя законодателни инициативи. Една от тях предвижда общините да упражняват контрол по Закона за движение по пътищата, наравно с КАТ.В столицата тече и процедура по закупуването на стационарни камери, които да контролират скоростта и нарушенията в бус лентите.  ", "date": "2019.03.02", "title": "СО търси шофьори с безплатни нощувки и високи заплати  "}
{"url": "http://www.cross.bg/gara-chast-tzentralnata-1598014.html", "text": "/КРОСС/ Хористи изненадаха пътниците на централната гара в  Пловдив. Неочакваното изпълнение  е част от програмата на Европейската столица на културата.Песните на камерен хор „Иван Спасов\" накараха десетки пътници да спрат, да се усмихнат и да снимат нетрадиционното изпълнение.Още пет пловдивски хора ще представят в различни дни репертоара си на централната гара и на част от автогарите в града. ", "date": "2019.03.02", "title": "Концерт изненада пътниците на Централна гара"}
{"url": "http://www.cross.bg/katalyniya-obslyzhva-zaharieva-1598003.html", "text": "/КРОСС/ България се подготвя да откриве консулство в Барселона. Идеята е бъдещото дипломатическо представителство да обслужва българските граждани, живеещи в автономната испанска област Каталуния, а също в областите Навара и Арагон.Според МВнР то би могло да обслужва и българите от Андора и Южна Франция. Това става ясно от писмен отговор на външния министър Екатерина Захариева на въпрос на депутата от БСП Манол Генов.В Каталуния живеят 11 239 българи, в Навара 5820, а в Арагон 4663, по данни на НСИ. Всяка година Каталуня е посещавана и от 30 хил. български туристи.Посолството в Мадрид в момента проучва възможностите като се отчитат спецификите на политическата обстановка в Каталуния, се казва в отговора на Захариева. Ще последва анализ на нормативната уредба и процедурите, след което посолството в Мадрид ще получи указания да започне процедура за откриване на консулството.Планът е бъдещата консулска служба да оказва пълен набор от услуги на българските граждани. ", "date": "2019.03.02", "title": "България ще открие консулство в Барселона"}
{"url": "http://www.cross.bg/stanalo-avtomobil-trakiya-1598016.html", "text": "/КРОСС/ 57-годишна жена от София пострада при катастрофа в района на 213-и км по трасето на автомагистрала \"Тракия\". Сигналът за излетял в канавката лек автомобил Мазда 323 - комби е бил подаден на телефон 112 към 10.05 часа днес, пише \"Монитор\".Произшествието е станало при опит на лек автомобил „Мазда 6\" със сливенска регистрация, зад чийто волан е бил 47-годишен шофьор, да задмине комбито.По неустановени причини е станало сблъскване с голяма скорост, при което софийското возило е излетяло извън платното. На място са отишли две патрулки от Пътна полиция при ОД на МВР - Стара Загора и пожарна. Пострадвалата е откарана в УМБАЛ „Проф. д-р Стоян Киркович\" в Града на липите. По първоначални данни нямало пряка опасност за живота им. Взети са алкохолни проби от двамата водачи. ", "date": "2019.03.02", "title": "Жесток сблъсък на магистрала \"Тракия\", има пострадали "}
{"url": "http://www.cross.bg/prof-subranie-miss-1598018.html", "text": "/КРОСС/ Румен Петков председателства годишното общо отчетно-изборно събрание на Международния институт за сигурност и сътрудничество (МИСС) в Будапеща.Численият състав на Общото събрание на Института наброява 14 членове - 13 физически лица и 1 юридическо лице. Петков направи кратък анализ на дейността на МИСС за изтеклия отчетен период и представи доклада на Управителния съвет за дейността на сдружението за 2017/2018 година.В новия състав на Управителния съвет на МИСС влизат проф. Светла Тошкова, проф. Камен Пенков, адв. Любомир Михайловски, ген. Валентин Петров, Драгутин Мате. За председател на УС бе избрана проф. Светла Тошкова, проф. Камен Пенков бе преизбран за Изпълнителен директор на сдружението, а за председател на Общото събрание на МИСС Румен Петков. Изтъкнатите експерти в борбата с терора и наркотиците Браян Дженкинс и Родолфо Пейков и др. влизат в състава на Консултативния съвет на института. Процесите около увеличаването на производството и разпространението на наркотици в Европа и смъртността, в резултат на свръхдози, е една от темите, залегнали в проекта на работната програма за дейността на сдружението за периода 2018/2019 г.  МИСС продължава анализа си и наблюдението на Европейската архитектура за сигурност след БРЕКЗИТ, особено в частта проследяване и равносметка на състоянието на Шенгенското пространство след десетата година от последното му разширяване, състоянието и проблемите на Балканските държави от политическа и геостратегическа гледна точка по време на Европейското председателство на България през 2018 и Румъния през 2019 година.Акцент в дискусията бе възможността и реализацията на Стратегията на ЕС за Дунавския регион.", "date": "2019.03.02", "title": "Румен Петков председателства годишното събрание на Международния институт за сигурност и сътрудничество "}
{"url": "http://www.cross.bg/nizhinski-horeografiyata-debyusi-1597999.html", "text": "/КРОСС/  През 2018 се отбелязаха 100 години от смъртта на Клюд Дебюси. Непреходната стойност на неговите музикални шедьоври се появява на сцената на Балет Арабеск  със „ Следобедът на един фавн\". Наред с музиката от  всеизвестния прелюд, в спектакъла се използват композиции на Дебюси за сиринг флейта , както и едноименната поема на Стефан Маларме, (по която е написан прелюда „ Следобедът на един фавн\"), рецитирана на френски. В музикалната среда е включена и картина от природни звуци.Хореографията на Мила Искренова интерпретира основните иновативни принципи, заложени в хореографията на Нижински : разработки на антични изображения и скулптури, силна изобразителност и поетичност, Партиите на Фавна и шестте нимфи са разпределени между 12 танцьори на Арабеск. Декорът и костюмите са по идея на Мила Искренова и Боряна Сечанова, която е консултант по визията на пиесата. Музикален консултант е Весела Цанкова.Огромен публичен скандал и полицейска забрана била първоначалната реакция на  „L'après-midi d'un\" на Нижински, която има премиера на 29 май 1912 г., откривайки нова страница в историята на Les Saisons Russes. Когато прави хореографията на \" Следобедът на един фавн\", Нижински се уповава на древногръцките скулптури и фрески.Поради това създава една изключително \"статична\" хореография. Едноизмерна. Като добавим и скандалните костюмите на Бакст, особено този на Фавнът, Дягилев е силно притеснен и иска да спре спектакъла, ако не се реформира. Нижински отказва да го промени и 'Фавнът' излиза през 1912 в Париж. Публиката е поразена , но аплодира силно. На премиерата аплаузът бил толкова силен, че Нижински наредил веднага да се изпълни ЦЕЛИЯ СПЕКТАКЪЛ НА БИС. .Така и станало.Всички парижки ежедневници отразяват премиерата, а в един от най-престижните спектакълът на Нижински е напълно разгромен... Тогава се намесва скулпторът Огюст Роден, вече утвърден в арт средите авторитет, който анализира хореографията от своя гледна точка и убедително я защитава с възхитата си. Това обръща нещата в полза на спектакъла.Чувствената поезия на Маларме, импресионистичната музика на Дебюси, великолепните костюми на Бакст, иновативната хореография на Нижински и уникалният шанс на Дягилев, дават на света завладяваща миниатюра, която все още докосва сърцата на зрителите и възбужда въображението на онези, които се опитват да изградят отново Фавна  - Кратка история за страстта на едно митично божество към една красива нимфа. Този изящен балет е изпълнен толкова блестящо от Нижински, че завинаги ще остане невъзможен стандарт за новите поколения изпълнители. Както казва Нижински със своята характерна лаконичност: „Аз съм Фавн\". ", "date": "2019.03.02", "title": "Балет \"Арабеск\" с три нови заглавия"}
{"url": "http://www.cross.bg/boks-dyel-depytata-1598022.html", "text": "/КРОСС/ Депутат от регионалния парламент на Свердловска област реши да уреди спор във Facebook по доста старомоден начин - като го предизвика на дуел, съобщава „Рашъ тудей\". Но предизвикателството се превърна в истински фарс, когато на мястото на законодателя се появи Олимпийски шампион по бокс.Депутатът Андрей Гориславцев и местният PR специалист Ярослав Ширшоков влезли в остри словесни сблъсъци в коментарната секция под пост в социалната мрежа, касаещ църква в руския град Екатеринбург. Ширшоков подразнил депутата с въпроса дали бездомните хора, които просят около храма, са част от църковната общност? Депутатът се подразнил и скоро конфликтът прераснал в обиди на личностна основа, които завършили с покана за дуел.Двамата опоненти се разбрали да се срещнат пред известен театър в Екатеринбург, но когато PR експертът се появил в уречения час вместо депутата, заварил златния Олимпийски шампион по бокс Егор Мехонцев. Атлетът обяснил, че Гориславцев имал неотложни задачи и бил изпратен да го замести.В крайна сметка двамата решили да не продължават с дуела, а местни медии се запитаха от какво се е уплашил депутата, който е военен ветеран и дори се е занимавал с бокс за аматьори.", "date": "2019.03.02", "title": "Руски депутат реши да уреди спор във Facebook с дуел "}
{"url": "http://www.cross.bg/kosmicheska-kapsyla-mezhdynarodnata-1598007.html", "text": "/КРОСС/ От компанията Спейс Екс изтреляха капсула, предназначена за астронавти. Първият полет на новия американски космически кораб Crew Dragon без екипаж към Международната космическа станция (МКС) стана в събота от космодрума на Канаверал (щата Флорида), съобщи ТАСС.Ракетата-носител Falcon-9 на компанията SpaceX бе изстреляна в 02:49 сутринта местно време (09:49 българско).По информация от SpaceX, корабът е модифицирана капсула Дракон, която от 2012 г. нееднократно е доставяла товари на Международната космическа станция. По време на сегашния полет на борда имаше около 200 кг товар и манекен в скафандър и със сензори. ", "date": "2019.03.02", "title": "\"Спейс Екс\" изстреля космическа капсула с манекен"}
{"url": "http://www.cross.bg/pametnitzi-osvobozhdenieto-bulgarskata-1598009.html", "text": "/КРОСС/ Близо 400 паметника увековечават подвига на героите за Освобождението на България. 20 от тях са в София, съобщава \"Монитор\". След столицата по брой паметници следват Плевен и Стара Загора - двата града, около които са се разиграли най-кървавите битки през Руско-турската освободителна война.Не са малко обаче и паметниците, които са били издигнати през годините, но вече на практика липсват.Монументите, които не са стигнали до наши дни, едва ли са унищожени умишлено - никой не би посегнал на подобни паметници: съсипали са ги най-вероятно ерозията на времето и прословутата нашенска немарливост, смятат известните ни скулптори проф. Емил Попов и доц. Цветослав Христов.Изданието припомня, че има два пика в строежа на паметници, свързани с бележитата дата 3 март - единият от тях е непосредствено след Освобождението до Балканската война, а другият - в периода 1975-85-та, когато се честват 100-годишнината от войната и 1300 години от създаването на българската държава.В началото повечето паметници са поръчани и дарени от Русия, като дори надписите на тях са на руски език. Те започват още от Свищов, където император Александър ІІ е стъпил на дунавския бряг и е имал щаб.Най-емблематичният паметник на българската свобода - този на връх Шипка, датира от 1926 година, когато се обявява конкурс за изграждането на монумента.Творческият колектив, спечелил конкурса, обаче се отказва да го построи заради заради суровите условия горе в планината. В крайна сметка той е построен от друг екип и е официално открит през 1934 г. в присъствието на цар Борис ІІІ.   ", "date": "2019.03.02", "title": "В навечерието на 3 март: 400 паметника ни напомнят за Освобождението"}
{"url": "http://www.cross.bg/strategiya-rysiya-gerasimov-1598008.html", "text": "/КРОСС/ Пентагонът предприе разработването на нова стратегия за водене на бойни действия \"Троянски кон\". Това коментира началникът на Генералния щаб на въоръжените сили и първи заместник-министър на отбраната на Русия ген. Валерий Герасимов, цитиран руските медии.Той е говорил за \"троянския кон\" на САЩ на конференция, посветена на развитието на военната стратегия на страната.\"Същността ѝ се състои в активното използване на протестния потенциал на \"петата колона\" в интерес на дестабилизирането на обстановката, като едновременно с това атакува с високоточни оръжия по най-важните обекти\", изтъкнал Герасимов.Началникът на Генералния щаб на руската армия е подчертал, че Русия била готова да попречи на всяка подобна стратегия.\"През последните години военните учени заедно с Генералния щаб разработиха концептуални подходи за неутрализиране на агресивните действия на потенциалните противници\", предупреди Герасимов.Според висшия руски военен в основата на отговора на Русия лежи \"активна отбранителна стратегия\", която (предвид отбранителния характер на руската военна доктрина, както твърдят руснаците) предвиждала мерки за проактивно неутрализиране на заплахите за сигурността на държавата.Той отбеляза, че именно обосновката на разработваните мерки трябва да съставлява научната дейност на военните учени, а сега това била една от приоритетните области за осигуряване на сигурността на държавата.\"Трябва да изпреварваме противника в разработването на военната стратегия, да вървим една крачка напред\", настоял Герасимов.Новата стратегия на Пентагона, наречена \"троянски кон\" беше обявена миналата седмица от началника на щаба на военновъздушните сили на САЩ генерал Дейвид Голдфийн. По думите му, идеята е да се ударят не силните, а слабите страни на противника.По този начин американската армия щяла да получи \"асиметрични предимства\" пред противника. На първо място, това се отнася за Русия и Китай, по думите на Голдфийн, като тъкмо заплахите от тяхна страна са подтикнали Пентагона да разработи този план. ", "date": "2019.03.02", "title": "Военните в Русия коментират новата военна стратегия \"троянски кон\" на САЩ "}
{"url": "http://www.cross.bg/slaveiikov-pencho-posoka-1598005.html", "text": "/КРОСС/ Ремонт на водопровод по столичната ул. \"Св. Георги Софийски\" налага промени в движението в района на \"Пирогов\"от днес до 15 март.Забранява се влизането на пътни превозни средства по южното локално пътно платно на бул. „Ген. Едуард И. Тотлебен\" между ул. „Виктор Григорович\" и бул. „Пенчо Славейков\".Забранява се престоят и паркирането на бул. „Пенчо Славейков\" на 40 м преди ул. „Абоба\" в посока бул. „Прага\".Закриват се местата за почасово платено паркиране по южното локално пътно платно на бул. „Ген. Едуард И. Тотлебен\" между бул. „Акад. Иван Е. Гешов\" и ул. „Богдановец\" и на бул. „Пенчо Славейков\" на 40 м преди ул. „Абоба\" в посока бул. „Прага\";Променя се маршрутът на автобусна линия № 604 в посока УМБАЛСМ „Пирогов\" - от бул. „Акад. Иван Е. Гешов\" автобусите продължават по централното пътно платно на бул. „Ген. Едуард И. Тотлебен\", надясно по бул. „Пенчо Славейков\", надясно по ул „Св. Георги Софийски\" и по маршрута до гара „Искър\";Променят се и местата на спирките на автобуса около спешната болница. ", "date": "2019.03.02", "title": "15 дни промени в движението и паркирането срещу 'Пирогов'"}
{"url": "http://www.cross.bg/parkirane-sofiya-zona-1598006.html", "text": "/КРОСС/ Синята платена зона за паркиране в София работи днес от 8,30 до 18 часа.Утре и в понеделник обаче столичани и гостите на София ще оставят колите си на местата за паркиране в синя и зелена зона безплатно.Във връзка с Националния празник на България 3-ти март, зоните за почасово платено паркиране „синя\" и „зелена\" няма да работят в понеделник, съобщи ЦГМ. ", "date": "2019.03.02", "title": "Синя зона работи днес, в понеделник паркирането в София е безплатно"}
{"url": "http://www.cross.bg/mart-sotzialisti-sofiya-1598015.html", "text": "/КРОСС/ Социалисти от Младежко обединение в БСП - София организират инициативата \"Народ на векове. Държава на терминали\" по случай 3 март - Националния празник на Република България.Младите социалисти ще се съберат на Моста на влюбените до НДК в 12:00 часа на 3 март, където ще пуснат 141 балона. Те ще символизират милионите българи, принудени да \"отлетят\" от родината си, за да търсят оцеляване другаде.След това младите социалисти ще се отправят към Терминал 2 на летище \"София\", за да раздават малки ленти с българското знаме на българи и чужденци, които пристигат или си тръгват от България.С тази инициатива младежите искат да напомнят на властимащите, че всеки българин заслужава място за развитие в родината си, а много са принудени да търсят своето оцеляване в чужбина, далеч от близките си хора и дома си. ", "date": "2019.03.02", "title": "Млади социалисти с инициатива \"Народ на векове. Държава на терминали\" по случай 3 март"}
{"url": "http://www.cross.bg/pakistan-indiya-osvobodi-1597997.html", "text": "/КРОСС/ Напрежението между Индия и Пакистан не стихва, въпреки че снощи в знак на добра воля Пакистан освободи сваления преди 5 дни индийски пилот.Тази нощ двете страни си размениха артилерийски удари, при които загинаха четирима цивилни на индийска територия.Индия обвини пакистанската армия, че без никаква причина първа е започнала артилерийската атака. Сред жертвите са майка и двете и деца. Страните съобщават за многократни нарушения на примирието в Кашмир. снощи в знак на добра воля Пакистан освободи сваления преди 5 дни индийски пилот. ", "date": "2019.03.02", "title": "Напрежението между Индия и Пакистан не стихва"}
{"url": "http://www.cross.bg/dermendzhiev-georgi-lokomotiv-1597998.html", "text": "/КРОСС/ Легендата на \"Ботев' и българския футбол Динко Дерменджиев се бори за живота си. На Чико внезапно му е прилошало тази сутрин, когато е бил на кафе с приятели, сред които е бил и някогашния му съперник на терена Георги Василев. Те са били в заведението на бившия национал на \"Локомотив\" Георги Карушев.Внезапно Дерменджиев е колабирал. Измереното му кръвно налягане е било 100/90. Той е бил откаран в болница от бившият рефер Трендафил Думбалаков. Съмненията са за инсулт. По информация на вестник \"Марица\" състоянието му е стабилизирано, Дерменджиев е контактен и за него се полагат всички необходими грижи в болницата, където е бил настанен.Чико, който на 2 юни ще навърши 78 години, досега не е имал видими здравословни проблеми. Той не пропуска мачове на любимия \"Ботев\", а и на \"Локомотив\", на който два пъти бе треньор в кариерата си.Дерменджиев има 58 мача и 19 гола за България, участвал е на три световни първенства. Той е №2 по мачове във вечната ранглиста на елита ни. Двубоите му са 447, всичките с екипа на \"Ботев\". В тях е отбелязал 194 гола, което го поставя на четвърто място в историята по този показател. ", "date": "2019.03.02", "title": "Легендата на българския футбол Динко Дерменджиев се бори за живота си"}
{"url": "http://www.cross.bg/zhena-bila-intzidenta-1598000.html", "text": "/КРОСС/ 29-годишна жена е скочила тази сутрин от моста в Бургас. Тя е спасена и откарана в болница, но е в тежко състояние, съобщиха от полицията. Близките й са уведомени за инцидента.Младата жена, която се казва Елена, е била спасена от мъж, разхождал по плажа край морето. Той скочил в студената вода и успял да я издвади, но тя била неадекватна. Инцидентът е станал около 8,20 часа сутринта. Полицията разпитват свидетели, както и роднини на жената.Все още не е ясно каква е причината за инцидента. ", "date": "2019.03.02", "title": "Млада жена скочи от моста в Бургас, извадиха я жива"}
{"url": "http://www.cross.bg/gvardiya-ispaniya-grazhdanskata-1598001.html", "text": "/КРОСС/ Испанската Гражданска гвардия съобщи днес, че в България е арестуван един от най-издирваните испански наркотрафиканти, който променил външния си вид, като значително увеличил килограмите си и се готвел да избяга във Венецуела, предаде Франс прес, цитирана от БТА.Испанецът с инициали J.S.A. според Гражданската гвардия играел много важна роля в \"опасна престъпна организация, която вкарвала в Испания и в останалата част на Европа големи количества кокаин от Южна Америка и се занимавала с пране на пари\". Той бил издирван от 2013 г. от испанските съдебни власти и бил един от десетте най-издирвани хора от Гражданската гвардия, гласи съобщение, публикувано в Мадрид.В началото на февруари агенти, специализирани в издирването на бегълци в Испания, научили, че той е в българския пристанищен град Варна. Те допуснали, че е \"възможно той да носи огнестрелно оръжие при пътуванията си и значително да е променил външния си вид, като е напълнял с повече от 50 килограма\", добавя Гражданската гвардия. Според нея българската полиция потвърдила това и извършила ареста.В момента на ареста заподозреният наркотрафикант имал фалшиви испански документи за самоличност и смятал да напусне България и да отпътува към Венецуела в следващите дни. ", "date": "2019.03.02", "title": "Испания: В България е арестуван един от най-издирваните наркотрафиканти"}
{"url": "http://www.cross.bg/gordost-sushto-samo-1598002.html", "text": "/КРОСС/ Първо: обич, не гордост.Обичта значи грижа. Погрижи се за нещо в тази страна, направи го по-хубаво, отколкото е. После, като искаш, можеш да се гордееш с него. За другото нямаш заслуга.Не се срамувай от страната си, не се хвали с нея. Всички страни имат качества и недостатъци, също като всички хора. Приеми я с особеностите ѝ и гледай напред.Познавай страната си. Любопитствай - автори, дето ги няма в учебника, история, която не се учи в училище, малки села, дето ги няма в туристическите справочници.Питай бабите си и дядовците си. Запиши разказите им - техните спомени са друг вид история.Пътувай, познавай и други страни, не бързай със сравненията, натрупай опит.Обърни внимание кои от нещата, които харесваш, виреят добре у нас. Палмите са ефектни, но зиме трябва да се прибират на топло, иначе ще загинат. Виж, здравецът се оправя добре. Доматите също, въпреки че са пренесени от Америка. Преди да пренесеш мода, идея, начин на правене на нещо си, помисли дали ще се „хване\" добре тук. Хвърляй усилията си в жизнеспособни идеи.Говори и пиши на добър български. Защо да скачаш на куц крак, като можеш да вървиш?Чувствата не отменят добрия вкус. Трикольорните салати, изкуствените „руини\", анцузите с гербове или снимки на герои, лъжливите „исторически\" открития за напомпване на самочувствието или примамване на туристи са просто пошли. Ако цениш страната си, намери истинска рецепта, запази тъка̀ните от баба ти престилки, настоявай истинските археологически паметници да бъдат пазени и адекватно показани. Докато строим на Трапезица (и на Яйлата, и къде ли не!), из цялата страна са оставени да се рушат средновековни църкви.Не мрази никого заради неговия произход. Нито пък смятай, че някой е по-добър от теб само защото е от друг народ. Идиоти има навсякъде. Свестни хора също.Не мисли патриотизма за лоша дума само защото зад нея се крият мошеници.България не е само фолклор, цървули и казанлъшки рози. Гледай отвъд клишетата. Използвай очите си. Литературата ни не свършва с конспекта в училище. Имаме и други художници освен Майстора. Изкуството не служи, за да се гордеем с него, а за да доставя удоволствие и (или) да ни провокира да се замислим.Открий какво обичаш. Не гордост, обич.Автор ", "date": "2019.03.02", "title": "3 март - обич, не гордост"}
{"url": "http://www.cross.bg/ezik-nfsb-radev-1598004.html", "text": "/КРОСС/ Националният изпълнителен комитет на ПП НФСБ настоява президентът Радев да се извини на българския народ за повторното недостойно и унизяващо нацията поведение, поругало както свещения български език, така и националното достойнство на всеки българин\". Това се казва в позиция на Националния изпълнителен комитет на НФСБ. Възмущението на партията на Валери Симеонов е за срещата между президента Румен Радев и генералния секретар на НАТО Йенс Столтенберг, който бе проведен на 1 март в Президентството на английски език.\"На 01 март 2019 г. в Президентството на Република България президентът Радев разговаря с генералния секретар на НАТО г-н Йенс Столтенберг не на официалния български език, а на чужд език - английски. Унизително, цинично и арогантно! Като, че ли българското Президентство е столова в централата на НАТО!\", възмущава се ръководството на НФСБ. Според тях с поведението си президентът Радев нарушава не само чл. 3, но и чл. 36, ал. 1 от Конституцията, който прокламира, че \"ползването на българския език е право и задължение на българските граждани\", но и \"унижи не само свещения език на Вазов, Ботев и Хайтов \"език свещен на нашите деди\", но и целия български народ, който по Конституцията е призван да представлява\".Унижи го за втори път, след като позорно и гузно премълча назидателната реч на Руския патриарх Кирил точно преди една година\", посочват още от НФСБ.\"Между другото г-н Радев, на какъв език, бихте посрещнали президента на република Турция Реджеп Тайип Ердоган?\", питат от НФСБ.\"Съзнавайки, че юридически трудно бихме обосновали достатъчна тежест на нарушението, за да искаме отстраняване от длъжност на президента за нарушение на Конституцията по чл. 103 от основния ни закон, ние се обръщаме към основния блюстител на законността в Прокуратурата, с искане да се произнесе по законосъобразността на действията на държавния глава\", настояват \"патриотите\" на Валери Симеонов. ", "date": "2019.03.02", "title": "НФСБ: Президентът да се извини, че говори на английски със Столтенберг"}
{"url": "http://www.cross.bg/bashta-glavata-slychaya-1597996.html", "text": "/КРОСС/ 14-годишно момиче е с травми по главата и счупен нос след побой, нанесен от баща му. За случая потвърдиха от МВР и прокуратурата. Сцената се разиграла във Варна, а подробности разказа в „Тази събота\" майката на пострадалата тийнейджърка Ирина Янкова. Тя и съпругът ѝ са разведени и в момента са в съдебен спор за родителските права над децата им.Вчера дъщеря ми беше много зверски пребита от баща си. Това, което успях да разбера от нея, е че е искал да я убие, провесил я е през терасата, удрял я е със свещник в главата. Имала е множество кръвонасядания\", разказа ужасената майка.През годините тя и децата ѝ многократно били потърпевши от насилието на бащата. Янкова изпращала сигнали до полицията, до прокуратурата, до Агенцията за закрила на детето, включително и до омбудсмана Мая Манолова.Резултатът от сигналите - заповед за защита от домашно насилие, а бащата е в период на пробация.Състоянието на пребитото момиче е стабилно, съобщиха от отделението по детска хирургия във Варна. Лекарите са установили контузия на главата, удари в гръдния кош и в корема. По-сериозни са травмите по главата, има счупване на носа.Родителските права над момичето обаче са присъдени на бащата. През декември Сливенският районен съд решава да ги даде на майката, но решението още не е влязло в сила.През февруари момичето изразило желание да отиде при баща си във Варна, защото се затъжило за сестра си, която също е при него. Тийнейджърката казала на майка си, че баща ѝ се е променил.По случая е образувано досъдебно производство за телесна повреда в условията на домашно насилие. Мъжът е задържан за 24 часа.Отдел „Закрила на детето\" проверява случая, а резултатите от проверката ще станат ясни след празниците. ", "date": "2019.03.02", "title": "Мъж преби 14-годишната си дъщеря, счупи й носа и я провеси през терасата"}
{"url": "http://www.cross.bg/pavel-krasov-ryskiya-1597986.html", "text": "/КРОСС/ Двама родолюбци - строителните предприемачи Любен Пехливанов и Манол Иванов, реставрираха занемарения паметник на руския воин Павел Красов, загинал за свободата на България през Руско-Турската война 1877-1878 г. Те подготвят откриването му на 3 март в 11 ч. на ъгъла на ул. Павел Красов и бул.Цариградско шосе. Гости на откриването ще бъдат посланикът и руското културно аташе на посолството на Руската Федерация в Р.България - н.пр. Анатолий Макаров и Роберт Шестаков. За отдаване на почит ще присъстват още кметът на район Младост Румен Русев, членове на обществени организации от кв. Горубляне и граждани.Напомняме, че през годините паметникът беше занемарен и изоставен в частен имот. Павел Красов (неизв. - 1877 г.). Руски офицер, участник в Руско-турската освободителна война (1877 - 1878 г.). Загинал на 04.01.1878 г. (22.12.1877 г. - стар стил) в сражение. Ескадронът му от Лейбгвардейския гродненски хусарски полк се е сражавал с укрепилите се между чифлика \"Чардаклия\" и мостовете на река Искър турски части. Погребан е на лобното му място от жителите на село Горубляне.", "date": "2019.03.02", "title": " Родолюбци реставрираха паметника на руския офицер Павел  Карсов за 3-ти март"}
{"url": "http://www.cross.bg/mart-beshe-razlichni-1597987.html", "text": "/КРОСС/ В различни краища на света вече започнаха тържества на наши сънародници по повод 3-ти март. Националният празник на България беше отбелязан официално тържество и откриване на изложба в посолството ни в столицата на Обединените арабски емирства.Трети март събра над 250 чужди дипломати и българската общност в АбУ ДАби. Почетен гост на събитието беше държавният министър на Обедините емирства.Изложбата с фотографии от различни краища на страната ни откри посланик Богдан Коларов. Акцент в речите беше активизирането през последната година на политическия и икономическия диалог, както и сътрудничеството в областта на сигурността между двете страни.Тържеството обедини история и традиции, които бяха представени от децата в българското училище „Камбана\" и концерт на млади наши музиканти. ", "date": "2019.03.02", "title": "Българите  в Абу Даби отбелязаха 3-ти март"}
{"url": "http://www.cross.bg/speiis-kosmosa-raketa-1597988.html", "text": "/КРОСС/ Частната американска компания \"Спейс Екс\" изстреля тестова ракета за пилотиран полет в космоса. Проектът се осъществява в партньорство с НАСА и е крачка към изпращането на астронавти в космоса. Нито един астронавт не е излетял в космоса от територията на САЩ от 2011 г. насам. Но това скоро може да се промени след тестовия полет на \"Спейс Екс\" с нова ракета и капсула, която разполага със седем места. Сега на борда на капсулата няма астронавти, а манекен със сензори и апаратура. Манекенът е наречен Рипли - на името на героинята от филмите „Пришълецът\".Корабът трябва да се скачи с Международната космическа станция утре, преди да се върне на Земята на 8 март.От успеха на мисията зависи дали пилотираните полети ще бъдат възобновени, дори още тази година.В момента Вашингтон плаща на Русия за за превоза на хора и товари до Международната космическа станция. \"Спейс екс\" има богат опит в полетите до орбиталния комплекс, но този предизвикателството е по-голямо, тъй като критериите за сигурност при пилотирани полети са значително по-високи. ", "date": "2019.03.02", "title": "Тестовата ракета \"Дракон\" бе изстреляна от космическия център \"Кенеди\""}
{"url": "http://www.cross.bg/banksi-tvorbi-atina-1597989.html", "text": "/КРОСС/ Изложба, посветена на изкуството на мистериозния художник Банкси, ще бъде представена в Атина. \"Светът на Банкси\" ще продължи до 26 март и ще представи над 40 негови творби.За първи път гръцката аудитория ще може да се наслади на най-известните творби на уличния художник Банкси. Изложбата, която е кръстена \"Света на Банкси\" съдържа 40 творби на мистериозния артист. Те са разположени в съвсем естествено за тях пространство - в индустриалния музей в гръцката столица.Йоргос Казакос, мениджър на изложбата \"Света на Банкси\": Изложбата не идва от друг град, а е специално подредена за Атина.Банкси е един от най-известните, а според някои - най-известния уличен артист. Неговите творби могат да бъдат видяни по целия свят - от Палестина до Ню Орлеанс.Фиона Смитсън: Много ми допада уличното изкуство. Мисля, че Банкси се опитва да изрази своето отношение към капитализма и всичко грешно в света. Банкси успява да го постигне по много забавен и интересен начин.Всички приходи от изложбата ще бъдат дарени на \"Амнести Интернешънъл\" - международна организация за защита на човешките права. ", "date": "2019.03.02", "title": " Излагат творби на Банкси в Атина "}
{"url": "http://www.cross.bg/galiche-selo-pomosht-1597991.html", "text": "/КРОСС/ Три момчета - на 13, на 15 и 16 години - са пребили жестоко 44-годишен мъж във врачанското село Галиче. Най-големият сред тях е от с. Долни Луковит, а другите двама са от Галиче, от където е и пострадалия мъж.В полицията е подаден сигнал на 1 март около 9.30 ч. за намерен мъж в безпомощно състояние. На пострадалия човек е оказана помощ в Центъра за спешна медицинска помощ в Бяла Слатина, след което е транспортиран за лечение в болница \"Георги Странски\" в Плевен. Там мъжът е настанен в хирургичното отделение със счупен череп. Той е бил в съзнание и му е направена консултация с неврохирург.16-годишният побойник е задържан в полицейския арест в Бяла Слатина за срок до 24 часа. Започнато е досъдебно производство. ", "date": "2019.03.02", "title": "Трима малолетни счупиха черепа на мъж в село Галиче "}
{"url": "http://www.cross.bg/zaradi-raiiona-dvizhenieto-1597992.html", "text": "/КРОСС/ ТИР се е преобърнал встрани от пътя на 61-я километър на автомагистрала \"Струма\" в посока Благоевград, съобщи за Дарик инспектор Петър Соколов от „Пътна полиция\".Шофьорът на камиона не е пострадал, но се очаква по-късно през деня движението в района да бъде затруднено временно заради изтеглянето на ТИР-а.Натоварване има и в района на тунел „Витиня\", където заради ремонт движението продължава да се извършва само в едната тръба.", "date": "2019.03.02", "title": "ТИР се е преобърнал встрани от пътя на магистрала „Струма“ "}
{"url": "http://www.cross.bg/stansted-dyshi-osem-1597993.html", "text": "/КРОСС/ Всички полети на лондонското летище Станстед бяха прекратени за три часа снощи след като осем души бяха ранени в инцидент при излитане на самолет на авиокомпанията Лаудамоушън, предаде АФП.\"Екипажът на самолета, изпълняващ полет от Станстед до Виена, реши да прекъсне излитането заради проблеми в двигателя и да свали пътниците на пистата като предпазна мярка\", съобщи компанията в Туитър. Пътниците били отведени с автобус към терминала и прехвърлени на други полети.Осем души са леко ранени.За около три часа полетите към Станстед са били пренасочвани към други летища. Към 23.00 ч. по Гринуич работата на летището е била възобновена, посочва АФП.", "date": "2019.03.02", "title": "Осем души бяха ранени при излитане на самолет на лондонско летище "}
{"url": "http://www.cross.bg/zelenskiii-prezident-poroshenko-1597994.html", "text": "/КРОСС/ Комедийният актьор Володимир Зеленский, който е с най-висок рейтинг в анкетите преди президентските избори в Украйна в края на март, заяви, че страната трябва да преговаря с Русия, за да сложи край на конфликта в източните провинции, предаде АP.Зеленский, който преди е изпълнявал ролята на президент на Украйна в популярен тв сериал, изпреварва в анкетите настоящия президент Петро Порошенко и експремиера Юлия Тимошенко.Той каза, че ако бъде избран за държавен глава, най-важната му задача ще бъде да спасява живота на хора. По думите му преговорите с Москва са единственият начин за прекратяване на конфликта със сепаратистите, започнал след като Русия анексира Крим през 2014 г.Комедиантът добави, че като президент ще помоли САЩ и Великобритания да се включат в мирните преговори, в които досега посредници бяха Германия и Франция. Зеленский обаче подчерта, че \"няма да има компромиси със суверенитета на Украйна\", нито \"търгуване с територии\". ТАСС цитира резултатите на анкета на социологическата агенция \"София\", осъществена в периода 20-26 февруари. Според тях на изборите на 31 март Володимир Зеленский може да разчита на 18,3 на сто от гласовете, следван от Юлия Тимошенко с 15,4, Петро Порошенко с 12,1 и Юрия Бойко - 11,2 на сто. Останалите кандидати имат рейтинг под 7 пункта. Ако предстоеше изборите да се състоят идната неделя, избирателната активност би била 77 процента, установява проучването на \"София.Предишни анкети на други агенции са отреждали на Порошенко второ място. ", "date": "2019.03.02", "title": "Кандидат-президент : Спешни преговори за мир с Москва"}
{"url": "http://www.cross.bg/sofiya-mart-medvedev-1597995.html", "text": "/КРОСС/ Авангардът на руския премиер Дмитрий Медведев е вече в София. \"Провели сме предварителни срещи, стиковали сме нещата. На 4 март очакваме неговото посещение\", съобщи днес главен инспектор Борислав Муеров, началник на отдел „Охранителна полиция\" към СДВР, цитиран от вестник \"Стандарт\".Цялата столична полиция и част от жандармерията ще са на крак за визитата. Дмитрий Медведев пристига в София на 4 март, когато ще има среща на 4 очи с министър-председателя Бойко Борисов. На следващия ден - 5 март, ще се състои българо-руски икономически форум. Районите около „Александър Невски\", Министерския съвет, президентството и парламента ще бъдат затваряни.Засилени мерки за сигурност и сериозни проверки ще има на 3 март в центъра на София, поетапно ще бъдат затваряни площадите около паметника на Незнайния войн и около НС. Освен това на 3 март вечерта в София има и мач между „Славия\" и „Левски\".„Във връзка с посещението на Дмитрий Медведев в София ще бъдат взети необходимите мерки. С цел сигурност няма как да издам програмата, но като цяло ще се съобразим с това, че е почивен ден и ще гледаме непосредствено преди пристигането му на определените обекти да затваряме движението, за да затрудняваме минимално придвижването на гражданите в столицата\", заяви Муеров. Той посочи, че движението ще бъде затваряно по различно време на различни обекти и трасета.„Първоначално ще бъде затворено движението по самото посрещане, което ще бъде на Паметника на незнайния воин. Там ще бъдат обособени контролно-пропускателни пунктове.Според план-програмата на Дмитрий Медведев ще бъдат поетапно затваряни и другите участъци\", коментира началникът на охранителната полиция и посочи, че периметърът, в който ще има затваряне на улици, е в централната част на града. ", "date": "2019.03.02", "title": "Авангардът на руския премиер вече е в София"}
{"url": "http://www.cross.bg/kaloyan-sofiya-pargov-1597985.html", "text": "/КРОСС/ Председателят на БСП - София Калоян Паргов ще участва в тържественото честване на Националния празник на Република България на 3-и март в столицата. То ще се състои в 11,45 часа на Паметника на българския опълченец на пл. \"Александър Невски\".Преди това Калоян Паргов и членове на Градската организация на БСП в София ще отбележат 141 години от Освобождението на паметника на \"Цар Освободител\", където също ще поднесат цветя и венци. ", "date": "2019.03.02", "title": "Калоян Паргов ще участва в тържествата за 3-и март в София"}
{"url": "http://www.cross.bg/premier-medvedev-borisov-1597977.html", "text": "/КРОСС/ Министър-председателят Бойко Борисов получи поздравително писмо от председателя на правителството на Руската федерация Дмитрий Медведев по повод националния празник 3 март, съобщи пресслужбата на правителството.     В писмото се казва: В този знаменателен ден ние си спомняме за мъжеството на руските войни и българските опълченци, които се сражаваха на Шипка и под Плевен за свободата и независимостта на България. Техният подвиг завинаги ще остане в историята на нашите страни.Медведев изразява увереност, че активната работа на правителствата на Русия и България ще продължи да подпомага за укрепването на взаимодействието в търговско-икономическата и инвестиционната сфера и ще създаде благоприятни условия за напредъка по проекти в областта на енергетиката, инфраструктурата, промишлеността, науката и културата.Руският премиер пристига на официално посещение у нас на 4 и 5 март по покана на българския премиер. Медведев и Борисов ще обсъждат сътрудничеството в енергетиката, икономиката и туризма. Двамата ще открият и Българо-руски бизнес форум в областта на туризма. ", "date": "2019.03.02", "title": "Руският премиер изпрати поздравително писмо на Бойко Борисов по случай 3-ти март"}
{"url": "http://www.cross.bg/vreme-dvizhenieto-zasileni-1597975.html", "text": "/КРОСС/ Засилени мерки за сигурност и затворени улици в София заради честванията на Трети март и визитата на руския премиер Дмитрий Медведев в понеделник. Засилен е и контролът по пътищата на страната по време на почивните дни.Сериозни тапи по време на почивните дни се очакват в тунел ,,Витиня\" на автомагистрала \"Хемус\". Заради ремонти движението ще се извърша двупосочно в едната тръба.Пътна полиция ще следи за шофиране в аварийната лента, а глобата при първо нарушение е 1000 лв. и три месеца без книжка.Утре, на трети март, движението в центъра на столицата ще бъде затруднено. Церемонията по издигането на националното знаме ще започне в 11 часа пред паметника на Незнайния войн. Ще бъдат изградени 6 пропусквателни пункта, а от 14 часа ще бъде затворен площад Народно събрание . ", "date": "2019.03.02", "title": "Засилени мерки за сигурност в София заради руския премиер Медведев"}
{"url": "http://www.cross.bg/bulgariya-repyblika-praznik-1597980.html", "text": "/КРОСС/ Президентът Румен Радев получи поздравителни писма от редица държавни глави по повод предстоящото отбелязване на Националния празник на България - 3 март.Писма до българския държавен глава изпратиха президентите и държавните ръководители на Руската федерация, САЩ, Френската република, Федерална република Германия, кралят на белгийците Филип, кралят на Испания Фелипе VI, императорът на Япония Акихито, кралят на Саудитска Арабия Салман бин Абдулазиз Ал Сауд, кралят на Хашемитско кралство Йордания Абдула II бин ал-Хусейн, президентът на  Република Естония, на Арабска република Египет, Република Хърватия, Република Унгария, Румъния, Република Ирландия, Република Азербайджан, Република Корея, Босна и Херцеговина, Палестина, Суверенния военен орден на хоспиталиерите на свети Йоан, от Йерусалим, Родос и Малта, както и много други.„Приемете сърдечни поздравления по случай Националния празник на Република България - Денят на Освобождението от османското иго\", заявява в писмото си президентът на Руската федерация Владимир Путин. „В паметта на народите ни завинаги ще остане безсмъртният подвиг на руските войници и българските опълченци, които героически се сражаваха за свободата и независимостта на България\", се казва още в писмото на руския президент. Владимир Путин изразява увереност, че общите исторически традиции на братското приятелство и взаимопомощ, културна и духовна близост, ще продължават да бъдат надеждна основа за развитието на всестранното сътрудничество между двете държави.„От името на народа на Съединените американски щати поздравявам българския народ по повод Освобождението на България - 3 март. България е важен съюзник в НАТО и ние ценим нашето продължително сътрудничество и приятелство\", заявява в писмото си президентът на САЩ Доналд Тръмп.„По повод Националния празник на Република България имам удоволствието от името на френския народ да отправя към Вас и Вашите съграждани моите искрени поздравления. Щастлив съм, че 140-те години от установяването на дипломатически отношения между нашите две страни ни дават повод да подчертаем силата на френско-българското историческо приятелство\", заявява в писмото си до българския държавен глава, президентът на Френската република Еманюел Макрон. Президентът Макрон изразява увереност, че двете страни ще продължат да работят заедно за укрепване на Европейския съюз и за неговия принос за закрила на гражданите, за икономическото и социално сближаване и за върховенство на закона. „Съюзът трябва да остане на висота на международната сцена. Оценявам ролята на България в полза на стабилността в региона на Западните Балкани и вашия личен ангажимент за напредък в областта на европейската отбрана\", се казва още в писмото на френския президент.Федералният президент на Федерална република Германия Франк-Валтер Щайнмайер поздравява най-сърдечно президента Румен Радев и българските граждани по случай Националния празник на Република България. „Нашите страни са обединени от дългогодишно и изпълнено с доверие партньорство. С оглед на разнообразните предизвикателства, пред които заедно сме изправени в Европа, се надявам че и в бъдеще приятелството между България и Германия ще остане силно свързващо звено и ще допринесе за единен и суверен Европейски съюз\", заявява германският президент. Франк-Валтер Щайнмайер подчертава, че ще се радва диалогът между двете страни да бъде задълбочен още повече по време на посещението му в България през следващия месец.„Отбелязването на Националния празник на Република България ми дава възможност да изразя на Ваше Превъзходителство моите топли поздравления, както и пожелания за благоденствие и просперитет на Вас и на Вашите сънародници\", се казва в поздравителното писмо на Н.В. Филип, крал на белгийците.  В писмото си Крал Филип изразява надежда, че отношенията на приятелство и сътрудничество между двете страни ще продължават да се развиват.Кралят на Испания Фелипе VI пожелава от името на правителството и на испанския народ най-добри пожелания за мир и просперитет на българския народ по случай Националния празник на Република България.„По повод Националния празник на България за мен е огромно удоволствие да отправя към Вас моите най-топли поздравления\", заявява президентът на Република Корея Мун Дже-Ин. „С течение на годините нашите две страни постоянно развиват приятелски отношения като работят заедно в различни области. Очаквам с нетърпение по-нататъшното задълбочаване и укрепване на двустранните отношения от взаимен интерес и по ориентиран към бъдещето начин\", се казва още в писмото на президента Мун Дже-Ин.„По повод Националния празник на Вашата страна имам удоволствието да отправя от свое име и от името на правителството и народа на Саудитска Арабия най-искрените ни поздравления и благопожелания към Вас за крепко здраве и щастие, както и благопожеланията ни към правителството и народа на Република България за по-нататъшен прогрес и благоденствие\", заявява Н.В. Салман бин Абдулазиз Ал Сауд, крал на Кралство Саудитска Арабия.\"За мен е огромно удоволствие да изпратя моите най-топли поздравления по случай отбелязването на Вашия Национален празник, както и моите най-добри пожелания за здраве и щастие на българския народ\", се казва в поздравлението на президента на Арабска република Египет Абдел Фатах Ал-Сиси. „Използвам възможността да заявя, че се надявам да продължим да насърчаваме развитието на отношенията между нашите две страни от взаимен интерес\", заявява в писмото си египетският президент. ", "date": "2019.03.02", "title": "Путин, Тръмп и лидери от цял свят ни поздравиха за 3 март"}
{"url": "http://www.cross.bg/linii-transport-varna-1597982.html", "text": "/КРОСС/ Жителите на варненския квартал \"Виница\" недоволстват, че само две автобусни линии на градския транспорт свързват квартала с града. Хората нямат удобен транспорт нито до големите болници, нито до центъра, а до гимназиите учениците сменят по няколко автобуса.\"Виница\" е един от най-отдалечените от центъра на Варна жилищни квартали. С всяка изминала година той се разраства и в момента там живеят близо 30 хиляди души. Единствените две. автобусни линии, които обслужват района, стигат до ЖП гарата, без да пресичат централните части на града.Заради липсата на достатъчно линии на градския транспорт, които да свързват квартала с различни точки на града, живеещите в района са принудени да пътуват с колите си.Хората са подали жалба, подкрепена с подписка, до кметството на район „Приморски\". В нея настояват не само за повече автобусни линии, но и за по-чести курсове на автобусите.Жалбата ще бъде препратена до Община Варна и разгледана от Комисията по Транспорт към Общинския съвет. Ако искането на живеещите в квартал \"Виница\" бъде одобрено, ще бъде внесено предложение за промяна на транспортната схема, което трябва да бъде гласувано от общинските съветници. ", "date": "2019.03.02", "title": "Недоволство от градския транспорт във Варна"}
{"url": "http://www.cross.bg/kytzkova-evropeiiskiya-prokyrori-1597979.html", "text": "/КРОСС/ „Моите лични впечатления са много добри. Друг е въпросът, че има много противоречиви становища, относно нейната работа и в Румъния, и в други държави\". Това каза в интервю зъ предаването „Тази събота\" по БТВ съдията от Софийския апелативен съд Нели Куцкова, относно личността на Лаура Кьовеши, която е претендент на Европейския парламент за длъжността европейски главен прокурор. „Тя има голям подкрепа сред румънското общество, включително сред колегите магистрати\", допълни тя. Съдия Куцкова изтъкна, че у нас не се виждат достатъчно реални резултати по отношение на т. нар. „престъпления на белите якички\".По отношение на подбора на българските представители в новата Европейския прокуратура\" и отхвърлянето на три престижни кандидатури на български прокурори, на чието място са предпочетени не толкова известни на широката аудитория имане на прокурори, съдия Куцкова коментира: „Гражданските съдии, нямаме преки впечатления от колегите прокурори. Доколкото разбирам, един от проблемите е бил недоброто познаване или незнаете на английски език. Английският език е абсолютно необходим за работа в международна институция. Не мога да Ви кажа какви са били критериите, все пак това е селекцията на вътрешната комисия\". Тя подчерта, че тези ти кандидатури ще бъдат представени специално на създадения специално Комитет на Европейския съюз. „За мен, преценката на тази комисия е изключително важна\", на мнение е съдия Нели Куцкова.", "date": "2019.03.02", "title": "Лаура Кьовеши е фаворит на Европейския парламент за европейски главен прокурор "}
{"url": "http://www.cross.bg/lider-severnokoreiiskiya-hanoii-1597981.html", "text": "/КРОСС/ Приключи посещението на севернокорейския лидер Ким чен-ун във Виетнам.Тази сутрин той положи венец в мавзолея на Хо Ши Мин в Ханой, а след това отпътува с бронирания си влак за Северна Корея.Това бе първа визита във Виетнам за севернокорейския лидер. Там се проведе втората му среща с президента на Съединените щати Доналд Тръмп, която приключи без конкретни резултати. ", "date": "2019.03.02", "title": "Ким чен-ун отпътува от Ханой"}
{"url": "http://www.cross.bg/hurd-dzhoni-supryga-1597970.html", "text": "/КРОСС/ Холивудската звезда Джони Деп подаде иск срещу бившата си съпруга Амбър Хърд, съобщиха People и БГНЕС.Деп настоява за обезщетение от 50 млн. долара заради статия, написана от бившата му съпруга, в която тя нарича себе си „жертва на домашно насилие\". Адвокатите на актьора наричат лъжа твърденията на Хърд и смятат, че по този начин тя „иска да придвижи кариерата си\".На свой ред адвокатите на Хърд заявиха, че с помощта на иска актьорът се стреми да накара Хърд „да млъкне\". Джони Деп и Амбър Хърд има брак от февруари 2015 година. През май 2016 г. Хърд поиска развод, обяснявайки решението си с непреодолими противоречия в брака им. Няколко дни по-късно тя обвини мъжа си в домашно насилие. ", "date": "2019.03.02", "title": " Джони Деп съди бившата си съпруга за 50 милиона долара"}
{"url": "http://www.cross.bg/kyltyra-momchil-nekov-1597984.html", "text": "/КРОСС/ Трябват реални инвестиции в култура, а не само помпозност. Хората на изкуството имат нужда най-вече от нормални условия на труд и инвестиция в творчество, не само сега по време на домакинството, и не само в Пловдив. Развитието на културата, а и запазаването ѝ, са дълги и сложни процеси и наш дълг като членове на тази комисия е да направим така, че да увеличим инвестицията и бюджета за култура включително и на национално ниво - в държавите-членки. През 2015 г. белгийският град Монс беше европейска столица на културата и за всяко инвестирано евро се върнало 5 или 6. Вместо на скандали Пловдив трябва да наблегне на добрите примери.\" Това каза Момчил Неков по време на пресконференция във връзка с посещението на делегация от Европейския парламент по случай домакинството на инициативата „Европейска столица на културата\" в Пловдив. \"Безспорно, градът е един от най- красивите и древни в България.  Щастлив съм, че български град е домакин на подобно събитие, но това не изключва да имаме реален поглед и оценка към начина, по който се правят нещата. Напротив, затова още повече трябва да обръщаме внимание какво точно се случва с инвестираните пари в този проект.\" , добави още евродепутатът.Всички присъстващи членове се обединиха в тезата, че е необходима много работа и увеличаване на общоевропейския бюджет за култура и образование, както и е необходимо по-голямо финансиране на успешните програми, една от които е Еразъм +.Момчил Неков използва повода, че е 1 март и празникът на Баба Марта и закичи колегите си с мартенички. „Това е един чудесен пример да покажем какво значи българска традиция и култура. Радвам се, че сте тук точно на този празник, както и в навечерието на националния ни такъв- 3 март.\".Делегатите, Хелга Трюпел от Германия , Джули Уорд от Великобритания, Силвия Коста от Италия, Мария Тереса Хименес Брабат от Испания, Мирча Диакону от Румъния, и единствен от България- Момчил Неков присъстваха на организиран от Бюрото на ЕП в България обяд, както и на презентация на специалната изложба в бившите тютюневи складове, които в момента за превърнати в зона за култура и в своеобразен музей на тютюна. След това програмата им продължи с разходка из културните забележителности на Пловдив. ", "date": "2019.03.02", "title": "Момчил Неков: Всяко евро вложено в култура, може да връща 5 в регионите"}
{"url": "http://www.cross.bg/myzeii-mart-myzeya-1597978.html", "text": "/КРОСС/ Националният военноисторически музей организира ден на \"Отворените врати\" на националния празник 3 март. Всички, които желаят могат да посетят музея, където е открита и специална изложба, посветена на българското участие в Освобождението на страната ни от Османско владичество.Три възпоменателни знамена, посветени на успешния завършек на войната - за освобождението на Плевен, за влизането на руските войски в Шумен и на поборническото опълченско дружество \" Сливница\", ще могат да видят посетителите на специалната експозиция.Освен това са изложени и наградните ленти и пиката на Самарското знаме с вграден орден \" За храброст \", първа степен.Доц.Соня Пенкова, директор на Националния военно-исторически музей: Самото знаме вече повече от сто години е символ на тази война, но повече от сто години ние го съхраняваме и неговото представяне пред публика не е особено добро за неговото бъдеще, затова сме избрали да покажем пиката и лентите от него.Сред интересните експонати са и две сребърни чашки, подарени на български опълченци през 1902 година от император Николай Втори както и оръжията на българските войводи - Жельо войвода, Панайот Хитов, Симо Соколов.Тук е и ключът от вратата на паметника на Шипка.Представени са и шест снимки, направени при сформирането на българското опълчение в Плоещ на 24 май 1877 година.Доц. Соня Пенкова, директор на Националния военно-исторически музей Те са част от най-стария фонд на музея, любопитни са защото времето, в което са правени отстои повече от век от нас и носят духа на ентусиазма и на патетиката на онова време.Посетителите на 3 март ще могат да видят тази изложба както и частта от експозицията на музея, посветена на Руско- турската освободителна война и постоянната хронологична експозиция за българската армия от 1878- ма до наши дни.Доц. Соня Пенкова, директор на Националния военно-исторически музей Огромните, извитите опашки от стотици хора при нас на 3-ти март и на дните на национални празници както и на тези на българската армия за нас са доказателство, че хората уважават своята история.И на този 3-ти март в музея очакват между 20 и 30 хиляди посетители.Той ще бъде отворен от 10 до 17 часа, а входът ще е безплатен. ", "date": "2019.03.02", "title": "Изложба за 3 март показват във военноисторическия музей "}
{"url": "http://www.cross.bg/televiziya-pamet-zagyba-1598020.html", "text": "/КРОСС/ Хората на средна възраст, които гледат телевизия над три и половина часа дневно, са застрашени повече от загуба на паметта, съобщи в. \"Дейли мейл\".Учени от Юнивърсити колидж в Лондон твърдят, че гледането на много сериали и риалити предавания, както и на документални филми, намалява способността на хората да си спомнят думите с до 10%.Прекаляването с телевизия според специалистите може да предизвика \"когнитивен стрес\". То също намалява времето за други дейности, които поддържат във форма по-възрастните хора, например четене или образователни игри.Учените са анализирали данните за 3662 души на възраст над 50 години, обхванати от изследване на стареенето в Англия. Те са попълвали въпросници и са правели тестове за памет.Според Боб Патън, преподавател по клинична психология от университета на Съри, гледането на телевизия може да промени структурата на мозъка, особено в зоните, отговарящи за ученето и паметта.Намаляването на речника е един от първите признаци за болестта на Алцхаймер. Често диагнозата се поставя с тестове за думи. ", "date": "2019.03.02", "title": "Гледането на много телевизия води до загуба на памет"}
{"url": "http://www.cross.bg/predi-glezen-lucho-1598017.html", "text": "/КРОСС/ Лъчезар Евтимов- познат като Лъчо от „СкандаУ\", счупи глезен.Неприятната случка разкри самият изпълнител в Инстаграм, публикувайки снимка с патерици и текст: „Продължаваме напред\". За съжаление инцидентът се е случил преди първия самостоятелен концерт на хитовото дуо в зала ‚Арена Армеец\" на 6 април т.г., пише \"Телеграф\" ", "date": "2019.03.02", "title": "Лъчо от „СкандаУ“ счупи глезен преди концерта"}
{"url": "http://www.cross.bg/vidin-tzentur-oformya-1598011.html", "text": "/КРОСС/ Община Видин оформя туристическа зона с културно-исторически забележителности. На провелото се Общинско заседание съветниците гласуваха поемане на общински дълг за реставрация и адаптация на Синагогата в културен център \"Жул Паскин\".  \"С изпълнението на този проект ще се оформи туристическа зона с културно-исторически забележителности в града - „Баба Вида\", Епиграфския център, Турската поща, в момента възстановяваме с наши средства и Барутния погреб, който е вкопан в земята и др., които се намират в близост един до друг в Крайдунавския парк. Тук са и православните храмове, и джамията на Осман Пазвантоглу - всичко това оформя един цялостен комплекс, който туристите могат да посетят\", съобщи кметът на Община Видин Огнян Ценков. Община Видин е от първите общини, която кандидатства по Оперативна програма „Региони в растеж\" за финансиране на ремонт на Синагогата. Очакванията са до края на 2021 година да бъде възстановена видинската Синагога в автентичен вид като Културен център \"Жул Паскин\".", "date": "2019.03.02", "title": " Видин оформя туристическа зона"}
{"url": "http://www.cross.bg/kozha-kletki-patzienta-1598019.html", "text": "/КРОСС/ Технологията за 3D отпечатване направи революция в производството, но може да е от още по голяма полза в медицината. Изследователи от Института по регенеративна медицина Wake Forest (WFIRM), са разработили нов биопринтер, който да помага при големи рани, за които може да е необходимо присаждане на кожа, като отпечатва двоен слой от кожата на пациента директно върху раната.През последните години, се разработва технологията за 3D печат на кожа. През 2014 г. бе представен прототип на машина, която може да отпечатва големи парчета човешка кожа, които след това могат да бъдат точно изрязани и присадени на пациент. Развитието на технологията, доведе до създаването на по-точни машини и дори ръчно устройство, което работи подобно на стойка за скоч, но с кожа.Новата машина е много по-голяма от преносимото устройство, но е сравнително мобилна, в болнична обстановка. Снабден с колела, принтера може да бъде поставен до леглото, като пациентът ляга под накрайника, печатащ кожа директно върху раната. Подобно на други устройства, новият принтер използва съставено от клетки на пациента „мастило\", поради което рискът от отхвърляне е минимален. Процесът започва с вземането на малка биопсия от здравата кожа на пациента, от която биват изолирани два вида кожни клетки. Единият са фибробласти, клетките които спомагат за изграждане на структурата за заздравяване на раните, а другият кератиноцити, които са основните клетки, съставляващи най-външния слой на кожата.От пробата се отглеждат по-големи количества от тези клетки, които се смесват с хидрогел, за да се образува мастилото за биопринтера. За разлика от предишни биопринтери, които само полагат нова кожа върху нараняването, новата машина използва 3D лазерен скенер, за да изгради топологично изображение на раната. След което, използвайки това изображение, биопринтера запълва местата с най-дълбоки наранявания с фибробластите, преди горния слой от кератиноцитите.Използваната техника наподобява естествената структура на кожните клетки, позволявайки по-бързото заздравяване на нараняването. Екипът демонстрира, че работи с помощта на мишки, като забелязва, че новата кожа започва да се образува от центъра на раната, навън към краищата й. Също така, че техниката е успешна, само когато мастилото съдържа клетки от пациента, в други случай тъканта бива отхвърлена от тялото. „Ако се използват клетки от пациента, те активно допринасят за заздравяването на нараняванията, превръщайки се в жива тъкан, правеща процеса на заздравяване много по-бърз\", казва Джеймс Ю (James Yoo), съавтор на изследването. „Докато има други видове продукти за лечение на рани, които помагат и за затварянето им, всъщност не допринасят пряко за създаването на кожа.\" Изследователите казват, че следва провеждането на клинични изпитвания с хора.Новото устройство може да помага при лечението на пострадали с изгаряния, пациенти с диабетни язви и други големи рани, при които има проблеми с излекуването. ", "date": "2019.03.02", "title": "3D биопринтер печата кожа върху раните"}
{"url": "http://www.cross.bg/implanti-chasti-zadnite-1597966.html", "text": "/КРОСС/ 49-годишна жена разви рядък вид рак на кръвта, след като ѝ бяха поставени импланти в задните части. Онкологичното заболяване било диагностицирано година, след като пациентката се подложила на интервенцията.Хирурзи от Южнокалифорнийския университет за пръв път съобщиха за връзка между операция по поставяне на текстурирани импланти в задните части и развитие на анапластична едроклетъчна лимфома.По кожата на жената в областта, където са били поставени имплантите, се образували язви, а след направено изследване лекарите установили, че около тях се е събрала течност.Оказало се, че ракът се е разпространил и в други части на тялото на пациентката, включително и в белите ѝ дробове. Пациентката се подложила на химиотерапия, но починала след няколко месеца.По-рано компетентните органи съобщиха за 457 случая на рак след поставяне на гръдни импланти. Девет от тях приключиха със смъртта на пациентките.„Въпросът не е в локализацията, а в типа импланти и времето от момента на операцията. Наличието на възпаления и генетичното предразположение са главните фактори\", коментира президентът на Американското дружество на пластичните хирурзи Алън Матрасо.Той добави, че текстурираните импланти все по-рядко се използват за увеличаване на задните части, а клиентите предпочитат бразилската версия - преместването на мазнините от корема, гърба и бедрата в задните части. ", "date": "2019.03.02", "title": "Жена разви рак след поставяне на импланти в задните части"}
{"url": "http://www.cross.bg/sgrada-vryaza-sgradata-1597965.html", "text": "/КРОСС/ Неголям самолет се вряза в многоетажна сграда в град Форт Лодърдейл, щата Флорида, пилотът загина, предаде телевизия CBS4 Miami, цитирана от БГНЕС. Инцидентът станал около 11.55 местно време. Самолетът с рекламен плакат се вряза в 18-етажна сграда и падна до басейн. В сградата се извършвали ремонтни работи повече от година. Самолетът се удари между 16 и 17 етажи. Около 100 обитатели на сградата били евакуирани, никой от тях не е пострадал", "date": "2019.03.02", "title": "Самолет се вряза в 18-етажна сграда"}
{"url": "http://www.cross.bg/ybikvilin-skleroza-amiotrofichna-1598012.html", "text": "/КРОСС/ Учени от медицинския колеж Бейлър в Тексас разкриха механизма на развитие на болестта на Лу Гериг, известна също като амиотрофична латерална склероза, от която бе засегнат физикът Стивън Хокинг, съобщи сайтът MedicalXpress, цитиран от БТА. Оказа се, че мутирали протеини убиквилин престават да регулират функционирането на лизозомата - клетъчен органел, отговарящ за преработването на \"отпадъци\" от метаболизма. Били извършени експерименти с плодови мушици, които притежават мутирала версия на гена, кодиращ убиквилин. Насекомите мутанти показали признаци на възрастова дегенерация, включително нарушена дейност на нервните клетки и натрупване на увредени лизозоми. Учените установили, че дефектният убиквилин допринася за дисфункция на протеазомата - разграждащия клетъчните \"отпадъци\" белтъчен комплекс, и възпрепятства автофагията, при която ненужните клетъчни компоненти се унищожават. При нея везикули, наречени автофагоси, поглъщат повредените белтъци. След това везикулите се сливат с лизозоми, чиято кисела среда активира ензими, разлагащи \"отпадъците\". Но в присъствието на мутиралия убиквилин средата в лизозомите не е достатъчно кисела. Учените възнамеряват да проверят дали същият механизъм е налице у хората. Ако се потвърди съществуването му в човешкия организъм, развитието на амиотрофична латерална склероза ще може да се забави, като се възстанови киселинността в лизозомите.", "date": "2019.03.02", "title": "Учени разкриха загадка, свързана с болестта на Стивън Хокинг"}
{"url": "http://www.cross.bg/gradysa-minys-temperatyri-1597968.html", "text": "/КРОСС/ Повече облаци ще има днес, ще превали дъжд, а по върховете и сняг. Умерен вятър ще донесе по-студен въздух.Максималните температури обаче ще останат сравнително високи - между 9° и 14°.В планините на височина 1200 м термометрите ще се качат до 4 градуса, а на 2000 м ще са до минус 2 градуса.Максималните температури на брега ще варират от около 6° по Северното Черноморие до около 12° на юг. Температурата на морската вода ще е до 6 градуса.В неделя облачността ще е по-често значителна, но почти без валежи. Температурите още ще се понижат и сутрешните ще са предимно между минус 3° и 2°, а дневните - между 5° и 10°.В понеделник обаче слънцето се завръща, предстои затопляне до 18-20 градуса през следващата седмица. ", "date": "2019.03.02", "title": "Облачна, но топла събота"}
{"url": "http://www.cross.bg/olimpiakos-tochki-evroligata-1597967.html", "text": "/КРОСС/ Олимпиакос\", в чийто състав е най-добрият български баскетболист - Александър Везенков, претърпя пето поредно поражение в Евролигата.Гръцкият гранд отстъпи с 81:97 като домакин на ЦСКА Москва. Родното тежко крило се появи в игра в средата на втората част и остана на терена 7 минути, в които реализира 5 точки.Над всички за победителите бе Кори Хигинс с 18 точки, докато за \"Олимпиакос\" Зак Лидей отбеляза 21.След загубата \"Олимпиакос\" е с баланс от 12-12, а ЦСКА - с 19-5. ", "date": "2019.03.02", "title": "Везенков с пет точки при поредна загуба за \"Олимпиакос\" в Евролигата"}
{"url": "http://www.cross.bg/kyklen-bulgariya-otetz-1597972.html", "text": "/КРОСС/ Крос по случай 3-ти март - Националния празник на Република България и 141-та годишнина от Освобождението на България ще се проведе в Куклен. В традиционната надпревара могат да се включат жители от всички възрасти. Началото на празника ще започне с молебен и панихида отслужени от Oтец Иван и Oтец Янко от църквите „Успение Богородично\" и „Св. Анастасий \". Молебенът ще се състои на центъра на гр. Куклен пред паметника на участниците в освободителната война. Събитието започва в 10:00, а след това на площада празникът ще продължи с участие на ученици от СОУ „Отец Паисий \", Детски творчески състави и ДГ \"Приятели\".", "date": "2019.03.02", "title": "С молебен и традиционен крос в Куклен посрещат 3-ти март"}
{"url": "http://www.cross.bg/vidin-sgradata-godini-1597971.html", "text": "/КРОСС/ Една от най-големите синагоги в Европа се намира във Видин и вече десетилетия се руши. Сградата е културна ценност, национален паметник на културата и притегателно място за туристите. Скоро в нея трябва да започне ремонт и да бъде възстановена във вида, в който е била.Призрачната сграда на видинската синагогата е на 125 години, но вече 70 години не се използва за молитви. През годините дори била склад за дюшеци.Роза и Стрея са едни от малкото евреи във Видин, но в началото на миналия век еврейската общност в града била голяма. Сред тях били и техните родители.„Майка и татко са идвали тук като гости на сватба. Те са влизали вътре, майка е била шаферка\", разказва Стрея Пунчева. „Това е свързано с нашата история и с нашата душа...\", допълва Роза Маринова. След дълги години борба от тяхна страна, даряват сградата на община Видин, която печели проект за нейното възстановяване.„В този проект ние включваме и желанието на регионалната организация на евреите във Видин да се превърне в културен център и носещ името на нашия съгражданин Жул Паскин, да има обособена част от около 50 кв./м за различни културни традиции, дейности и ритуали на еврейската общност\", обясни Огнян Ценков, кмет на Видин.В синагогата ще могат да се организират и различни културни мероприятия като концерти и изложби.„Защото сградата ще има много добра акустика, покривът ще бъде изграден по съвременни технологии и със съвременни материали. Ще бъде куполен и сградата ще бъде възстановена в първоначалния си вид\", обясни още кметът Огнян Ценков.Проектът има за цел да реставрира сградата и да я превърне в туристическа атракция.Отвън сградата ще бъде възстановена с всички елементи и цветове възможно най- близки до оригиналния им вид. Възстановяването на синагогата се очаква да започне в края на лятото и да продължи две години. ", "date": "2019.03.02", "title": " Възстановяват синагогата във Видин"}
{"url": "http://www.cross.bg/rysiya-bulgariya-volgin-1597973.html", "text": "/КРОСС/ Политологът Румяна Коларова и журналистът Петър Волгин спориха в студиото на \"Денят започва\" с Георги Любенов за ролята на Русия за освобождението на България.Според Волгин Русия е наш освободител и всички войници от други държави, участвали в сраженията, са го правили от нейно име.Петър Волгин, журналист: Трябва да сме благодарни на всички хора, които са помогнали за освобождаването на България. Но България е освободена от Русия и хората, воювали, са го правили защото са били част от Русия.Румяна Коларова смята, че макар ролята на Русия за Освобождението да е решаваща, войници от различни държави са участвали в нейната армия, а Европа е събудила световното обществено мнение и така е допринесла за започване на войната и за създаването на самостоятелна българска държава.Тя призова да се преосмисли ролята на националните символи, които в голямата си част са свързани с Русия.Двамата събеседници коментираха и влиянието на ЕС, Русия и САЩ върху България, като се съгласиха, че страната трябва да изхожда в отношенията си със световните сили от позиции на националния си интерес.По повод строителството на нови газопроводи в Европа, Волгин заяви, че Европа се нуждае от руски газ, тъй като алтернативите са по-скъпи. Според него ЕС и Русия са заинтересовани от добри отношения.Румяна Коларова, политолог: Националният интерес на България не е да е между ЕС и Русия. Ние сме Европа, ние сме ЕС. А така да мисли Европейския съюз, че да не го конфронтира, да не го изолира от едни безспорно необходими ресурси, които са изгодни. Единственият въпрос е каква е цената, на която ползваш тези ресурси.  ", "date": "2019.03.02", "title": " Каква е ролята на Русия за освобождението на България "}
{"url": "http://www.cross.bg/geografskite-imena-obekt-1597976.html", "text": "/КРОСС/ Електронен регистър към Агенцията за геодезия, картография и кадастър дава справка за местоположението на селища и местности, по географските им или старите им имена в България. Към днешна дата Регистърът на географските наименования в България съдържа подробна и актуализирана информация за 259 000 географски обекти в страната. Регистърът се поддържа от АГКК и е създаден съгласно Закона за геодезията и картографията. Целта му е установяването на географските имена, регистрацията им и създаването и поддържането на база данни за тях, включително и транскрипцията на чуждите географски имена. Регистърът е изключително важен и за описанието на географските имена в качеството им на  културно-исторически обекти. Така например с него туристите лесно и бързо могат да се информират за местонахождението на даден обект, който е известен на местното население със старото си име, но фигурира в официални справочници с друго. Полезен е и за установяването на наследствени имоти, както и за справки за местности, останали с име, което не се ползва от съвременните поколения. В много от имената на селища, планини, местности, езера и реки се съдържат истории, свързани с българският бит, виждания, явления, вярвания, които се пазят в езиковата памет на общността и представляват важна част от историческото и културно ни наследство, свързани с историческата памет на народа, на различните общности и с това присъстват в днешния социален живот.Освен актуализирани наименования на географски обекти в регистъра за всяка местност се съдържат данни и за транслитерация на имената им; алтернативно или старо име на обекта; местонахождението му по населено място, община, орографски обект, речна система; принадлежност на географския обект, административна принадлежност или принадлежност на теренните и туристически обекти към съответния орографски обект (релефна форма) или система, или хидрографски обект или система. Отразени са също принадлежността на селищни образувания, квартали и махали към населено място; на теренните и туристическите обекти към съответния орографски обект или система, принадлежността на хидрографския обект (реки, езера и язовири) към съответната речна система, източникът, от който е извлечено името; принадлежност на географския обект, административна принадлежност или принадлежност към по-голям орографски или хидрографски обект, или система, Координати на точка в обекта в Българска геодезическа система и др. специфична информация.Чрез регистъра се обезпечава еднаквост и устойчивост при употребата на имената на географските обекти, тяхното съхранение, своевременна актуализация -  проследяване на промяната на имената в исторически аспект на едни и същи обекти, както и архивиране на тази информация. Освен чисто практическа, поддържането на регистъра има и значителна културологична стойност, тъй като в процесите на културно, икономическо и социално сближаване между страните в съвременния свят, географските имена са носител и на националната идентичност и родната култура.Уеб порталът позволява на потребителите да правят справки и да търсят географски имена по различни критерии и характеристики, т.е. по всички данни в регистъра, като се визуализират намерените резултати от търсенето и дава възможност за тяхното предоставяне както в KML формат, така и във формат JSON на български и английски език, което е в съответствие с изискванията по Директивата на ЕС INSPIRE. Въвеждането на информация е непрекъснат процес, в който данните за географските имена се допълват и обновяват. Регистърът на географските имена дава възможност за предоставяне на точна и бърза информация за географските имена на държавните и общинските институции, ведомства и организации, средствата за масова информация, картоиздатели, граждани и други потребители. Не по-малко важна роля има за международното общуване и разпространението на българската култура.Регистърът е създаден по проект на АГКК за надграждане на съществуващи информационни системи и развитие на е-услуги. Той е достъпен през електронната страница на агенцията: http://geonames.cadastre.bg/ и е отворена база данни за българските географски имена. Данните по INSPIRE пък са достъпни в КАИС портал . ", "date": "2019.03.02", "title": "Електронен регистър на МРРБ съхранява наименованията на българските географските обекти "}
{"url": "http://www.cross.bg/administratziyata-lazov-vsichko-1597974.html", "text": "/КРОСС/ Мобилни приложения помагат на гражданите по-бързо да подават сигнали до администрацията. Човек може да изпрати сигнал за нередност или нарушение от всяка точка на страната и да проследи дали проблемът е отстранен в законовия срок. Много потребители от Пловдив сигнализират за неправилно паркирали автомобили, разбити тротоари и замърсяване.От няколко месеца живеещите между булевардите „Източен\" и „Шести септември\" в Пловдив са принудени да търпят последствията от ремонтите, които се извършват. И докато преди седмица хората газеха кал, сега трябва да дишат запрашения въздух.Елена Михайлова: Постоянно прескачаш, никъде не можеш да излезеш, излезеш ли из града трябва да си носиш четка със себе си, щото всичко става мръсно. Аз, в двора имам кипарис и бях го увила с фолио, като свалих найлона вчера, жълто всичко, се сипе.Невен Лазов: Всеки ден се чисти, всеки ден колите се мият. Това се диша, всичко е много запрашено в момента.Невен Лазов днес не вижда смисъл да подава сигнал до администрацията , защото друга негова молба за съдействие вече година и половина остава без резултат.Невен Лазов: Имам молба за орязване на едно дърво , със заповед на кмета господин Стаменов е издадена заповед за орязването. Към момента нищо не се случва.Стандартният начин за подаване на сигнали в конкретният случай не работи. Новите технологии помагат да се свържем по-бързо с администрацията.Чрез мобилно приложение изпращаме снимки на нередностите, на които сме се натъкнали. Избираме категория замърсяване, прилагаме снимките, които сме направили, автоматично системата си избира адреса, където са направени снимките. Задължително трябва да посочим имена и телефон за контакт.Сътрудници на приложението проверяват всеки сигнал и юристи го оформят в жалба, която се препраща до администрацията по компетентност. Сигурността на личните данни на потребителите са гарантирани, а когато има резултат от сигнала, те получават снимка за крайния ефект. ", "date": "2019.03.02", "title": "Мобилни приложения помагат по-бързо да се подават сигнали за нередности "}
{"url": "http://www.cross.bg/tzipras-vreme-makedoniya-1597956.html", "text": "/КРОСС/ Гръцкият премиер Алексис Ципрас заяви, че в скоро време ще посети Северна Македония, предаде ТАСС. Той отбеляза, че Атина и Скопие вече са съседи, които се стремят към дружба, сътрудничество и солидарност и служат за пример не само на Балканите и в Европа, но и в целия свят. Изявлението на премиера беше направено по време на Делфийския икономически форум, който продължава до утре. Ципрас съобщи още, че двете страни ще създадат Висш съвет за сътрудничество, който да помогне за задъбочаването на взаимодействието в редица области от общ интерес като туризъм, енергетика, култура или военната и полицейската сфера.", "date": "2019.03.02", "title": "Ципрас обяви, че ще посети Северна Македония скоро "}
{"url": "http://www.cross.bg/mrezhata-elektromeri-plashtat-1597960.html", "text": "/КРОСС/ Заради липса на специална тарифа крадците на ток плащат почти 2 пъти по-ниски от цени от изрядните абонати, ако ги хванат. Причината е, че в края на 2018 г.  Върховният административен съд окончателно промени правилата, по които се начислява тарифата за електричество, което не е отчетено във фактурата. Вече няколко месеца енергийният регулатор пише нова формула, която не е готова и ще се чака още няколко месеца.В представата на повече българи крадците на ток са обитатели на ромски махали, които се свързват директно с кабел към мрежата или използват легендарни „изобретения\" като хлебарка, която блокира шайбата на устройството.В същото време малко хора бих предположили, че собственици на луксозни вили, хотели, ресторанти, барове, предприятия се занимават с хакване на електромерите си. Но го правят.Какво губят абонатите и ЕРП-тата? Оказва се милиони годишно. За 2018 г. ЕNV е ощетена с откраднато електричество за над 1,2 млн. лева. Загубите на ЧЕЗ са заради над 6600 случая на манипулации. Най-фрапантен пример е откраднат ток от копачка на критповалута, а енергията е 50 000 квт/ч. за 1 месец. Това е потреблението средно за 100-150 домакинства. От ЕНЕРГО-ПРО са разкрили 1700 манипулирани електромери, които струват 1,2 млн. лева.Дори да се открие кражба на ток, нарушителите остават ненаказани, защото много трудно се доказва кой е манипулирал електромера, ако не е очевидно. А още по-трудно се таксуват.Кражбата на ток създава високо напрежение не само в манипулаторите по мрежата.  Открадната електрическа енергия разтърсва и самите нас. И се отразява в сметките ни.  Дори да не усещаме по джоба веднага, плащаме.Ако крадците на ток искат да излязат на светло, те трябва да платят сметките си за 3 месеца назад на цена от 7 стотинки за киловат час, а изрядните платци плащат по 13-14 стотинки.Недалеч от София - в Кокаляне, хората от години се оплакват от спирания на тока, смущения в мрежата. Понякога се съмняват, че е възможно съседът им да ползва електричество, за което ще платят те. Дори ако ги няма вкъщи, пак ще платят фактурата си, ако е начислено електричество. В такава ситуация е попадала актрисата Катерина Евро. Когато вместо у дома, е в къщата на VIP Brother.„Нямаше ме 33 дни, заключих къщата пуснах СОТ-а, раздадох кучетата на приятели. Дори не оставих една крушка да работи и след като излязох, получих сметка за около 100 лева. Беше странно, винаги съм подозирала, че има нещо съмнително в тези високи сметки, които плащаме, но сега беше много драстично, защото действително нямаше никой в къщата\", разказва Евро.Въвеждат нова система срещу кражбите на токКогато сме си вкъщи или ни няма - кражбите на ток обикновено са организирани ... и безнаказани. В момента законови пропуски позволяват манипулирането на електромери да остава без последствия. Или последствия за нарушителите, които са почти двойно по-евтини от цената на тока за съвестните.На какво ли не са се натъквали техниците на енергото. Екип на NOVA и техници направиха  проверка на място в квартал „Горубляне\".„Няма пломба на щита. Ако вътре няма нищо - не е проблем, но е хубаво да има\", обясняват експертите.Иронията е, че крадците на ток продължават да плащат по-ниска цена от тази за изрядните абонати.До лятото на 2018 г. недобросъвестните в Североизточна България плащат за разлика от изрядните само по 3,5 ст. за киловат/час. Тогава енергийният регулатор решава да увеличи цената и тя тръгва нагоре до 7,5 стотинки. Върху нея има и добавки.„Кражбата, освен ценово, оказва пагубно въздействие върху мрежата. От това страдат битовите редовни платци\", обясняват от ЕНЕРГО-ПРО.Как действат манипулаторите по мрежата?„Има опити за хакване на електромери, за директно присъединяване\", обясни Костадин Величков от Съвета на директорите на ЕVN.1600 са случаите, а 40 на 100 от тях са софтуерни манипулации.„Има такива организирани групи, които ходят и предлагат такива „услуги\". Дали е нелегален този софтуер, не знам\", заявяват техниците на ЕНЕРГО- ПРО.От енергото хващат дори собственици на луксозни къщи и вили с манипулирани електромери. За да спестят от сметка си за ток - да крадат си позволяват и притежатели на мощни компютри, които копаят крипто валути. Машините поглъщат огромно количество ток. От ЕНЕРГО- ПРО обаче обясняват, че трудно се хващат.Бизнесът, който се опитва да заобиколи законът и да не плаща фактурите си за ток, са най-често хотели, ресторанти, предприятия.„Понякога един инкасатор не може да види манипулацията\", обясняват от ЧЕЗ.В Централна и Югоизточна България се краде ток, като следите от дръзките посегателства по мрежата са т.нар шунтове или байпас. Това удря токовата верига и така се въздейства пряко на цифровите електромери.За да се спрявят с крадците, енергодружествата  използват умни електромери. В реално време виждат има или няма манипулация.Ако днес засекат отклонение, ЧЕЗ, EVN, ЕНЕРГО-ПРО могат да проследят историята на абоната - домакинство или предприятие - до 3 месеца назад.Мит е, че масово битови абонати нарушават правилата. Хотели, ресторанти, барове, къщи за гости, малки предприятия, магазини, дори търсачи на виртуално злато. От EVN предлагат срокът за начисляване назад да е от 6 месеца до 1 година.„През 2018 имаме около 1700 случая за около 1,2 млн. лева. Спрямо 2017 кражбите тогава бяха много повече около 4000\", обяснява Костадин Величков от EVN.От ЕНЕРГО- ПРО пък допълват, че тези кражби влияят на качеството за битовите потребители.Загубите от посегателства по мрежата се водят технологични разходи. Част от тях се признават от енергийния регулатор, но ако са над лимита, енергийните дружества покриват сами тези загуби. При всяка проверка на енергото на място идва и неправителствени организации, които казват, че защитават правата на потребителите.Докато енергийният регулатор напише ново формула, по която ще санкционира нарушителите по мрежата и колко назад в миналото ще ги глобява, то всички изрядни абонати ще продължават да ползват и да плащат тока си. Нищо, че е почти двойно по-скъпо, ако си изряден.Източник Нова тв", "date": "2019.03.02", "title": "Кражбите на ток - организирани и безнаказани"}
{"url": "http://www.cross.bg/snezhen-spetzializiran-park-1597955.html", "text": "/КРОСС/ В курорта Пампорово ще бъде открит официално специализиран снежен парк за любителите на фрийстайл дисциплините на ски писта номер 1 - Малката стена. Паркът ще бъде едно от основните тренировъчни и обучителни трасета за предстоящия конгрес на „Интерски\" в България, заедно с това ще бъде отворен и за гостите на курорта.„Пампорово Сноу Парк\" е с 5 основни секции, които включват няколко елемента, сред  тях съоръжения за пързаляне и скокове с различна големина. ", "date": "2019.03.02", "title": " Откриват специализиран снежен парк в Пампорово "}
{"url": "http://www.cross.bg/vuzdyha-gorni-bogrov-1597959.html", "text": "/КРОСС/ Сигнал за запрашаване в района на магистрала „Хемус\" при Горни Богров.  Снощи екоинспекцията направи проверка на място. Установили са завишени прахови емисии от хвостохранилище „Челопечене\". Тази събота на мястото ще бъде поставена мобилна станция, която да следи за качеството на въздуха.", "date": "2019.03.02", "title": "Мобилна станция ще следи за качеството на въздуха край Горни Богров"}
{"url": "http://www.cross.bg/otetz-petrich-angel-1597962.html", "text": "/КРОСС/ Вярващи в защита на своя свещеник. Жители на община Петрич започнаха подписка в подкрепа на отец Ангел Кочев, след като стана ясно, че дългогодишният архиерейски наместник на Петричка духовна околия е сменен. Миряните не разбират какви точно са причините за отстраняването му и защо не се казват открито.Събраните подписи в защита на свещеника отец Ангел са 5000. Големият протест ще се проведе в неделя, в двора на църквата, по време на службата на неврокопския митрополит Серафим. Той ще трябва да представи новия архирейски  наместник. Миряните се заканват, че няма да влязат в храма.В събота те ще се съберат на входа на гробищния парк в Петрич, отново в знак на недоволство. Неврокопската митрополия не даде официална позиция за причините за това решение. Вероятно една от тях е напредналата възраст на свещеника, който е над 70 години. Според местните обаче отец Ангел е в отлично здраве и е изцяло отдаден на църквата.„Както общината, така и църквата работи в името на хората. Длъжни сме да изразим това напрежение. Самият факт, че за няколко дни се събраха над 5000 подписа, доказва мнението на петричани. Категорични сме, че искаме запазване на отец Кочев като архиерейски наместник\", заяви кметът на Петрич Димитър Бръчков. ", "date": "2019.03.02", "title": " Вярващи от Петрич с подписка в защита на своя свещеник"}
{"url": "http://www.cross.bg/repyblikata-shipka-vruh-1597964.html", "text": "/КРОСС/ За тържествата на връх Шипка, по случай Националния празник на Република България, от 22 ч. на 2 март до 18 ч. на 3 март, ще бъде ограничено двупосочното транзитно преминаване на превозни средства през Шипченския проход по път I-5/Е-85/ Габрово - връх Шипка - Казанлък. Както всяка година транзитният трафик ще се насочва по път II-55 през Прохода на Републиката по маршрута: Русе - Велико Търново - Дебелец - Проход на Републиката - Гурково - Казанлък и обратно. Шофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно. За област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково - Проход на Републиката - Велико Търново и обратно, като пренасочването ще става при пътен възел „Мъглиж\" (път I-5 с път I-6). Ограничението не важи за организирания междуградски автобусен транспорт. За гостите на тържествата движението на 3 март ще се организира както следва:\tОт 5:30 ч. до 13:00 ч. се осигурява еднопосочно движение на автомобилите от град Габрово към връх Шипка, като паркирането ще се извършва по разпореждане на органите на ОД на МВР-Габрово; \tОт 13:00 ч. до 18:00 ч. автомобилите ще преминават еднопосочно от връх Шипка до град Габрово.От 5:30 ч. до 13:00 ч. се осигурява еднопосочно движение на автомобилите от град Казанлък до връх Шипка; -\tОт 13:00 ч. до 18:00 ч. автомобилите ще преминават еднопосочно от връх Шипка до град Казанлък.Алтернативен маршрут за връзка между Северна и Южна България е Троянският проход, през който е разрешено преминаването на превозни средства до 12 тона.", "date": "2019.03.02", "title": "АПИ: На 3 март движението през Шипка се пренасочва към Прохода на Републиката"}
{"url": "http://www.cross.bg/zheni-zhivot-zdravosloven-1597963.html", "text": "/КРОСС/ Започва с желание за оформяне на краката, а след 18 месеца вече е носител на: \"Diva Fitness\", WBFF, категория, първо място, Верона, Италия; Mr. Olympia Amateur, категория „Уелнес\", златен медал, Лондон, Англия, 2018 г.; Балканско първенство, категория „Бикини фитнес\", златен медал, Княжевац, Сърбия, 2018 г.Интерсна случка от състезанието на фитнес модела в Лондон е срещата ѝ с краля на бодибилдърите Пол Дилет, който ѝ казва, че не трябва да променя нищо по фигурата си.От състезанието в Лондон още, Ева печели Про карта, която ѝ дава право да се състезава с професионалисти. На следващото съзтезание обаче, Mr. Olympia Amateur, я наказват и ѝ взимат Про титлата, тъй като състезанието е от друга федерация: „Това е така, защото федерациите искат да държат атлетите си само в една федерация, защото са обвързани с такси, а аз не знаех че това е наказуемо.\", споделя Ева за Sofiapress.com. Про картата, която печели ѝ дава право да се състезава с професиоанлисти, а не с аматьори. - „Не знаех и затова през декември пак се явих в Италия и спечелих в двете категории пак Про карти, за да си върна правото да участвам на Про състезания\".Сега Ева има право да участва на професионални състезания, стига да успее да намери финансиране. Извън тези участия, Ева се стреми да събуди желание за здравословен живот на колкото може повече жени у нас: „Много хора имат нужда от мотвация да започнат здравословен начин на живот. В ежедневието срещаме много проблеми и то личностни, както битовизмът смачква доста голяма част от младите жени, които неподготвени влизат в семейна среда и там настъпват голяма част от промените.\"Ева забелязва, че хората се мотивират от нейните постигнати резултати. Тя не се стрми да направи от всеки състезател, а иска да помогне на тези жени, които имат нужда да станат малко по-усмихнати, да им помогне да подобрят качеството си на живот относно физическото здраве, стреса и влиянието върху кожата.„Много жени се притеснясват от многото мускули. Моята физика е по-мускулеста поради спецификата на категорията ми, която е по-тренирано женско тяло, но не с прекалени обеми въпреки че на снимките за много от жените е плашещо. За изграждане на хубаво тяло по естествен начин без химии, анаболи и стероиди се изисква много време, процесът е бавен - здравословен, но много бавен.\",коментира фитнес моделът .Ева е категорична, че когато жените се научат на правилно хранене, чисто хранене, както и колко са важни витамините и минералите, които участват в изграждането на нашите биологични процеси, когато една жена види, че вече няма целулит, че кожата ѝ е много по-стегната, че и намаляват обиколките, тя започва да се харесва. Повечето хора според нея не осъзнават, че дори 30-минутен комплекс по няколко пъти в седмицата и с подходяща храна помага изключително на тялото ни. Това е въпрос на приоритети.Фитнес моделът съветва да се храним по-често, но по-малко и ако решим да тренираме, да се доверим на някого, който да ни подкрепя, както тя се доверява на треньора си Кирил Танев.Тук обаче идва и финансовата гледна точка, тъй като повечето хота свързват добрата фигура с много парични средства. Ева обаче твърди обратното: „Просто хората не знаят правилните комбинации, които могат да използват, защото пакет с овесени ядки, пшеничен или някаква елда не им се популяризира и те не знаят с какво друго могат да го смесят\".На въпрос дали има момент, в който тренирането се превръща в зависимост, Ева отговара, че голяма част няма да станат зависими, но е факт, че всеки, който види, че нещо е подобрено ще продължи да тренира: „Окото обича красивото, подвластни сме на това\".Източник ", "date": "2019.03.02", "title": "Ева Георгиева  буди желанието за здравословен живот "}
{"url": "http://www.cross.bg/tema-nedelya-istoriyata-1597946.html", "text": "/КРОСС/Тема:  България и хибридните войни - разговор с Румяна Коларова и Петър ВолгинТема:  Езикови съвети: на въпросите ви отговаря проф. Владко МурдаровТема:  Албум на българските опълченци - Тодор ПейковТема:  На живо: третомартенско хоро в центъра на СофияТема:  Фестивалът \"Кукерландия\" в ЯмболТема:  Музикален гост Илия ЛуковТема:  Световните имена на България: Енчо КерязовТема:  Амазонките в борбата: Тайбе Юсеин и Биляна Дудова - историята разказва Свобода МаданскаТема:  За по-висока заплата - знаем ли как да разговаряме с работодателите си , за да получим заплатата, която заслужавамеТема:  Необоснован страх - „Момо\" - интеренет куклата, която подлуди родители по цял святТема:  Карина от Гвардиата - тя е Царица  Роза, историята на Карина ,която вече е гвардеецТема:  Случая „Кьовеши\" - как Лаура стана страшилище за политици с нечиста съвест - коментира съдия Нели КуцковаТема:  Жени под прицел -  защо убийствата на жени от съпрузите им шокира само от екрана на телевизора, а не и в дома на съседаТема:  Магията на „Хъшовете\" - спектакълът вдига на крак публиката вече 300 пъти - актьориге от „Хъшове\" в специален проект в неделяТема:  Политически интриги и партийни битки. Говори лидерът на \"Атака\" Волен Сидеров.Тема:  Законови абсурди - защо крадците на ток плащат два пъти по-малко от изрядните абонати?Тема:  По следите на имотната мафия. Как 86-годишна жена с деменция остана без дома си и кой стои зад измамата? ", "date": "2019.03.02", "title": "Теми и гости в сутрешните блокове на телевизиите"}
{"url": "http://www.cross.bg/bulgariya-voiina-svetovna-1597945.html", "text": "/КРОСС/ 1265 г. - Битка при Ившам: Симон дьо Монфор е разгромен и убит, а папа Климент IV предоставя на Шарал д'Анжу права за организиране на кръстоносен поход.1860 г. - На Великден в цариградската църква Свети Стефан при църковната служба епископ Иларион Макариополски не споменава името на Вселенския гръцки патриарх; Българската православна църква се отделя от Гръцката патриаршия.1879 г. - Учредителното събрание избира София за столица на Княжество България.1910 г. - Осъществено е първото изкачване на най-високия връх в Северна Америка - Маккинли.1917 г. - Владимир Ленин пристига в Петроград след заточението, което поставя началото на Болшевишкото управление в руската революция.1922 г. - Йосиф Сталин е избран за Генерален секретар на ЦК на КПСС.1933 г. - Четирима англичани с два двуплощника извършват първия полет над Еверест (Джомулунгма).1939 г. - Втората световна война: Хитлер се разпорежда за разработването на Операция Вайс за нападение над Полша.1942 г. - Втората световна война: Японската армия започва масирани атаки срещу американските войски.1948 г. - Американският президент Хари Труман подписва Плана Маршал, съгласно който на 16 страни от Европа e отпусната помощ в размер на 6 милиарда долара за възстановяване след Втората световна война.1966 г. - Съветският космически апарат Луна 10 влиза в орбита около Луната, като става първият изкуствен спътник на друго небесно тяло.1973 г. - В Ню Йорк е направено първото обаждане от мобилен телефон.1975 г. - Боби Фишер отказва шахматна среща срещу Анатоли Карпов, в резултат на което Карпов получава титлата Световен шампион по шахмат.1976 г. - Във Франция се провежда първата церемония по връчване на наградите „Цезар\" за постижения в областта на киното.1984 г. - Ракеш Шарма става първият индийски космонавт.1986 г. - IBM показват PC Convertible, техният първи преносим компютър.1990 г. - IX Народно събрание гласува законите за изборите, за политическите партии, за разтурване на Държавния съвет на Народна република България и избира Петър Младенов за председател (президент) на Република България.1990 г. - БКП се преименува на Българска социалистическа партия.1992 г. - 36 Народно събрание приема нов Закон за поземлената собственост и частното стопанисване на земята в България, който изисква връщането на земята „в реални граници\".2000 г. - БНТ излъчва ужасяващи кадри от войната в Чечения във вечерните новини от „По света и у нас\". Вследствие на това НСРТ глобява БНТ, а екипът, работил същата вечер и водещата Милена Милотинова са временно понижени. Милотинова репортерства в новините, запазва рейтинг и е реабилитирана като водеща на новините на 8 декември същата година, но вече работи с екипа на редакторката Нина Спасова.2011 г. - Българската православна църква канонизира за светци новомъчениците от Ново село и Батак, дали живота си за християнската вяра по време на Априлското въстание. ", "date": "2019.03.02", "title": "2 март  в историята"}
{"url": "http://www.cross.bg/zadyshnitza-groba-zashtoto-1597952.html", "text": "/КРОСС/ Днес е Голяма Задушница, наричана още Месопустна. Тя винаги се отбелязва седмица пред началото на Великия пост. Във всички храмове в страната ще бъде отслужена заупокойна литургия. Задушница винаги се отбелязва в събота, защото тогава Исус Христос също е бил покойник и е бил в гробаВтората задушница, по народному наричана черешова, ще е на 15 юни 2019 г., събота.Третата задушница е Архангеловата, която наричат още мъжка. Тя е преди Архангеловден - 2 ноември 2019 г. На нея почитаме всички четници, революционери, войници, офицери и военни лекари, участвали във въстанията и във войните, заедно с жените четници и милосърдни сестри.Какво се прави на задушница?На задушница се посещават гробовете на починали близки, като за помена се приготвя „коливо\" - варено, подсладено жито. Българската традиция включва и хляб и вино. В по-ново време се прибавят дребни сладки и соленки. Поменът се прави на гроба, в църква или у дома.Обикновено на гроба свещениците извършват парастас, защото е по-кратък от панихидата. Тя е по-пространният молебен за упокоение на душите и включва повече молитви, както и четения от Евангелието и апостолски текст. Житото е символ на възкресението, защото по думите на св. ап. Павел житното зърно не може да оживее, ако първо не умре.Виното е символ на кръвта на Исус Христос. Паленето на свещи символизира горещата вяра, а пламъчетата напомнят за безсмъртието на душите на покойниците. Тамянът означава чистата молитва, а цветята - добродетелите на починалия.Ако имате починал близък човек, трябва да отидете на гроба му - прелива се вино и вода, носят се цветя, пали се свещичка за душата му и подавате храна като казвате „Вземи за Бог да прости\" на някого, познат или непознат. Той отговаря „Бог да прости\".  ", "date": "2019.03.02", "title": "Днес е Голяма задушница  "}
{"url": "http://www.cross.bg/rozhdenitzi-na-mart-1597947.html", "text": "/КРОСС/  Ана Вълчанова, актрисаВидински митрополит Даниил Иван Сунгарски, председател на Национално движение \"Екогласност\" Сливенски митрополит ЙоаникийТаню Киряков, двукратен олимпийски шампион по спортна стрелба Цветан Симеонов, председател на Българската търговскопромишлена палата", "date": "2019.03.02", "title": "Рожденици на 2 март  "}
{"url": "http://www.cross.bg/bulgariya-nato-sekretar-1597953.html", "text": "/КРОСС/ България играе важна роля спрямо Русия заради общата граница в Черно море и близките връзки в исторически план. Това заяви в интервю за предаването „Панорама\" на БНТ генералният секретар на НАТО Йенс Столтенберг, който беше на двудневно посещение у нас и се срещна с президента Румен Радев и премиера Бойко Борисов.Столтенберг е останал с убеждението, че страната ни подкрепя общия подход на Алианса към Москва - сдържане, отбрана и диалог.Според генералния секретар влизането на България в НАТО преди 15 години е помогнало за стабилизирането на Европа, а добросъседските ни отношения със Скопие са прокарали и пътя на Северна Македония към алианса. ", "date": "2019.03.02", "title": "Шефът на НАТО подчерта важната роля на България по отношения на Русия "}
{"url": "http://www.cross.bg/chasa-provede-bulgariya-1597948.html", "text": "/КРОСС/ Русе/Бяла.От 19.00 часа на площад „Екзарх Йосиф I\" председателят на Народното събрание Цвета Караянчева ще участва в тържествената заря-проверка по случай 141 години от Освобождението на България. Народните представители от ГЕРБ в Русе също ще участват в отбелязването на празника.***Варна.От 11.00 часа в Младежкия дом ще бъдат наградени лауреатите от Седмия национален конкурс „Българските архитектурни паметници в макети\".***Гоце Делчев.От 17.00 часа Негово високопреосвещенство Неврокопският митрополит Серафим ще отслужи заупокойна молитва и благодарствен молебен в катедралния храм „Св. св. Кирил и Методий\". След това, в 17.30 часа, ще бъдат положени венц и и цветя по повод 141-вата годишнина от Освобождението на България.***Петрич.В централната експозиционна зала на Исторически музей-Петрич ще бъде открита фотодокументална изложба „141 години от освобождението на България\".***Пловдив.От 10.00 часа в салона на ул. „Весела\" 31 ще се проведе годишно отчетно-изборно събрание на Общинско пчеларско сдружение „Акация 1899\".***Раковски.В 10.30 часа на площад „Европа\" ще се проведе състезателно кукерско дефиле, което ще завърши с парад. Проявата е част от 19-то издание на международния фестивал на кукерските и маскарадни игри „Кукове\".***Смолян.От 09.00 часа в храма „Св. Неделя\" в смолянския квартал „Райкова\" архиерейският наместник на Смолянска духовна околия Негово Високопреподобие архимандрит Висарион ще отслужи св. Литургия за упокой и обща Панахида за починалите наши близки.***Смолян.От 10.00 в Спортната зала „Величко Чолаков\" ще се проведе турнир по тенис за „Купата на кмета\".***Смолян/с. Широка лъка.От 18.00 часа ще се проведе традиционния празничен концерт на НУФИ - Широка лъка, който е посветен и на националния празник 3 март, като в него ще участват и учениците от ОУ „Никола Вапцаров\" в селото ", "date": "2019.03.02", "title": "Предстоящи събития в страната на 2 март  "}
{"url": "http://www.cross.bg/gergana-bulgare-televiziya-1597950.html", "text": "/КРОСС/ С пресконференция и коктейл в столичен клуб, Национална телевизия „БЪЛГАРЕ\" отбеляза двоен празник - старта на своето ефирно излъчване и рождения ден на обичаната актриса, водеща на сутрешния блок и лице на телевизията Гергана Стоянова.Директор на новата медия е основателят на Национален фолклорен ансамбъл „БЪЛГАРЕ\" Христо Димитров, който заедно със сестра си Елена Андерсон създава и Телевизия „БЪЛГАРЕ\". Той представи концепцията на медията, чието основно мото е: \"Телевизия с кауза\". Според думите му именно каузата във всяка една секунда ефирно време, както и различните предавания и формати са тези, които ще отличават Телевизия „БЪЛГАРЕ\" от другите телевизии. Христо Димитров представи лично част от водещите на телевизионните предавания, които ще тръгват поетапно, а десет от тях ще стартират още през следващия месец.Рожденичката на вечерта, популярната актриса и водеща Гергана Стоянова поема сутрешния блок, наречен „ПО-ИНАЧЕ с Гергана\". Ежедневното предаване ще е заредено с интересни теми и гости, позитивни послания, патриотизъм, смях и настроение. То ще се излъчва от Студио 3 на телевизията, чийто декор наподобява истински уютен дом, в който участниците ще идват на гости на водещата.Освен работата й в Телевизия „БЪЛГАРЕ\", Гергана Стоянова е и едно от новите лица в хитовия български сериал „Откраднат живот\", чийто седми сезон стартира преди броени дни в национален ефир. Там ще се наслаждаваме на таланта и чара на актрисата в ролята й на доктор Поли Грънчарова, която е анестезиолог.  ", "date": "2019.03.02", "title": "Актрисата Гергана Стоянова е сред лицата на новата национална телевизия \"Българе\""}
{"url": "http://www.cross.bg/trump-kitaii-mitata-1597954.html", "text": "/КРОСС/ Президентът Доналд Тръмп заяви, че е поискал от Китай незабавно да отмени всички мита върху американските селскостопански продукти, защото търговските преговори напредват добре, предаде БТА.Той напомни, че е отложил плановете за налагане на мита от 25 процента вместо сегашните 10 процента върху китайски стоки, съобщи Ройтерс„Приканих Китай да отмени незабавно всички Мита върху нашите селскостопански продукти (вкл. говеждо, свинско месо и т.н.), въз основа на факта, че ние напредваме много добре с търговските преговори, а аз не повиших митата от 1 март до 25%. Това е много важно за нашите страхотни фермери - и за мен!\", написа Тръмп в Туитър.Фермерите са ключова опора на Републиканската партия, а търговската война на Тръмп с Китай се отрази тежко върху тях. Пекин наложи миналата година мита върху вноса на соя, сорго, свинско и др., което рязко съкрати доставките на американска селскостопанска продукция в Китай.Постът на Тръмп в Туитър последва няколко часа след като офисът на Постоянния представител на САЩ за търговските преговори съобщи, че отлага повишението на митата върху китайски стоки на обща стойност 200 милиарда долара. Съобщението, което ще бъде публикувано във Федералния регистър във вторник, 5 март, гласи, че митата ще останат „на 10 процента до ново нареждане\", като се обяснява, че увеличението „вече не е уместно\" предвид напредъка на преговорите от декември насам.Повишаването от 10 на 25 процента първоначално бе предвидено за 1 януари, но след ползотворните разговори с китайския президент Си Цзинпин администрацията на Тръмп разпореди 90-дневно удължаване на този срок, а миналата неделя Тръмп заяви, че отново ще отложи увеличението заради напредъка на преговорите. ", "date": "2019.03.02", "title": "Тръмп зове Китай да отмени митата върху селскостопански продукти "}
{"url": "http://www.cross.bg/putishtata-dvizhenieto-patryli-1597957.html", "text": "/КРОСС/ Заради почивните дни КАТ въведе специални мерки за контрол на трафика. Екипи на полицията са разположени на изходите на големите градове и по основните пътища в страната. На местата, където обичайно стават  задръствания, движението ще бъде подпомагано от полицейски екипи.Особено внимание ще се обърне на тунела „Витиня\" на автомагистрала „Хемус\". Заради ремонти движението ще се извърша двупосочно в едната тръба. Трафикът ще се подпомага от патрули на полицията. Ще се следи за шофиране в аварийната лента. От Пътна полиция напомнят, че при първо нарушение глобата е 1000 лв. и три месеца без книжка.От петък е в сила и новата мярка за самоконтрол на шофьорите на тирове при спазването на забраната за движение. Нарушителите ще бъдат глобявани.За следващите дни БДЖ осигурява над 8 000 допълнителни места в съставите на някои влакове, които пътуват по основните направления в страната.Засиленото движение по пътищата започна още в петък - в края на последния работен ден. Обичайно - в посока Гърция по главен път Е-79, както и по магистралите „Тракия\" и „Хемус\". На пост по пътищата са и новите тол патрули. ", "date": "2019.03.02", "title": "Очаква се засилен трафик по пътищата заради трите почивни дни"}
{"url": "http://www.cross.bg/subor-smolyan-rozhenskiya-1597951.html", "text": "/КРОСС/ Роженски събор ще има тази година, събитието е включено в Националния културен календар, съобщи на пресконференция кметът на Смолян Николай Мелемов. Община Смолян остава организатор на фолклорната част на Рожен`2019. Съборът на народното творчество и животновъдство ще се състои от 19 до 21 юли, а организатор е сдружение \"Рожен - наследство в бъдещето\".След 2015 г. традицията на Роженския събор с над век история е продължена като празник на фолклора, народните занаяти и животновъдството като поминък в Родопите. Във фестивалната програма на събитието е включен Национален фолклорен конкурс за певци, инструменталисти, народни танци, обичаи и словесен фолклор. Съборното надпяване и надиграване ще бъде на 4 сцени на Роженските поляни. Община Смолян е предвидила награден фонд за лауреатите.Сред новостите в програмата е конкурс за автентична мъжка, женска и детска носия. Мобилна музейна експозиция \"Духът на Родопите\" ще покаже родопските традиции, обичаи и ритуали, уточняват организаторите от \"Рожен- наследство в бъдещето\". На съборните поляни ще бъдат разгърнати изложения на занаяти, животновъдни и фермерски изложби, щандове на традиционни български ястия и храни от фермата.Очаква се съборът да се превърне в едно от най-мащабните за годината национални събития. Организаторите съобразяват програмата с прогнозите за публика от стотици хиляди посетители. И това издание на Роженския събор щe бъде с безплатни вход и паркинги.Община Смолян е заложила 80 000 лв. разходи, свързани с организацията на Роженския събор. Той бе възстановен и обновен след 9-годишно прекъсване и се превърна в събитие №1 за 2015 г. и 2016 г., посетено от над 550 000 души. ", "date": "2019.03.02", "title": "Роженският събор ще бъде от 19 до 21 юли"}
{"url": "http://www.cross.bg/teodot-zapovyadal-episkop-1597944.html", "text": "/КРОСС/ Житие на св. свещеномъченик Теодот, епископ КиринейскиСв. Теодот, родом от Галатия (Мала Азия), дошъл в края на третия век на остров Кипър да проповядва Христа. Неговите думи и добродетелен живот силно действали на езичниците. Мнозина повярвали и като се обърнали към Господа, поставили Теодота епископ в град Киринея.Теодот много години управлявал църквата и, без да се бои от мъчения и смърт, проповядвал Иисуса Христа. В царуването на император Ликиний, жесток гонител на християните, областният управител Савин заповядал да повикат епископа на съд. Теодот, като узнал заповедта, не дочакал пратените за него и сам се явил при управителя.- Аз съм тоя, когото ти търсиш - казал му той. - Не се крия, но сам дойдох да изповядам истинския Бог.Управителят заповядал да бият епископа с ремъци и след това му казал: \"Виждаш ли какво ти докара твоята дързост?\"Епископът отговорил: \"Да бяха духовните ти очи отворени, ти щеше да разбереш какво ще ми донесе моето мъжество, което ти наричаш дързост. Но понеже си сляп, аз не чувствам мъченията, защото душевната радост превъзмогва телесната болка...\"- Ти не можеш да ме измамиш - казал управителят. - Аз ще те мъча дотогава, докогато признаеш силата на нашите богове, защото аз имам власт над тебе.- Тия заплахи не ме смущават - отговорил светият епископ, - защото служа на Бога, Който може да ми помогне сред страданията.Управителят заповядал да стържат страдалеца с остри железни куки. Св. Теодот търпеливо понасял мъченията и се молел. След дълги изтезания той бил отведен в тъмницата.Подир няколко дни управителят отново го повикал. \"Аз мисля - казал му той, - че първите страдания ти доказаха пустотата на твоя Бог и че не трябва да прибягвам до нови изтезания. Сега ти ще се поклониш на нашите богове.\"- Аз съм готов да страдам още - отговорил св. Мъченик, - понеже моето упование на Господа е непоколебимо.Управителят заповядал още повече да засилят мъченията, като все се надявал да сломи твърдостта на св. Теодот. Но епископът продължавал спокойно да се моли. Забравяйки собствените си страдания, той молел Бог да дарува мир на Църквата и тъэрпение на гонените християни. Мнозина от присъстващите като видели неговата твърдост, разбрали истниския Бог. Тогава управителят заповядал да отведат Теодот в тъмницата.Скоро след това император Константин като победил Ликиния, заповядал да се прекрати гонението и да се освободят християните, затворени в тъмници заради вярата си в Христа. Св. Теодот бил освободен. Като поживял още две години като епископ киринейски, той се поминал.  ", "date": "2019.03.02", "title": "Св. свщмчк Теодот, еп. Киринейски (Задушница)"}
{"url": "http://www.cross.bg/bolkata-e-neizbezhna-1597943.html", "text": "/КРОСС/ Болката е неизбежна, страданието е по избор.Харуки Мураками", "date": "2019.03.02", "title": " Болката е неизбежна"}
{"url": "http://www.cross.bg/razgrad-prestuplenieto-sali-1597969.html", "text": "/КРОСС/ 20 лева, таблет и телефон са коствали живота на 63-годишния таксиметров шофьор Красимир. Той беше убит по особено жесток начин в сряда вечерта по пътя между Разград и село Дянково.Основният мотив за престъплението се оказал грабеж - версия, която първоначално беше смятана за най-малко вероятна от криминалистите. 22-годишен мъж  на име Сали е заловеният за убийството на таксиметровият шофьор.„Банкнотите, кървавите са намерени в една игрална зала. Tой идва пеша от селото, за да ограби и да играе хазарт, това е истината.За нас това е извършителят на престъплението. Доказателствата са красноречиви. Сочи конкретни улики, както по отношение на себе си - така и вещи, които е отнел от жертвата\", казва Тихомир Тодоров, окръжен прокурор на Разград.Още не са готови изследванията от които ще стане ясно дали обвиненият е бил под въздействие на алкохол или наркотици. Разследващите смятат, че престъплението е извършено, заради хазартна зависимост. При задържането мъжът е оказал съпротива. Той е родом от близкото до Разград село Каменар.Братът на Сали не вярва,че брат му е способен да извърши убийство. \"Батко ми не мога да прай такава нещо\", категоричен е той. Прокуратурата ще повдигне обвинение на Сали за грабеж,  придружен с убийство. ", "date": "2019.03.02", "title": " Най-вероятната причина за убийството на таксиметров шофьор в Разград е грабеж"}
{"url": "http://www.cross.bg/siderov-vmro-liderut-1597961.html", "text": "/КРОСС/ От моя страна няма никакви знаци и действия за край на тази коалиция. Мога да кажа, че съм бил моторът да се направи през 2016 г., а успехът й беше, че изместихме ДПС и от 3-та политическа сила в парламента станаха 4-та\". Това заяви в предаването „Събуди се\" лидерът на „Атака\" Волен Сидеров.„Съжалявам, че ВМРО тръгна да разцепва тази коалиция, но така са решили\", коментира още Сидеров. „Както и да се явим на изборите трите партии, е важно да дадем уверения, че управленската програма на правителството, която сме поели, ще я свършим докрай. И да не свързваме автоматично евроизборите с управлението\", допълни лидерът на „Атака\". „За съжаление това не го чувам от другите две партии\".Сидеров коментира и писмото от НФСБ към ВМРО, за което стана ясно в петък. В него от НФСБ предлагат да се върнат на масата за преговори, след като от ВМРО решиха, че ще се явяват самостоятелно на евроизборите.  Попитан защо той не е бил поканен, Сидеров заяви: „Може да не ме харесват вече\".„Нещата трябва да се решават по мъжки, а не с писма в стил - прелъстена и изоставена ученичка, която пише на гаджето си\", коментира още Сидеров. Той отрича, че е искал да бъде водач на листа. „Ясни са само номинациите на Симеонов от НФСБ и Джамбазки от ВМРО\".Сидеров заяви, че голямата коалиция е стабилна, въпреки случващото се в малката коалиция.„Няма никакъв трус, не търсете трусове. Нека и трите партии, и тримата лидери потвърдят, че независимо от начина на явяване на изборите, управленската програма докрай, Борисов ще изкара най-накрая един мандат докрай и ние ще бъдем гарант за това\", каза лидерът на „Атака\".Сидеров коментира и сделката за самолетите F16. „Да, на различни позиции сме. Аз продължавам да смятам, че това е неправилна сделка, не е необходима за България. Тези 2 милиарда трябва да отидат за социални дейности, образование\", продължи лидерът на „Атака\". Той обясни, че тази сделка не е била записана в управленската програма.„Там има принципни неща - за увеличаване на доходите, раздвижване на икономиката, за развитие на България. По тези принципни неща, можем да продължим да работим. Надявам се г-н Каракачанов да преосмисли това свое решение, ако е чисто негово, сделката може да се преразгледа, да се чуе моят глас. Ако имаме нужда от F16, нека ни подарят САЩ в знак на добро приятелство\". ", "date": "2019.03.02", "title": " Сидеров: Съжалявам, че ВМРО тръгна да разцепва коалицията"}
{"url": "http://www.cross.bg/skali-martenitza-metrova-1597958.html", "text": "/КРОСС/ Навръх Баба Марта - 40-метрова мартеница-гигант украси лакатнишките скали. Във Видин пък стотици деца изобразиха символа на града - крепостта \"Баба Вида\" в жива мартеница. Мащабната декорация в бяло и червено се спусна върху Лакатнишките скали пред очите на най-взискателната аудитория и в присъствието на цели две Баби Марти.Мартеницата гигант е сътворена отново с общи усилия - платът е дарение, а зад шевната машина застава Йорданка Тодорова. Нищо обаче нямаше да е възможно без планинските спасители, чиито усилия бяха възнаградени с бурни аплодисменти. В гара Лакатник се надяват новата придобивка да привлече повече туристи и да раздвижи местната икономика. За най-щастливите празнуващи обаче, богатството се измерваше по друг начин.Във Видин могат да се похвалят и с друго - рекордът на Гинес за най-дълга мартеница принадлежи именно на тях - след като през 2015-та изработиха 16 000 метрова плетеница от бели и червени конци. ", "date": "2019.03.02", "title": "40-метрова мартеница украси Лакатнишките скали"}
{"url": "http://www.cross.bg/nato-borisov-more-1597949.html", "text": "/КРОСС/ Според президентът и премиерът са на различни позиции колко искаме да сме с НАТО. „Радев одобри повече американски войски в Черно море, Борисов настоява само за учения\", пише вестникът. Радев подписа в четвъртък декларация на президентите от групата на деветте източноевропейски държави за засилване отбранителите сили на Алианса, конкретизира изданието. „24 часа\" допълва, че след срещата си с генералния секретар на НАТО Йенс Столтенберг в София в петък, премиерът Борисов е заявил: „Винаги съм бил против засилването на военното противопоставяне в Черно море\". Вестникът цитира и Столтенберг, който предупреждава: „Трябва да свикваме със заплахата от руските ракети\". В разширения репортаж за гостуването на генералния секретар на НАТО в София се споменава за разузнавателни полети на американски самолети по руските граници и по Черноморското крайбрежие и в Балтийско море, единият от самолетите е прелетял през въздушното пространство на България. „Труд\" помества снимка от срещата на Борисов със Столтенберг и подчертава, че гостът бил закичен с мартеница от домакина си.В коментар за \", историкът проф. Искра Баева казва: „Приспособяваме се към всяка велика сила, в чиято сфера попадаме\". Коментарът е по повод утрешния национален празник. Баева призовава: „Да не забравяме кой ни освободи\".На пазара има ментета на българския флаг, предупреждава „Телеграф\". Произведени в Китай флагчета се продават и то на цена, която е десетократно по-ниска. Става дума за копие на знамето на Райна Княгиня, произведените у нас знамена са от 90 до 120 лева.400 паметници в България са посветени на националния ни празник 3 март, информира. В София монументите за освобождението ни са 20. Скулптори казват пред вестника, че образците от най-ново време са лош пример.„Марката „България\" струва 54 милиарда долара\" е водещото заглавие на „Монитор\". Според британска класация марката е поскъпнала с 15 на сто за една година. Село и планина в България носят името на родината ни, допълва вестникът.От Комисията за защита на потребителите ни съветват да сме внимателни при подписване на договор с телекомите, когато става дума за специалните оферти, пише . Няма устен договор без подпис на потребителя, е едно от предупрежденията. Повод за това е наскоро влязло в сила решение на комисията, потвърдено и от върховния административен съд, за нелоялна практика на телеком.„Борисов или ще направи бърза партийна хекатомба, или ще трябва да се жертва в името на партията\", пише в коментар на вестник „Сега\". Цветанов направо взе партията ГЕРБ и затова е крайно време....за нещо мащабно като гоненето на сини министри през 1999 година или разкарването на Първанов и двамата Руменовци от БСП, се казва в коментара на Петьо Цеков, озаглавен „Време ли е за първи мандат на Цветанов?\".„Ню Йорк таймс\" откри в столичния квартал „Бояна\" най-скъпата къща у нас, информира  Цената ѝ е 3 милиона и 600 хиляди евро. Подобни скъпи жилища има в курорта Слънчев бряг и в Пазарджик. ", "date": "2019.03.02", "title": " Преглед на вестниците "}
