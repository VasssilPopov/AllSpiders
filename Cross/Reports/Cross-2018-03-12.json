{"url": "http://www.cross.bg/trabant-tazi-antov-1569951.html", "text": "/КРОСС/ С колекция от 78 действащи трабанта великотърновецът Ивайло Антов е кандидат за рекордите \"Гинес\".Това съобщи самият той на пресконференция, на която бяха обявени участниците и програмата в деветото издание на \"Трабант фест - 2018\".Над сто собственици на трабанти от страната и чужбина се очакват във Велико Търново на 17 март, когато ще се състои фестивалът.Той ще започне в 10:00 часа с регистрация на участниците пред парка \"Марно поле\", след което се предвижда парад по главните улици на града и състезания по майсторско управление на паркинга пред НВУ \"Васил Левски\", разказа Камен Парашкевов, член на организацията на собственици и любители на трабанти във Велико Търново, предава Янтра Днес.Народният представител доц. Милен Михов, дългогодишен организатор на трабант феста, посочи, че през тази година за първи път ще бъде показан трабант полицейски автомобил - реплика на автентична полицейска кола от марката, ползвана в бившата ГДР през миналия век. Автомобилът е собственост на полицейски служител от Ботевград.Друга атракция ще бъде модифициран трабант в джип с гребло, който е участвал в разчистването на снеговете в началото на тази зима.Последната придобивка на търновския трабант клуб е четиритактов трабант, произведен през 1990 година в заводите Цвикау. Автомобилът е купен от Ивайло Антов през румънски интернет оказион, но се оказало, че първият му собственик е унгарец.Антов посочи, че находката е изключително ценна, защото е част от лимитирана серия.Великотърновският любител на трабантите е придобил първия си автомобил от тази марка през 1989 година.Днес цялото му семейство споделя неговото хоби, а двете му деца притежават колекция от над 80 макети на трабантчета.  ", "date": "2018.03.12", "title": "Великотърновец е кандидат за \"Гинес\" със 78 трабанта"}
{"url": "http://www.cross.bg/mesta-bulgariya-valezhi-1569941.html", "text": "/КРОСС/ През нощта, с преминаването на бърз студен атмосферен фронт, от запад на изток ще има валежи от дъжд, на места ще са интензивни, придружени с гръмотевици и временно усилване на вятъра. В края на нощта явленията в Западна България ще затихнат.Минималните температури ще са между 5° и 10°. Това съобщи за Агенция „Фокус\" Георги Цеков, дежурен синоптик в Националния институт по метеорология и хидрология (НИМХ) към Българската академия на науките (БАН).Утре облачността ще е променлива, по-значителна - над Източна България. Ще има краткотрайни валежи, а на места, главно в източните райони и Рило-Родопската област, ще прегърми. Ще духа до умерен, в Северна България и временно силен западен вятър. Максималните температури ще са между 13° и 18°.Над Черноморието ще е предимно облачно с валежи от дъжд, по-интензивни в часовете преди обяд. На отделни места ще има и гръмотевична дейност.Вечерта валежите в повечето места ще спрат и облачността ще започне да се разкъсва. Сутринта южният вятър ще се ориентира от запад, ще е слаб до умерен. Максималните температури ще са между 12° и 17°. Температурата на морската вода е 6-7°. Вълнението на морето ще е 3 бала.Над планините облачността ще е по-често значителна.Ще има краткотрайни превалявания от дъжд, над около 2100 метра - от сняг. Главно в Родопите ще има условия за гръмотевични бури. Ще духа умерен западен вятър. Максималната температура на височина 1200 метра ще е около 9°, на 2000 метра - около 3°.Атмосферното налягане е по-ниско от средното за март, през нощта с преминаването на фронта ще се повиши, но утре отново ще започне да се понижава.През следващите дни ще има променлива, в следобедните часове по-често значителна облачност. На отделни места ще има и краткотрайни превалявания, с по-голяма вероятност в Източна България и планинските райони. В сряда вятърът ще остане от запад-северозапад, но малко ще отслабне - вече ще е предимно умерен, по-добре изразен в Дунавската равнина и в източните райони.Температурите ще бъдат близки до обичайните за средата на март. В четвъртък ще е почти тихо, сутрешните температури ще се понижат. В петък с югозападен вятър ще се затопля.Вероятността за валежи е сравнително малка, облачността ще е разкъсана, предимно висока и средна; по-значителна ще е над Западна България.", "date": "2018.03.12", "title": "Времето утре: краткотрайни валежи, а на места, главно в източните райони и Рило-Родопската област, ще прегърми"}
{"url": "http://www.cross.bg/istanbylskata-konventziya-partiya-1569948.html", "text": "/КРОСС/ Истанбулската конвенция за защита на жените от насилие среща силна съпротива в Хърватия, където една от партиите, член на управляващата коалиция, се противопоставя на ратифицирането й, предаде Ройтерс.\"Съобщението, че основната партия в дясната коалиция /ХДО, Хърватската демократична общност/ ще подкрепи ратифицирането на Истанбулската конвенция фундаментално противоречи на християнските демократични ценности на партията\", заяви днес Хървое Зеканович, член на ръководството и депутат от консервативната партия Храст /Дъб/.За тази партия, близка до влиятелната хърватска католическа църква, текстът предлага \"теория за половете\", която подрива основите на традиционното семейство, предава телевизия HRT.Премиерът Андрей Пленкович, който е от ХДО, съобщи, че Истанбулската конвенция ще бъде внесена в парламента до края на месеца.В открито писмо Хървое Зеканович поиска от традиционалистите в ХДО \"да направят максималното това да не се случи\". Консерваторите в ХДО също изразиха съпротивата се на ратификацията.Няколко организации за защита на правата на жените обвиниха в съобщение консервативните групи и църквата, че си \"измислят теория за половете, за да защитят патриархалната система\".Истанбулската конвенция е ратифицирана от 28 страни, 17 от които членки на ЕС, припомня АФП. Агенцията допълва, че миналата седмица България се отказа да я ратифицира, а през февруари и словашкият премиер взе подобно решение. ", "date": "2018.03.12", "title": "Силна съпротива в Хърватия срещу Истанбулската конвенция"}
{"url": "http://www.cross.bg/evroviziya-bones-dzheii-1569949.html", "text": "/КРОСС/ Петима изпълнители ще представят България на тазгодишната \"Евровизия\" през май в Лисабон. Специално създадената за конкурса група \"Екуенокс\" ще изпълни песента \"Bones\".Жана Бергендорф, Владимир Михайлов, Георги Симеонов - Джей Джей, Джони Манюел и Трей Кембъл ще излязат на сцената на \"Евровизия\" по време на първия полуфинал на 8 май.\"Bones\" е дело на Борислав Миланов, а едно от посланията й е безусловната любов зад ограниченията на материалния свят.В 63-то издание на конкурса ще се включат 42 държави.Големият финал е на 12 май.\n\t\t\t\t\t ", "date": "2018.03.12", "title": "Петима изпълнители ще представят България на \"Евровизия\""}
{"url": "http://www.cross.bg/farove-vuzmozhno-putya-1569950.html", "text": "/КРОСС/ Няма да мине много време, когато Head-up дисплеите ще изпълват цялото стъкло, водачът ще разчита на виртуална реалност, а интелигентни фарове ще осветяват пътя като ден. Всичко това ще работи съвместно, за да предложи възможно най-пълната и безопасна картина на пътя напред.Докато се случи това, обаче, инженерите вървят крачка по крачка. Сега на дневен ред са фаровете Digital Light, които бяха представени в обновения Mercedes-Maybach.Технологията Digital Light еволюира от интелигентните фарове, представени през 2009 г. чрез Mercedes Experimental Safety Vehicle. В същия модел бяха показани първите задни предпазни колани с вградени въздушни възглавници. Преди 9 години дъгите фарове бяха изградени от по 100 светодиода (LED), като компютър контролираше всеки светодиод, за да създава специфичен светлинен сноп.Сега технологията е „леко\" понапреднала. Новите HD-фарове разчитат на чип, върху чиято повърхност има над 1 000 000 микрорефлектора, т.е. те генерират резолюция от над 2 000 000 пиксела. Камери и сензори засичат останалите участници в движението, за милисекунди компютри изчисляват данните, базирайки се на информацията и от базата данни от цифрови навигационни карти, като конфигурират възможно най-добрия светлинен сноп за конкретните пътни условия.Това е възможно, тъй като всеки микрорефлектор е контролируем. Така не се заслепяват другите участници в движението, а водачът получава най-добрата видимост.Не само това, но технологията Digital Light може да проектира символи върху пътя в HD качество. По този начин водачът получава информация в зрителното си поле. Следващата стъпка от развитието ще е да се осигури комуникация между автомобила и заобикалящата го среда.Всичко това звучи много скъпо. Това е така, затова и технологията дебютира в Mercedes-Maybach. Около третото тримесечие на 2018 г. определени автомобили ще бъдат оборудвани с тази технология. ", "date": "2018.03.12", "title": "Mercedes показа фарове с резолюция от 2 млн. пиксела"}
{"url": "http://www.cross.bg/mart-gradysa-temperatyra-1569937.html", "text": "/КРОСС/ В Силистра днес е измерена температура от 22.3 градуса - температурен рекорд за датата 12 март, съобщиха от Метеорологичната обсерватория.Предишният рекорд е от 1975 година, когато на тази дата температурата е била 22 градуса.Най-високата температура през март от над 70 години насам е на 30 март 1947 година - плюс 31.4 градуса.Любопитно е, че на 1 март тази година е измерена температура от минус 13.4 градуса и в района имаше дебела снежна покривка.  ", "date": "2018.03.12", "title": "Температурен рекорд в Силистра 22.3° на 12 март"}
{"url": "http://www.cross.bg/podozritelen-paket-suobshti-1569936.html", "text": "/КРОСС/ Двама души са откарани в болница превантивно, след като в сградата на британския парламент беше получен подозрителен пакет, съобщи агенция Ройтерс като се позова на лондонската полиция.Органите на реда водят разследване във връзка с възможен инцидент с неизвестно вещество, съобщи пресслужбата на законодателния орган.От полицията съобщиха, че става дума за „подозрителен колет\". На място са пристигнали полицейски инспектори и пакетът се проучва, уточниха от Скотланд ярд, предаде Sky News. ", "date": "2018.03.12", "title": "Двама души от британския парламент са в болница след получаване на подозрителен пакет"}
{"url": "http://www.cross.bg/erdogan-kaloyan-zapadnite-1569945.html", "text": "/КРОСС/ Разговор на Александър Симов с лидера на столичните социалисти и експерт по международни отношения Калоян Паргов за думите на Ердоган, че Кърджали, а и страните от Западните Балкани, са част от душевните граници на Турция, за това защо е необходима европейска перспектива за тези страни, кои са важните събития, които да чакаме, ще има ли пътна карта за тях и в състояние ли е ЕС все още да бъде притегателен център и инструмент за разрешаване на проблеми.\n\t\t\t\t\t", "date": "2018.03.12", "title": "Калоян Паргов: Без европейска переспектива Западните Балкани ще попаднат в ръцете на Ердоган (видео)"}
{"url": "http://www.cross.bg/bulgariya-pachesh-bulgarskoto-1569947.html", "text": "/КРОСС/ Премиерът на България Бойко Борисов не иска ЧЕЗ да работи в страната. Това заяви в специално интервю за \"Хоризонт\" ръководителят на Надзорния съвет на ЧЕЗ Вацлав Пачеш.Той се опасява, че „Инерком\" няма да успее да плати сделката, особено след изтичането на документ, свързан именно с финансирането й. Пачеш допълни, че самата сделка между ЧЕЗ и „Инерком\" няма политически нюанс в Чехия, но премиерът Андрей Бабиш не одобрява ръководството на ЧЕЗ и вероятно, след като утвърди позициите си, ще направи промени. Самият Пачеш допусна, че и той ще бъде освободен.Пачеш разказа какво е обсъждано на срещата между ръководството на ЧЕЗ и Гинка Върбакова:\"Двата екипа заедно приготвят документите за компетентните органи, които трябва да одобрят сделката и по-специално Комисията за защита на конкуренцията. Става дума за регулаторни органи основно в България, не толкова в Чехия. Доколкото знам този процес върви гладко.Другият въпрос, която е бил обсъждан, е възможността българската държава да влезе в сделката и може би да притежава голяма част от активите. Това е голям проблем заради арбитража с българската държава.Разбира се, ако българската държава придобие активите, които ние продаваме, това ще бъде сериозен правен проблем. Въпреки това правните екипи започнаха работа и резултатът ще бъде ясен след седмица, две или може би повече. Тъй като наистина това е много сложен правен казус, той беше отложен, но екипите и на двете компании работят по него\".Според него, няма вариант ЧЕЗ да се откаже от арбитража в името на това да приключи сделката: \"Доколкото знам, арбитражът е за много голяма сума пари - много по-голямата, отколкото сделката с „Инерком\". Доколкото знам, българската държава може да бъде допусната да закупи ЧЕЗ България или поне по-голямата част от активите, но само когато арбитражът е приключен\".В момента в ЧЕЗ се води разследване за изтичането на един документ, който е предоставен и на българското правителство. Пачеш разказа какъв е този документ и дали той би попречил на сделката или на арбитража: \"Има изтичане само на един документ, в който се съдържа информация за финансовите институции, които биха осигурили  заем за „Инерком\", за да закупи активите на ЧЕЗ.Във вестниците прочетох, че заради натиска две български банки са се оттеглили. Става дума за натиск от българското правителство. Ако това наистина е вярно, аз се опасявам, че всичко ще отиде на вятъра. Страхувам се, че „Инерком\" няма да успее да си осигури средства, за да плати активите на ЧЕЗ България.Тогава, мисля, че има други компании, които искат да закупят българските активи. Доколкото знам, интерес има от „India Power\"и от „Енерго про\" - това е друга чешка компания. Все още има интерес да закупят целия бизнес в България, особено индийската компания\".Пачеш обясни и желанието на ЧЕЗ да продаде българските активи със загубата на средства заради неизпълнени от българското правителство ангажименти: \"Доколкото знам, някои от законовите ангажименти, поети от българското правителство, не са съвсем изпълнени.Заради това ЧЕЗ загуби пари и затова постепенно изгуби интерес да прави бизнес в България. Аз обаче не съм толкова отдавна в компанията. Знаете, че аз се присъединих по-късно към нея. Когато това се случи, заварих тази ситуация.Информираха ни, че ръководството на ЧЕЗ смята, че губи пари заради действията на правителството и че просто трябва да си тръгне от страната. Смисълът на всичко беше, че българското правителство и специално премиерът Бойко Борисов не иска ЧЕЗ изобщо да бъде в България. /.../Вие обаче сама знаете, че преди няколко години българското правителство падна заради цената на тока. Мисля, че ЧЕЗ направи грешка, че поиска увеличаване на цените на тока твърде бързо.Подчертавам, че това е лично мнение. Цената на електроенергията се качваше с такова темпо навсякъде в Европа, но тогава ЧЕЗ трябваше да осъзнае, че част от българското общество не е готово за подобно шоково увеличение. Сега премиерът Борисов е отново на власт и вероятно присъствието на ЧЕЗ вероятно не му се нрави - на него и на неговите хора. Ето защо за ЧЕЗ става много трудно да прави бизнес в България\".Според него, цената, която предлага „Инерком\" ще осигури баланс между всичко, което е инвестирано от компанията и това, което ще получи сега като сума:\"ЧЕЗ няма да загуби, но няма и да спечели. Просто ще е на нулата, доколкото знам. Реално, това е много трудно да се изчисли. Знаете, че ЧЕЗ продаде ТЕЦ \"Варна\" на загуба. Ето защо мисля, че в крайна сметка ще е бъде в ситуацията - без печалба, но и без загуба\". ", "date": "2018.03.12", "title": "Вацлав Пачеш: Премиерът на България не иска ЧЕЗ да работи в страната"}
{"url": "http://www.cross.bg/zaharova-britanskiya-mariya-1569946.html", "text": "/КРОСС/ Говорителят на руското МВнР Мария Захарова определи като „цирково шоу\" заявлението на британския премиер Тереза Мей за руско участие в отравянето на бившия руски двоен агент Сергей Скрипал, предава ТАСС.„Това е цирково шоу в британския парламент\", подчерта говорителят. „Изводът е ясен - още една информационна и политическа кампания, основана на провокация\", добави Захарова.„Преди да бъде съчинена друга приказка, нека в Лондон да разкрият какво стана с разследванията около Александър Литвиненко и Борис Березовски\", допълни още представителят на Москва. ", "date": "2018.03.12", "title": "Мария Захарова определи като „цирково шоу“ заявлението на Тереза Мей"}
{"url": "http://www.cross.bg/amerikanski-iztrebitel-presledva-nlo-video-1569925.html", "text": "Американската компания To the Stars Academy of Arts and Science публикува кадри, заснети от изтребител на ВВС на САЩ. Самолетът е забелязал и проследил непознат летящ обект. Видеото е от 2015 година, но е официално публикувано едва в началото на март 2018 година.  Американски военни експерти са изучили детайлно записа, но не са успели да установят вида на заснетия обект. Интересно е и това, че от изтребителя са се опитали да вземат на прицел обекта, но не са могли да го направят. Това е шокирало пилотите и те докладвали веднага за случилото се.", "date": "2018.03.12", "title": "Американски изтребител преследва НЛО (Видео)"}
{"url": "http://www.cross.bg/dias-kamerun-bleur-1569934.html", "text": "/КРОСС/ Искала да прекарва повече време със съпруга си, твърди нейна близка.Камерън Диас е една от най-високоплатените звезди в Холивуд, но според колежката й Селма Блеър се е отказала от актьорството, съобщава ''.Камерън Диас предпочита да прекарва времето си със съпруга си Бенджи Мадън и няма планове да се завръща в киното, твърди Блеър.Селма Блеър разказа, че би искала да заснеме продължение на филма \"Най-сладкото нещо\", в който си партнираха с Камерън Диас, но тя не иска да участва.\"Тя няма нужда да се снима повече. Животът и е прекрасен. Не знам какво трябва да се случи, за да я накара да се върне. Тя е щастлива\", каза Селма Блеър.Камерън Диас е в светлината на прожекторите от 21-годишна, когато се снима в \"Маската\". Последният й филм е \"Ани\" от 2014 г. Откакто се омъжи за Бенджи Мадън, тя отхвърли много изгодни предложения.\"Камерън Диас непрекъснато получава сценарии от хора, опитващи се да я изкушат да се завърне, но тя не се интересува. Тя е щастлива, влюбена и иска да използва максимално свободата и свободното си време\", каза човек от обкръжението й пред в. \"Дейли стар\".В началото на годината отново неин близък каза, че тя мечтае за бебе, но на 45 години се радва да бъде и \"домакиня\". ", "date": "2018.03.12", "title": "Камерън Диас се е отказала от актьорството"}
{"url": "http://www.cross.bg/radev-rymen-bulgariya-1569930.html", "text": "/КРОСС/ Президентът Румен Радев изрази днес интереса на България за активизиране на политическия диалог, икономическото и инвестиционно  сътрудничество с държавите от Азия на работна среща с дипломатически представители от азиатските държави у нас.В срещата, организирана от посланика на Република Корея Шин Бу-нам, участваха посланиците на 13 държави от Арабския и  от Азиатско-тихоокеанския регион - на Държавата  Палестина, Социалистическа република Виетнам, Република Индонезия, Ислямска република Пакистан, Монголия, Кралство Саудитска Арабия, Япония, Ливанската република, Република Казахстан, Ислямска република Афганистан, Ислямска република Иран и Република Ирак.По думите на президента благоприятни предпоставки за това са дългогодишните приятелски връзки на България с тези държави, както и политиката на Европейския съюз на тясно ангажиране с региона.Според Румен Радев България трябва да си постави за цел привличането на стратегически бизнес партньори в приоритетни за страната ни инфраструктурни, енергийни, транспортни и други проекти; осигуряване на благоприятни условия за излизането на български стоки и услуги на пазарите в региона.„В рамките на българското председателство на Съвета на ЕС продължаваме активно да допринасяме за формирането на политиката на ЕС по отношение  на страните от Азиатско-тихоокеанския регион, който е ключов за растежа на световната икономика, влияе все по-сериозно върху динамиката на международните процеси и включва важни стратегически партньори на ЕС и членове на влиятелни регионални и международни организации\", заяви на срещата Румен Радев.Държавният глава подчерта също така, че държавите от Азия са все по-значим фактор в световната политика, икономика и финанси и играят важна роля за мира и стабилността.Президентът открои посещенията на високо и най-високо равнище в България през последните месеци - първото посещение на японски премиер Абе през януари т.г. , визитата на южнокорейския премиер Ли Нак-йон на 25 октомври 2017 г., държавното посещение на Емира на Катар през миналата седмица, както и визитите на външните министри на Саудитска Арабия, Иран и др.Румен Радев беше категоричен, че взаимното доверие  и политическия диалог не съответстват на равнището на търговско-икономическия  и културно-образователния обмен с България.Президентът припомни и активните връзки на страната ни с държавите от Азия, изградени благодарение на десетки хилядиа български специалисти, които десетилетия наред са работили в много от тези страни, хилядите студенти, завършили своето образование у нас, които в момента заемат достойни позиции в своите държави, както и създадената със съвместни усилия солидна договорно-правна база и институционална рамка на взаимните връзки.По време на срещата държавният глава Румен Радев беше поканен от посланиците да бъде патрон и да открие фестивала на Азиатските държави в София през май т.г. ", "date": "2018.03.12", "title": "Румен Радев изрази интереса на България за активизиране на диалога с държавите от Азия"}
{"url": "http://www.cross.bg/komisar-nikolov-nikolaii-1569933.html", "text": "/КРОСС/ Директорът на Главна дирекция „Пожарна безопасност и защита на населението\" инспектира състоянието на дигите и хидромелиоративните съоръжения в община Видин за предприемане на необходими спешни мерки във връзка с усложнената обстановка в районаНяма опасност за населението на видинското село Иново. Това стана ясно след заседание на Кризисния щаб в селото, където в неделя водите на р.Делейнска пробиха дигата при корекцията ѝ и наводниха земеделски площи.Главен  комисар Николов  даде много висока оценка на съвместните действия с местната и областната власт.Очакванията са до два-три дни водата от земеделските площи да се оттече. По думите му, при необходимост има готовност за изграждане на насипна дига с инертни материали преди селото.Заедно с него на място бяха заместник-министърът на земеделието, храните и горите Атанас Добрев, областният управител на Видин Албена Георгиева, изпълнителният директор на „Напоителни системи\" Снежина Динева и кметът на Видин Огнян Ценков.По повод ситуацията с язовир „Рогозен 1\" в община Хайредин, област Враца, главен комисар Николай Николов информира, че аварийно-ремонтните работи продължават, монтирани са част от сифоните на съоръжението и водата се източва. С превантивна цел денонощно се наблюдават критичните участъци.Допълнителни мерки ще са необходими по горното течение на река Росица и река Янтра, поради очакваните интензивни валежи. Като цяло ситуацията в страната е спокойна, каза в  заключение главен комисар Николай Николов. ", "date": "2018.03.12", "title": "Главен комисар Николай Николов: В страната никъде няма критична ситуация, няма застрашени хора"}
{"url": "http://www.cross.bg/silistra-sdelkata-podpiskata-1569939.html", "text": "/КРОСС/ Общинската организация на БСП в Силистра стартира подписката срещу сделката с ЧЕЗ. „Средствата, с които „Инерком\" иска да купи ЧЕЗ, трябва да бъдат проверени. Искаме да знаем- тази сделка защитава ли интереса на българската държава и българските граждани?Отговорът е ясен - народът вече е на улицата и иска оставка на кабинета Борисов\". Това заяви членът на ИБ на БСП Вяра Емилова в Силистра.„Съмнителното финансиране, лъжите на министър председателя, неяснотите около сделката и вероятността Гинка Върбакова да е подставено лица, принуждава хората да изразят мнението си чрез подписката. Много от тях даже коментират, че доверието в правителството е разколебано заради несвързаните действия на премиера.В Силистра пряко не сме засегнати от ЕРП-то, но безобразията в България правят лошо впечатление у хората\" - каза пред гражданите Областният председател на БСП - Силистра Георги Кирилов.От началото на деня над 300 силистренци казаха НЕ! на сделката с ЧЕЗ. Тази седмица подписи ще се събират във всички общини на Силистренска област.Всеки, който е против сделката, може да подкрепи подписката в клуба на БСП на ул. Любен Каравелов 1 в града, като от следващите дни пунктове ще бъдат изнесени и на ДАП и Градския пазар в Силистра.", "date": "2018.03.12", "title": "Общинската организация на БСП в Силистра стартира подписката срещу сделката с ЧЕЗ"}
{"url": "http://www.cross.bg/makron-himicheski-siriya-1569935.html", "text": "/КРОСС/ Франция е готова да нанесе прецизни удари срещу всеки обект в Сирия, използван като база за химически атаки, които водят до смърт на цивилни. Това заяви президентът Еманюел Макрон, цитиран от Ройтерс.Макрон говори малко преди обсъждането на ситуацията в Сирия в ООН и каза, че Москва - близък съюзник на правителството на сирийския президент Башар Асад, не прави достатъчно за осигуряване на достъпа на хуманитарна помощ в Източна Гута - контролираното от бунтовници предградие на столицата Дамаск.Запитан за сирийския конфликт на пресконференция в Индия, където е на посещение, Макрон каза, че Франция ще бъде готова да нанесе удар, ако заедно с американските си партньори получи неопровержими доказателства, че химически оръжия се използват за убийства.\"Ние съпоставяме собствената си информация с тази на нашите съюзници, но нека бъде ясно, че имаме и независими възможности да идентифицираме мишени и да нанасяме удари там, където е необходимо\", подчерта френският президент. ", "date": "2018.03.12", "title": "Макрон: Готови сме да нанесем удари срещу обекти в Сирия, използвани за химически атаки срещу цивилни"}
{"url": "http://www.cross.bg/srok-dvizhenieto-poradi-1569938.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от 4° до 22°. Времето над страната е предимно ясно. Слабвятър има в областите Бургас, Варна, Добрич, Кърджали, Перник, Пловдив, Русе, Разград,Силистра, Смолян Търговище и Шумен. Дъжд вали в област Враца и в района на Видин,Брегово и Кула.Пътните настилки са предимно сухи, а по усойните и планински райони - мокри, частичнозаледени и обработени.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: до 30.04.2018 г. е ограничено движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр.Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" прикм 69+167.Движението по АМ „Тракия\" в посоките София - Бургас и обратно е без ограничения. Презпътния възел може да се минава идвайки от Бургас в посока гр. Костенец и гр. Ихтиман.До 14.03.2018 г. всеки ден през светлата част на деня движението в тунел \"Траянови врата\"Движението се извършва двупосочно в тръбата на тунела в посока София, поради ремонтнидейности на настилката в тръбата в посока Бургас. Шофьорите да се движат с повишеновнимание и съобразена скорост, спазвайки пътната сигнализация.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\":Област София: до 04.04.2018 г. движението по АМ „Люлин\" в посока София еограничено за всички МПС от втори тунел „Люлин\" до първи тунел „Мало Бучино\" порадиизтичане на кална маса и опасност от срутване на скална маса на пътното платно. В участъкатрафикът на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София иобратно.- само за леки автомобили по път 1801 Перник - Мало Бучино - Суходол и обратно.Срок2ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - целогодишно е затворен за всички МПС;- „Златишки\" - целогодишно е затворен за всички;- „Троянски\" - забранен за всички МПС;- „Айтоски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Котленски\" - забранен за МПС над 12 т;- „Вратник\" - целогодишно е забранено движението на МПС над 10 т;- „Дюлински\" - целогодишно е забранено движението на МПС над 3,5 т;- „Пампорово\" - целогодишно е забранено движението на МПС над 3,5 т;- „Петрохан\" - забранен за МПС над 12 т;- „Твърдишки\" - целогодишно е забранено движението на МПС над 10 т;- „Шипка\" - целогодишно е забранено движението на МПС, предназначени за превоз натовари с технически допустима максимална маса над 12 т от категория N3, както и тегленетона ремаркета и полуремаркета с технически допустима максимална маса над 10 т откатегория О4.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНАМРЕЖА:- път I-1 /Е79/ Граница Румъния-Видин- Монтана-Враца- София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварнипревозни средства над 10 т. по общински път „пътна връзка за с. Сумер\". Движението наМПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до01.09.2018 г.От км 276+162 /Александров мост/ до км 282+485 до г-ца с област Перник - забраненодвижението на товарни МПС над 12 т. Срок до 13.09.2018 г.Въведено е реверсивно движение по път I-1 София - Перник в участъците от км276+162 /Александров мост/ до км 277+610 /начало четири лентов път/ и от км 278+910 /крайчетири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: двеленти за движение в посока влизане в София и една лента за движение в посока изход отСофияПрез останалото време от седмицата остава в сила постоянната организация надвижение, която осигурява две ленти в посока изход от София и една лента в посока София.Срок до 31.03.2018 г.3Област Перник: Ограничено е движението за тежкотоварни автомобили с тегло над 15т в участъка от пътен възел „Даскалово\" посока Владая. Участъкът с ограничение затериторията на ОПУ-Перник е от км 282+485 (граница ОПУ София) до км 287+183 (п.в.„Даскалово\").От км 276+162 /Александров мост/ до км 282+485 до г-ца с област Перник - забраненодвижението на товарни МПС над 15 т. Срок 13.09.2018 г.Въведено е реверсивно движение по път I-1 София - Перник в участъците от км285+660 /кръстовище Драгичево/ до км 286+847 /бензиностанция „Петрол\"/ както следва:- всеки петък, както и в последния работен ден преди празници, от 12:00 ч. до 20:00 ч.,и в първия почивен /празничен/ ден от 08:00 ч. до 14:00 ч.: две ленти в посока Перник и едналента в посока СофияПрез останалото време от седмицата остава в сила постоянната организация надвижение, която осигурява две ленти в посока влизане в София и една лента в посока изходот София.По преценка на директорите на ОПУ, съобразно метеорологичните условия и пътнатаобстановка, реверсивното движение може да бъде отменено или цитираните часови периодида бъдат променяни. Срок до 31.03.2018 г.- път І-2 Граница Румъния-Русе- Цар Калоян-Разград- Шумен-Девня- Варна: нямаограничения.- път І-3 Гара Бяла-Плевен- Луковит-Коритна- Ябланица-Ботевград:Област София: Правец-с.Разлив- Трудовец-Ботевград - забранено е движението наМПС над 12 т в участъка от км 193+345 /отклонение за п.в. „Правец\"/ до км 204+200/заустване в път І-1 Видин-Враца- Ботевград/. Обходен маршрут: АМ „Хемус\" /за п.в.„Правец\"/-път ІІ-17 (Мездра-Ботевград)- п.в. І-3- п.в. „Ботевград\" на АМ „Хемус\" и обратно.Срок до 30.09.2018 г.; София - Ботевград при Бебреш се осъществява с повишено вниманиепоради свлачище на км 202+650 в посока Ботевград. Срок до 16.03.2018 г.- път І-4 Коритна-Български Извор-Микре- Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново- Шипка-Стара Загора-Хасково- Кърджали-Маказа-граница Гърция:Област Кърджали: Черноочене-Кърджали - ограничено е движението на МПС над 15т. Срок до 21.12.2018 г.Обходен маршрут: път І-5- път ІІІ-505 /с. Манастир/-път ІІІ-507- Г. Войводино-Мост-Чифлик-Кърджали.;Надлез Кирково - ГКПП „Маказа\" - ограничено движението на МПС над 3,5 т. Срок до21.12.2018 г.- път І-6 Граница Македония-Гърляно- Кюстендил-Перник- София-Пирдоп-Карлово-Сливен- Карнобат-Бургас:Област Перник: Движение в една лента от км 78+500 до км 79+500 поради аварийнидейности. Движението се осъществява в активната лента посока Радомир - Перник и ерегулирано с пътни знаци. Срок до 31.03.2018 г.;Движение с повишено внимание по път I-6 Гюешево - Перник от км 48+000 до км72+000 поради поетапна подмяна на мантинели в двете посоки. Движението се регулира спътни знаци. Водачите да се движат с повишено внимание и съобразена скорост. Срок до13.03.2018 г.4- път І-7 Граница Румъния-Силистра- Дулово-Преслав- Върбишки проход-Петолъчката-Елхово- Лесово-граница Турция: няма ограничения.- път І-8 Граница Сърбия-Драгоман- София-Ихтиман- Пазарджик-Пловдив-Хасково-Капитан Андреево-граница Турция:Област София: Вакарел-Ихтиман от км 110+700 до км 118+800 - ограниченодвижение за всички МПС, поради намален габарит на пътното тяло. Поставена енеобходимата сигнализация указваща забраната. Срок до 30.09.2018 г.Област Хасково: от км 370+500 до км 377+900 в участъка гр. Свиленград-КапитанАндреево - затворен за движение на МПС, поради пропадане на насип.Обходен маршрут: гр. Свиленград-п.в. „Свиленград\"-АМ „Марица\"-п.в. „КапитанАндреево\"-с. Капитан Андреево.- път І-9 граница Румъния-Дуранкулак- Балчик-Варна- Бургас-Звездец- МалкоТърново-граница Турция:Област Варна: Кранево-Варна при км 83+100 - ограничено движение на МПС над 10т.Обходен маршрут: Кичево-Оброчище. Срок до 28.02.2019 г.;Област Бургас: Движението по път I-9 Бургас - Слънчев бряг в участъка обход на гр.Ахелой се осъществява с повишено внимание спрямо поставената вертикална сигнализацияпоради обезопасяване на движението в следствие на ремонтни дейности. Срок до 30.10.2018г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: нямаограничения.ОПУ-Бургас:Временно са въведени следните ограничения за движение на МПС:Път II-99: Временно движението по път II-99 Приморско - Царево в района на п.в.Китен се осъществява с повишено внимание спрямо поставените пътни знаци порадиремонтни дейности на пътното платно. Срок до 16.03.2018 г.;Път III-908: Движението по път III-908 Варовник - Вълчаново ханче от км 20+000 до39+200 е ограничено на МПС над 10 т. поради стесняване на пътното платно. Срок до31.12.2018 г.;Път III-7306: Движението по път ІІІ-7306 Черница - Сунгурларе - Чубра е ограниченоза МПС над 10 т поради стесняване на пътното платно. Срок 31.12.2018 г.ОПУ-Варна:Временно са въведени следните ограничения за движение на МПС: няма.ОПУ-В. Търново:Временно са въведени следните ограничения за движение на МПС:Път III-407: Движението по път ІІІ-407 Лозен - Полски Тръмбеш е ограничено задвижението на МПС с обща маса над 12 т поради намален габарит на пътното тяло. Срок до05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;5Път III-551: Движението по път ІІІ-551 Дебелец - Средни колиби - Елена е ограниченоза МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена иобратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км5+500 е ограничено поради свлачище.Обходен маршрут: Царски извор - Сушица - Драганово и обратно. Срокцелогодишно.Път III-4082: Движението по път ІІІ-4082 Чешма - Кесарево е ограничено за МПС над3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС:Път III-121: Ограничено е движението за всички МПС по път III-121 Раброво -Бойница от км 20+860 до км 39+613 при с. Бойница за всички МПС поради разрушено отвисоки води временно мостово съоръжение при км 23+166. Срок до 31.03.2018 г.Обходен маршрут : път II-14 Видин - Кула - път III-121 Кула - Бойница и обратно.Път III-1411: Движението по път III-1411 с. Слана Бара - Видин при км 24+990 еограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. СланаБара до път III-1411. Срок до 31.03.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен откм 118+000 до км 119+000 е ограничено за МПС над 3.5 т. поради свлачищни процеси идеформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-тиклас/-път ІІ-11- граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700се осъществява при стеснение в двете посоки и ограничение за движението на МПС над 10 тот км 0+000 до км 5+900 и над 3,5 т от км 5+900 до км 8+700, поради свлачищни процеси.Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъкаот село Караш до село Хубавене е ограничено поради свлачище от км 25+000 до км 25+200.Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица -Караш за пътуващите от Роман за Караш. Ябланица - Роман - Хубавене за пътуващите отСофия и Ловеч.Път III-1002: Движението по път III-1002 Враца-Леденика се осъществява пристесняване на една от лентите за движение:- от км 5+150 до км 5+200 - стесняване лявата лента за движение поради деформацияна пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение порадивъзникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:6Път III-403: Движението по път III-403 с. Кормянско - с. Малък Вършец при км10+080 е ограничено за МПС с ширина, включително на товара, по-голяма от 3,30 м порадистеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско -Малък Вършец/ - при км 46+800 по общински път до III-403 в с. Малък Вършец. Срок до31.03.2018 г.Път III-3011: Движението по път III-3011 Крамолин - В. Търново от км 22+129 до км28+380 е ограничено за МПС над 10 т поради намален габарит на пътното тяло при км26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово -граница Ст. Загора от км 10+940 до км 11+550 съвпадащ с ул. Малина в гр. Габрово еограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404.Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: нямаограничения.ОПУ-Кюстендил:Временно са въведени следните ограничения за движение на МПС:Път ІІІ-6222: Движението по път ІІІ-6222 Смоличано - Пелатиково от км 10+000 до км14+000 е ограничено поради пропадане на част от пътното платно при км 10+650, км 11+720,км 12+830 и км 13+360. Срок до 31.03.2018 г.Път ІІІ-6224: Временно движението по път ІІІ-6224 Четирци - Слокощица в районаСлокощица - Ново село е ограничено в едната лента поради пропадане и срутване на земнамаса. Мястото е обезопасено с пътни знаци. Срок до 16.03.2018 г.ОПУ-Кърджали:Временно са въведени следните ограничения за движение на МПС:Път III-5009: Движението по път ІІІ-5009 Зорница - Бели пласт - Стремци -Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост презс. Мост. Срок до 21.12.2018 г.ОПУ-Ловеч:Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км8+500 е ограничено за МПС над 12 т поради пропадане на тротоар и подпорна стена при км1+250 в с. Казачево, където има и стесняване на едната лента за движение. Водачите да седвижат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин -Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км7+700 е ограничено за МПС над 12 т поради пропадане на част от едната лента и банкета.7Движението се осъществява двупосочно в една лента. Скоростта на движение е ограниченадо 50 км/ч и е сигнализирано с пътни знаци. Срок до 31.03.2018 г.ОПУ-Пазарджик:Временно са въведени следните ограничения за движение на МПС:Път III-842: Движението по път III-842 Юндола - Белово е ограничено за МПС над 12т. с ремаркета и полуремаркета. Срок до 31.03.2018 г.Обходен маршрут: Белово-Варвара- Велинград-Юндола.Път III-3704: Движението по път III-3704 Пазарджик - Ветрен при км 11+485 в с.Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, пътIII-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река еограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС:Път III-118: Движението по път ІІІ-118 в чертите на гр. Долна Митрополия от км23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикалнасигнализация. Срок - целогодишно.Път ІІІ-301: Движението по път III-301 край регулация с. Козар Белене - началорегулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок -целогодишно.Път ІІІ-304: Движението по път III-304 Изгрев - Трънчовица - Бацова махала -Новачене - Дебово от км 0+030 до км 24+650 е ограничено транзитното движение на МПСнад 15 т.Обходен маршрут: по път ІІ-34 Плевен - Никопол. Срок - целогодишно.Път ІІІ-3004: Движението по път III-3004 Опанец - Долна Митрополия от км 0+000 докм 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с.Ясен от км 1+793 до км 4+223 е ограничено за движение на МПС над 3.5 т, осигурен есигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница -Бъркач - Беглеж, в района на с. Беглеж от км 21+062 до км 27+123 е ограничено за МПС над8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен.Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км8+904 до км 9+221 в участъка на свлачище в землището на гр. Червен бряг е ограничено заМПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр.Червен бряг и обратно. Срок - целогодишно.ОПУ-Пловдив:8Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив доотклонението за летище Пловдив се извършва двупосочно в едното платно в посокаАсеновград поради аварийни ремонтни дейности в участъка. Срок до 25.03.2018 г.Път II-86: Движението по път II-86 Асеновград - Нареченски бани е ограничено заМПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км6+832 в района на мост над р. Марица е ограничено за МПС над 5 т поради намален габаритна пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив -Свиленград.Път III-804: Движението по път III-804 Поповица - Болярци е ограничено за МПС над12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижаМомчил юнак е ограничено за МПС с тегло над 12 т поради намален габарит на пътнототяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъкаот км 13+500 от Държавно ловно стопанство \"Кормисош\" след с. Белица до границата собласт Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: нямаограничение.ОПУ-Русе:Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км36+945 е ограничено за МПС над 10 т поради компрометирано експлоатационно състояниена мост до с. Кацелово при км 36+945 над р. Черни Лом. Едната лента е затворена задвижение и е въведен пропускателен режим по свободната лента за движение. Въведено еограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили- Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 сеограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр.Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - ТодорИкономово от км 9+454 до км 16+353 за МПС над 3,5 т поради компрометирано състояниена мостово съоръжение.9Обходен маршрут за МПС над 3,5 тона: през общински път 70009 Секулово -Прохлада - Браничево, път І-7 Браничево - Пристое - Каолиново, път ІІІ-7005 Каолиново -Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС:Път II-48: Движението по път ІІ-48 Омуртаг - Котел - Мокрен в участъка Тича - Котелпри с. Тича на км 24+500 до км 25+500 се осъществява в едната лента, поради срутване наземни маси. Срок до 16.03.2018 г.ОПУ-Смолян:Временно са въведени следните ограничения за движение на МПС:Път II-86: до 26.03.2018 г. движението по път ІІ-86 гр. Смолян - с. Средногорци прикм 109+450 при разклона за с. Тикале е ограничено за всички МПС поради срутване наскална маса на пътното платно.Обходен маршрут: Смолян - Чокманово - Смилян - Рудозем - Средногорци и обратно.Път III-861: Движението по път III-861 в отсечката гр. Лъки-пътно кръстовище за хижаМомчил юнак е ограничено за МПС с тегло над 12 т поради намален габарит на пътнототяло. Срок до 31.03.2018 г.Път ІІІ-8631: Движението по път ІІІ-8631 Момчиловци - Славейно - местност Моминавода от км 0+000 до км 5+993 е ограничено да се движат автомобилите с маса над 12 т. безремаркета и полуремаркета, поради стеснен габарит от обилен снеговалеж. Движението врайона се регулира с пътни знаци. Срок до 31.03.2018 гПът ІІІ-8683: Движението по път ІІІ-8683 с. Арда - с. Горна Арда от км 27+000 до км29+500 е ограничено за МПС с тегло над 10 т поради пропадане и стеснение на една отпътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход„Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 еограничено за товарни МПС над 10 т в двете посоки. Срок до 30.09.2018 г.Път III-164: Движението по път III-164 Своге - Искрец - Бучин проход се извършвадвупосочно в една лента, поради укрепителни дейности на свлачище от км 0+500 до км1+000. Движението се регулира от сигналисти в светлата част от деня до 30.03.2018 г.Път III-801: Движението по път III-801 Вакарел - Панагюрище е ограничено за МПС сремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края наобласт Ловеч от км 16+600 до км 22+300 е ограничено за всички МПС поради свлачищнипроцеси.Обходен маршрут: път II-37 Етрополе - Лъга - Джурово, път I-3 Джурово - Ябланицаграница област Ловеч, път III-358 Ябланица - Гложене, път III-3701 Гложене - Черни Вит.Срок до 30.09.2018 г.Път ІІІ-8001: Движението по път III-8001 Беренде извор - Беренде от км 4+700 до км9+410 е ограничено за движение на МПС поради намален габарит на пътното платно. Срокдо 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км16+750 е ограничено поради активирали се свлачища.10Обходен маршрут: до Чибаовци да се ползва път II-81 до Бучин проход, път III-164Бучин проход - Искрец - Свидня. Срок до 30.09.2018 г.ОПУ-Стара Загора:Временно са въведени следните ограничения за движение на МПС:Път ІІІ-807: Движението по път III-807 гр. Чирпан - с. Върбица в участъка с. Скобелево -с. Зетьово е ограничено поради аварирал мост над река Марица при км 7+600. Обходнимаршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10т.Обходен маршрут: път І-5 Стара Загора - Димитровград и път ІІІ-554 Раднево -Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 еограничено за МПС над 3,5 т поради компрометирано експлоатационно състояние намостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - ТодорИкономово от км 9+454 до км 16+353 за МПС над 3,5 т, поради компрометирано състояниена мостово съоръжение.Обходен маршрут: за МПС над 3,5 тона: през общински път 70009 Секулово -Прохлада - Браничево, път І-7 Браничево - Пристое - Каолиново, път ІІІ-7005 Каолиново -Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено заМПС над 10 т поради свлачищни процеси.Обходен маршрут: Шумен - Овчарово - Друмево. Срок до 21.05.2018 г.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 еограничено поради компрометирано експлоатационно състояние на дървен мост над р.Тунджа.Обходен маршрут: по изграден обходен път до моста с ограничение на скоростта до 30км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км18+059 до км 18+123 се осъществява в една лента, поради пропаднала настилка и пропадналнасип. Движението се регулира чрез пътни знаци. Срок до 31.03.2018 г.112. Опасност от падащи камъни: Искърско дефиле; Кресненско дефиле; път І-1 /Е-79/Мездра-Ботевград, Видин-Монтана и в участъците от км 321+400 до км 321+500 и от км352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново- Габрово-Шипка; път І-6 Коняво-разклонКлапаровци и София-Карлово- Бургас, проходи „Козница\" и „Стражата\"; път I-8 прикръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; пътII-35 Троян-Кърнаре; път II-37 Пещера-Батак- Ш. Поляна; път II-53 Стара река-Сливен; пътІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос- Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим- Стамболийски-пътІ-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всичкипътища на област Смолян; път II-55 Прохода на Републиката; път ІІ-73 Шумен-Карнобат.Шофьорите да се движат с повишено внимание по тези участъци. ", "date": "2018.03.12", "title": "Актуална пътна обстановка в страната тази вечер"}
{"url": "http://www.cross.bg/stres-sustoyanie-ycheni-1569907.html", "text": "/КРОСС/ Учени установиха, че смартфонът може да предизвика проблеми с психиката на притежателя му, съобщи Лента, като цитира сайта Бизнес инсайдър.Оказва се, че постоянното звънене и уведомяване задейства хормоните на стреса, предизвиквайки защитна реакция, при която организмът се мобилизира, за да отстрани заплаха. В резултат 89% от американските студенти се оплакват от \"фантомно\" виброзвънене, при което реагират към смартфона дори когато е изключен. Други 86% от американците уверяват, че постоянно проверяват електронната си поща и социалните мрежи.Ендокринологът Робърт Лустиг от Калифорнийския университет в Сан Франциско поясни, че телефонното уведомяване поставя мозъка в постоянно състояние на стрес и страх. Затова префронталният кортекс, който отговаря за когнитивните функции, волята, абстрактното мислене, метазнанието, престава да функционира в пълния си обем.По данни на учените, 97,5% от хората са неспособни да извършат едновременно няколко задачи. Ако човек се е заел с нещо, ще трябва да преустанови заниманието си, за да отговори на телефонно обаждане.При объркване се повишава нивото на стресовия хормон кортизол, а за неутрализирането му мозъкът се нуждае от хормона на радостта допамин. Казано с други думи, натрупването на стрес при опитите да се свършат едновременно няколко неща води до болестно състояние.", "date": "2018.03.12", "title": "Учени откриха връзка между смартфоните и проблемите с психиката"}
{"url": "http://www.cross.bg/brigada-sili-a-1569904.html", "text": "/КРОСС/ На 13 март 2018 г. президентът и Върховен главнокомандващ на въоръжените сили Румен Радев ще посети 68-а бригада „Специални сили\".В 10.20 часа президентът ще пристигне в район № 2 на 68-а бригада „Специални сили\" - Пловдив, ул. „Ген. Радко Димитриев\" № 2.Президентът Радев ще бъде посрещнат с военен ритуал и ще приеме строя на почетния караул, след което на полигона по въздушно-десантна подготовка ще наблюдава демонстрация на способности от формирования на бригадата.По-късно през деня държавният глава ще се срещне с личния състав на 68-а бригада „Специални сили\". ", "date": "2018.03.12", "title": "Президентът Румен Радев ще посети 68-а бригада „Специални сили“"}
{"url": "http://www.cross.bg/skripal-vuprosa-bivshiya-1569932.html", "text": "/КРОСС/ Руският президент Владимир Путин посъветва британците да изяснят позицията си за бившия агент на ГРУ Сергей Скрипал, преди да обсъдят въпроса с Москва, предава Интерфакс.По време на свое посещение в Краснодарския район, репортер на британска телевизия зададе пред Путин въпроса дали Русия е отговорна за отравянето на бившия двоен агент, случило се по-рано този месец, предава Фокус.Като отговор държавният глава заяви, че „вие първо трябва да проучите нещата на място, и след това може да обсъдим въпроса\". В началото на март Скрипал и неговата дъщеря бяха приети в болница, след като, както стана ясно по-късно, са вдишали вещество, влияещо на нервната система.Състоянието на бившия руски агент Скрипал, който е предоставял информация на британското разузнаване, остава критично, като по-рано от Лондон заявиха, че смятат да предприемат твърди мерки, ако бъде доказано чуждо участие в атаката срещу него. ", "date": "2018.03.12", "title": "Путин: Британците да изяснят позицията си за Сергей Скрипал"}
{"url": "http://www.cross.bg/strategiya-horata-stoiinev-1569929.html", "text": "/КРОСС/ Правителството да приеме Енергийна стратегия за следващите 20-30 години и около нея  да се обединим всички политически сили и да я следваме\", това заяви зам.-председателят на ПГ на \"БСП за България\" Драгомир Стойнев на пресконференция в Стара Загора.Според него в сектор „Енергетика\" не трябва да се действа „на парче\", хората са изключително притеснени заради неяснотите и липсата на секторна политика.„Нужна е стратегия в дългосрочен план, с оглед бъдещите инвестиционни намерения в „Мини Марица-изток\", хората настояват да знаят за цената на въглищата, какво се случва с новите багери.Вижда се, че управляващите са доста активни единствено  в назначенията, хубаво е да се чуе отчет- колко хора са назначени за една година в „Мини Марица-изток\", за да се знае, че този комплекс не се ползва  само от социална гледна точка, преди избори.\"- подчерта бившият енергиен министър.По думите му комплексът трябва  да е в изключително добро здраве, да има добра рентабилност, хората да получават редовно своите заплати, да не се притесняват, да имат нужните пари за  ремонтни и инвестиционни дейности.\"По време на кабинета на Пламен Орешарски не е имало предложение за продажба на \"ЧЕЗ България\", каза в отговор на журналистически въпрос Стойнев. На срещата с журналисти бяха и депутатите Георги Гьоков и Донка Симеонова, те не  пропуснаха  да коментират скандала със сделката ЧЕЗ. „Ние  призоваваме обществеността да се подпише под една национална подписка.Защото това е национален  проблем. С  подписката търсим  подкрепата на българските граждани, за да покажем на правителството, че българският народ е от  хора-мислещи, знаещи и че не приемат подобно задкулисие, каквото е тази сделка\", коментираха народните представители на БСП.", "date": "2018.03.12", "title": " Драгомир Стойнев: Правителството да приеме Енергийна стратегия за следващите 30 години"}
{"url": "http://www.cross.bg/koreya-repyblika-bulgariya-1569920.html", "text": "/КРОСС/ България високо цени позитивния диалог между Република Корея и Корейската народно-демократична република и усилията за сближаване и укрепване на мира на Корейския полуостров, принос за което имат и двете държави.  Това заяви президентът Румен Радев пред агенция \"Йонхап нюз\" преди работна среща с посланици от държави от Азия в България.Току-що направихме снимка, на която сме заедно с посланиците на Република Корея и Корейската народно-демократична република, която според мен има исторически символизъм, заяви още Румен Радев и добави, че международната общност трябва да подкрепи диалога за развитието на приятелски отношения между двете държави.Държавният глава поздрави институциите и народа на Република Корея и за отличната организация на Зимните олимпийски игри в Пьонгчанг и за успеха им да използват този повод като „силен политически инструмент\" за насърчаването на диалога между Република Корея и Корейската народно-демократична република.В отговор на въпрос за перспективите за последващо задълбочаване на  двустранните отношения между България и Република Корея, президентът Радев оцени високо резултатите от посещението на министър-председателя Ли Нак-Йон през есента на м.г. у нас. „Имахме много ползотворни разговори за развитие на двустранното партньорство в много сфери - индустрия, инвестиции, търговия, информационни технологии, автомобилостроене, туризъм, наука и образование и трябва да работим за реализирането на този потенциал\", заяви Румен Радев. Държавният глава поднови поканата си към своя колега президента на Република Корея Мун Дже-ин да посети страната ни.  ", "date": "2018.03.12", "title": "Президентът: България високо цени позитивния  диалог между Република Корея и КНДР"}
{"url": "http://www.cross.bg/pravitelstvo-merkel-germaniya-1569921.html", "text": "/КРОСС/ Канцлерът на Германия и председател на Християндемократическия съюз Ангела Меркел, председателят на Християнсоциалния съюз Хорст Зеехофер и изпълняващият длъжността съпредседател на ГСДП Олаф Шолц подписаха в Берлин коалиционно споразумение за създаването на ново правителство на страната, предава РИА Новости.Очаква се в сряда в Бундестага да се състои избирането на Ангела Меркел за канцлер на Германия, а след това президентът Франк-Валтер Щайнмайер трябва да назначи министрите от новото правителство. Изборът на Меркел е на практика предрешен - „Голямата коалиция\" на ХДС, ХСС и ГСДП има мнозинство в германския парламент. Агенция „Фокус\" припомня:Преговорите за съставяне на новото правителство на Германия между „Съюза\" (ХСС/ХДС) и ГСДП стартираха на 28 януари, четири месеца след изборите за федерален парламент. Предишният опит за съставяне на правителство - между „Съюза\", „Зелените\" и „Свободната демократична партия\" се провалиха.", "date": "2018.03.12", "title": " Ангела Меркел, Хорст Зеехофер и Олаф Шолц подписаха за новото коалиционно правителство на Германия"}
{"url": "http://www.cross.bg/hrani-prodykti-programata-1569928.html", "text": "/КРОСС/ От днес започва раздаването на пакети със седем продукта за бедни в областите Благоевград, Видин, Враца, Монтана, Плевен, Разград и Стара Загора. Графикът е качен на сайта на Агенцията за социално подпомагане и на този на партньорската организация по програмата - БЧК.В пакета са включени бисквити, леща, консерва скумрия, мед, доматено пюре, лютеница и грах, на обща стойност 46 лв. Ще бъдат раздадени 5031 тона храни.През миналата година по първия транш бяха раздадени 10 000 тона хранителни продукти на над 316 000 лица в тежко социално положение. Тогава те получиха 10 от общо 17-те вида храни, определени в индивидуалния пакет - брашно; ориз; спагети; пюре от картофи; гювеч; компот; конфитюр; говеждо в собствен сос; захар и вафли, на стойност 67,19 лв.До момента пакети с храни се предоставят ежегодно, като така Агенцията за социално подпомагане успява да изпълнява основната цел на програмата за храни и/или основно материално подпомагане, а именно нуждаещите се да получават подкрепа под формата на хранителни продукти регулярно.Съдържанието на пакетите се определя въз основа на масовата употреба на храните от домакинствата и след препоръки от Министерството на здравеопазването.По програмата се осигурява и топъл обяд, като тази услуга се предоставя по проекти на общините целогодишно.Раздаването на хранителните продукти се извършва на територията на цялата страна, в пунктовете на БЧК - партньорската организация по програмата, по предварително определения график.Получаването на хранителните продукти е организирано така, че хората, за които са предвидени пакетите, да могат да ги получат в най-близкия до тях пункт. Пунктове за раздаване на храни има и в най-малките и отдалечени населени места в страната. ", "date": "2018.03.12", "title": "Раздават пакети със 7 храни за бедни"}
{"url": "http://www.cross.bg/taka-ivanova-sektora-1569927.html", "text": "/КРОСС/ \"Секторът на частните охранители има опасения, в стрес сме, защото специално този член за охрана на урбанизираните територии, беше вкаран в проекта на Закона за частната охранителна дейност между първо и второ четене за обсъждане извън работната група, която беше създадена.Де факто целият този законопроект създава предпоставки за тотален дисбаланс в сектора\". Това каза в интервю за предаването „Нещо повече\" Татяна Иванова, изпълнителен директор на Националния клъстер „Сигурност\".Иванова подчерта, че не е прието нито едно предложение на работещите в сектора. По думите й с така направените промени на частните охранители се вменяват дейности, които по Конституция са приоритет на МВР: \"Бяха поети ангажименти от страна на Комисията по вътрешен ред и обществена сигурност, които ни заблудиха, че ще се приеме един работещ закон, а де факто така приетият закон, освен че увеличава административната тежест с тази разбивка на лицензионните режими, но увеличава и неимоверно много и функциите, които се вменяват. Хаосът е пълен.Няма как да се чувстваме доволни от тази „възможност\", която ни се дава с въпросния лиценз за урбанизираните територии, защото така записан в закона лиценза - „охрана на урбанизираните територии е комплекс от дейности, който включва защита от противоправни посегателства срещу имуществото и населението\" - това са дейности, които са изцяло приоритет на МВР и ние сме го казали във всички наши последващи становища\".Изпълнителният директор на Националния клъстер „Сигурност\" посочи още, че с така разписания лиценз се създава възможност за изкривяване на пазара: \"На практика всяка една друга компания, която се опита да предостави какъвто и да е било друг вид услуга на лицето X, от селото Y на тази община, няма да може да стъпи там. За монопол не мога да твърдя, но за изкривяване на пазара - да.Още повече, че така записаният лиценз на урбанизирани територии е приоритет на МВР, записан както в специален закон, така и в Конституцията. Ние доставяме бизнес услуги, не трябва да ни се прехвърлят дейности, които са характерни за МВР и държавните органи в сферата на сигурността\".Иванова подчерта, че в сектора също смятат, че е необходимо осъвременяване на нормативната уредба, но е по-важно уредбата да бъде изготвена с работещите в сферата на частната охранителна дейност. ", "date": "2018.03.12", "title": "Татяна Иванова: Промените в Закона за частната охранителна дейност създават предпоставки за дисбаланс в сектора"}
{"url": "http://www.cross.bg/livada-otstranena-tzareva-1569931.html", "text": "/КРОСС/ Отстранена е , която възникна по-рано днес вследствие на паднало дърво.Това съобщиха от пресцентъра на НКЖИ. В 17.30 часа е възстановено движението на влаковете в района. ", "date": "2018.03.12", "title": "Отстранена е повредата по контактната мрежа в междугарието Царева ливада - Габрово"}
{"url": "http://www.cross.bg/atanasov-vsichki-izgrazhdaneto-1569924.html", "text": "/КРОСС/ Започва изграждането на около 1,5 км нов път, който да заобиколи срутището на пътя Смолян-Мадан и да пренасочи движението за леки автомобили. Това каза в свое изявление председателят на Управителния съвет на Агенция „Пътна инфраструктура\" инж.Дончо Атанасов, след като обсъди с експерти геолози и проектанти възможните мерки, които може спешно да се предприемат по повод срутището на път ІІ-86 Смолян - Мадан, предаде репортер на Агенция „Фокус\".„Взехме мерките незабавно, въпреки че по същество това блоково срутище е уникално и излиза далеч извън прерогативите на АПИ. Касае нормалната работа и трасета на няколко ведомства - ВиК-Смолян, EVN и ЕСО.Организирах работно посещение и в петък, събота и неделя съм бил там. Естествено с областни управители и всички ръководители на ведомства сме обсъдили цялата ситуация, обходил съм трасето и свлачищния процес. Такова уникално срутище не сме имали.Ще се направи нов път и вече община Смолян направи всички необходими мероприятия, включително съгласие на хората и започва изграждането на нов път от около 1,5 км, който заобикаля масива и ще даде възможност от там да се пренасочи лекото движение\", коментира инж. Атанасов.По думите му има 7-8 села, които сега са откъснати и хората преминават пеша в свлачищната зона, което е изключително опасно. „Разположихме всички необходими табели и предупреждения, там има полиция и всичко, което е трябвало да се организира от Агенцията, сме го организирали.Днес ще разположим допълнително табели, с които да предупредим хората, че преминаването през срутищната зона е изключително опасно\", каза още той.Инж. Атанасов изрази надежда в рамките на максимум около 10 дни този път да бъде изграден, като може това да се случи и по-рано. След като бъде изграден пътят, ще има и възможност за бързо преминаване на лекото движение, линейки, специализирани коли и учениците да си ходят спокойно на училище. Атанасов припомни, че обходният маршрут за тежкотоварните автомобили е през Рудозем-Смилян.„По този начин даваме една спокойна алтернатива на тежкото движение на 12,5 тона да преминават през Рудозем-Смилян\", допълни той.", "date": "2018.03.12", "title": "Започва изграждането на около 1,5 км нов път, който да заобиколи срутището на пътя Смолян-Мадан "}
{"url": "http://www.cross.bg/evrozonata-bulgariya-zaplashtane-1569923.html", "text": "/КРОСС/ „България изпълнява критериите за членство в Еврозоната и има желание да стартира този процес. Първата крачка е влизането в предверието - ERM II. През 2007 г. имахме подкрепата на всички държави-членки на ЕС, както и на ЕК и на ЕЦБ.Но заради инфлацията и натрупания дефицит по текущата сметка в резултат от големите чуждестранни инвестиции тогава се отложи решението за присъединяване на страната ни.Днес ситуацията е различна. България е готова, а изявлението на председателя на ЕК Жан-Клод Юнкер даде нова динамика на процеса. Време е в диалога между ЕЦБ и БНБ по-активно да се включи и правителството, а страната да се обедини около Национален план за приемането ни в Еврозоната.\", каза Сергей Станишев след срещата си с Марио Драги.Управителят на ЕЦБ е споделил, че днес ситуацията наистина е различна. България би се присъединила към Еврозоната и към един на практика изграден Банков съюз. Затова ЕЦБ иска да е напълно убедена в готовността на страната, както и в стабилността на банковата система.„Гледаме позитивно на желанието на България за присъединяване към предверието на Еврозоната.\", е заявил той.„На срещата изразих благодарността си за политиката на банката, която послужи като котва на стабилността в последните турболетни години. Програмата на ЕЦБ за изкупуване на облигациите на държавите със затруднения на практика спаси тях и гражданите им от много по-сериозни проблеми и кризи.Тази политика е в основата на излизането на страните от рецесията и преминаването им към икономически растеж. Надявам тя да продължи и занапред.\", коментира президентът на ПЕС след разговора.„Сега, когато Еврозоната е със среден ръст от 2.5%, трябва да се направят следващите крачки: да се укрепи Банковият съюз, както и бюджетите на ЕС и на Еврозоната. А липсата на инвестиции да се адресира с конкретна инвестиционна стратегия, която да води до конвергенция на икономиките на държавите-членки. ПЕС ще се бори за силен социален стълб в Еврозоната.През последните 4-5 години има близо 7 млн. нови работни места, но трябва да направим всичко възможно те да бъдат с добро заплащане, а не да водят бедност след себе си.Днес в ЕС все още има много хора, които работят, но въпреки това едвам свързват двата края и дори живеят под линията на бедността.ПЕС настоява минималното заплащане на труда да бъде над линията на бедността за всяка страна-членка на ЕС, т.е. над 60% от средното заплащане в съответната страна\", категоричен бе Станишев. ", "date": "2018.03.12", "title": "Шефът на ЕЦБ на среща със Станишев: гледаме позитивно на желанието на България за присъединяване към ERM II"}
{"url": "http://www.cross.bg/kolegi-pomosht-dnes-1569910.html", "text": "/КРОСС/ ", "date": "2018.03.12", "title": "Уволнен ИТ специалист стреля по свои колеги в Белград"}
{"url": "http://www.cross.bg/patriarh-kiril-radev-1569911.html", "text": "/КРОСС/ Президентът Румен Радев се държа като държавник през целия разговор с руския патриарх. Това се посочва в позиция, разпространена от пресцентъра на Св. Синод на БПЦ-БП.\"Уважаеми дами и господа,Искам да внеса яснота в обърканите послания относно срещата на Негово Светейшество Московския и на цяла Русия патриарх Кирил с президента Румен Радев, тъй като лично присъствах там.Срещата на патриарх Кирил с българския президент на 04.03.18 се проведе с участието на българския патриарх Неофит и митрополити от БПЦ.В своето изказване патриарх Кирил изложи болката и разочарованието си от принизяването на ролята на Русия в руско-турската освободителна война и отдаването на почит и на други, според него държави.Президентът Радев с такт и достойнство увери патриарха на Руската православна църква, че българският народ никога не е преставал да отдава почит и заслужена благодарност на руския народ, на руската църква и на воините от армията-освободителка на император Александър II и президентът е изразил всичко това в своите речи на честванията на 3.03.В същото време, президентът Радев изрично подчерта, че така както църквата се бори за душата на всеки човек, така и ние сме признателни към паметта на всеки воин, сражавал се в руската армия под знамената на император Александър II и загинал за българската свобода, независимо от неговата националност. Патриарх Кирил сам предложи да приключи тази тема, след като президентът му напомни за тезата на самия патриарх за силата на мълчанието.През целия разговор президентът се държа като държавник, с уважение към своя събеседник, но и отстоявайки твърдо своите позиции, което силно впечатли главата на руската православна църква. В края на разговора патриарх Кирил отправи благословията си към българския президент, но последният каза, че я е получил вече с встъпването си в длъжност от мъдрия български патриарх Неофит.\"", "date": "2018.03.12", "title": "Св. Синод: Президентът Радев се държа като държавник през целия разговор с руския патриарх"}
{"url": "http://www.cross.bg/savidis-paok-terena-1569913.html", "text": "/КРОСС/ Гръцката полиция е издала заповед за арест на президента на футболен клуб ПАОК Иван Савидис и за още четирима души след инциденти по време на мач от националното първенство на Гърция между отборите ПАОК и АЕК, предаде ТАСС, като цитира информация във в.\"Катимерини\", който се позовава на телевизионния канал Скай.Мачът вчера между ПАОК и АЕК е бил прекъснат. Руският олигарх с гръцки корени Савидис излязъл на терена, след като съдията на срещата отменил гол на неговия отбор заради засада. Според очевидци Савидис заплашвал рефера и искал да се зачете голът. На снимки, разпространени от медиите, се вижда, че на колана му е имало кобур с предмет, приличащ на пистолет.Съдията променил мнението си и решил да зачете гола, но напусналите терена футболисти на АЕК са отказали да излязат отново от съображения за сигурност. От пресслужбата на руския предприемач са заявили пред ТАСС, че по време на мача Савидис не е заплашвал никого с оръжие, предава Ройтерс.Отбелязва се, че заповедта за задържане е издадена заради излизането на Савидис на терена, а не заради евентуално носене на оръжие.Савидис се издирва за \"нарушаване на спортния закон\", а не за носене на оръжие, тъй като \"той има лиценз\", е посочил полицейски източник пред Ройтерс. ", "date": "2018.03.12", "title": "Издадоха заповед за арест на президента на футболен клуб ПАОК Иван Савидис в Гърция"}
{"url": "http://www.cross.bg/krasnopol-snaryad-artileriiiski-1569909.html", "text": "/КРОСС/ Военното министерство на Русия публикува видео на артилерийски стрелби със снаряд \"Краснопол\", съобщи РИА Новости. Точността на попадението на снаряда е не по-малко от 95%.Ученията бяха на Лужския полигон. В тях участваха войски на Западния военен окръг.Във видеото e показана дивизионна самоходна гаубица \"Мста-С\", високоточен управляем снаряд \"Краснопол\" калибър 152 мм, подготовка за стрелба и непосредствен изстрел.През януари от военното министерство на Русия съобщиха, че по време на спецоперация в Сирия със снаряд \"Краснопол\" са ликвидирани бунтовници, обстреляли на 31 декември база в Хмеймим.Обновеният артилерийски снаряд на комплекса на управляемото въоръжение \"Краснопол\" е разработено от тулското Конструкторско бюро за приборостроене.Той е предназначен за високоточни поражения на различни обекти. Полетът на снаряда се коригира по лазерно насочване на цели аеродинамични контроли. \"Краснопол\" може да бъде оборудван с реактивен двигател или с долен генератор на газ.\n\t\t\t\t\t", "date": "2018.03.12", "title": "Руските военни изпитаха снаряд Краснопол (видео)"}
{"url": "http://www.cross.bg/programata-razvitie-evro-1569912.html", "text": "/КРОСС/ Заместник-министърът на регионалното развитие и благоустройството Деница Николова ще съпредседателства заседание на Комитета за наблюдение на програмата „ИНТЕРРЕГ Европа\" 2014-2020 г. Събитието ще се състои  утре - 12 март, от 09.00 часа, в „София хотел Балкан\".Участие се очаква за вземат заместник-председателят на програмата от австрийска страна Анна Мария Краманн, Жан-Марк Вениану - представител на Европейската комисия, Жил Гриенбаум - представител на  Управляващия орган - Звеното за европейски въпроси на Франция, Ервин Сиверис - програмен директор на Секретариата на ИНТЕРРЕГ Европа и др.По време на заседанието ще бъде представена обобщена информация за развитието на общите проекти, актуализация на последните разработки на програмата за онлайн приложения и отчетни системи, резултатите от третата покана за набиране на проектни предложения и др.Програмата за междурегионално сътрудничество „ИНТЕРРЕГ ЕВРОПА 2014-2020 г. е инструмент за прилагане на кохезионната политика на Европейския съюз - стратегия за интелигентна, устойчива и приобщаваща икономика, създаваща високи равнища на заетост, производителност и социално сближаване. „ИНТЕРРЕГ ЕВРОПА\" е насочена към цялата територия на Европейския съюз, Норвегия и Швейцария.Общият бюджет е 426 309 618 евро, като средствата от Европейския фонд за регионално развитие възлизат на 359 326 320 евро, а останалата част от 66 983 298 евро е национално съфинансиране.През настоящия програмен период програмата  работи по четири теми - всички свързани с регионалното развитие: „Научноизследователска дейност, технологично развитие и иновации\", „Конкурентоспособност на малките и средните предприятия\", „Нисковъглеродна икономика\" и „Околна среда и ресурсна ефективност\".", "date": "2018.03.12", "title": "Зам.-министър Николова ще съпредседателва заседание на Комитета за наблюдение на програмата „ИНТЕРРЕГ Европа“ 2014-2020 г."}
{"url": "http://www.cross.bg/bivshite-yranovi-strategiya-1569915.html", "text": "/КРОСС/ Зам.-министърът на икономиката Лъчезар Борисов се срещна с представители на Международна агенция за атомна енергия (МАЕЕ) във връзка с проект за изследване на бившите уранови мини.Проектът предвижда предоставяне на експертна и финансова подкрепа от страна на МАЕЕ при разработване на \"Национална стратегия за рекултивация на бившите уранодобивни обекти в България\".Представители на \"Екоинженеринг-РМ\" ЕООД, Министерство на околната среда и водите (МОСВ), Агенция за ядрено регулиране (АЯР), Националният център по радиобиология и радиационна защита (НЦРРЗ) също взеха участие по време на срещата.Проектът ще се реализира в рамките на две календарни години. Предвижда се анализ и оценка на състоянието на бившите уранови руди в България, както и стратегия и евентуално последващо закупуване на необходимата измервателна техника и оборудване за осигуряване на високоефективен процес на преработка на замърсените с уран руднични води. ", "date": "2018.03.12", "title": "Обследват бившите уранови мини у нас по проект"}
{"url": "http://www.cross.bg/ekspertiza-bylmarket-prokyratyrata-1569917.html", "text": "/КРОСС/ Представената от компанията \"Булмаркет\" експертиза, в която се твърди, че причина за железопътната катастрофа в село Хитрино в края на 2016 година е незаключена стрелка на релсовия път, няма характер на доказателствено средство в съдебния процес, обясняват от прокуратурата. От държавното обвинение отчитат, че подобна версия е била разгледана от експерти при разследването на катастрофата и е била отхвърлена, тъй като не съответствала на събраните доказателства за състоянието на релсовия път.Незаключена стрелка на релсите, а не високата скорост, е основната причина за дерайлирането на влаковата композиция в Хитрино през декември 2016 година. Това  сочи техническа експертиза, изготвена от чужди специалисти в рамките на частно разследване на „Булмаркет\" - компанията, превозвала композицията.Взривилата се цистерна не е отговаряла на изискванията за безопасност и не е трябвало да се движи, е установило още разследването. От компанията превозвач обясниха, че цистерната е френска, произведена през 1971 година, наета от румънска компания и предадена от нея за транспортиране през България с документи, че е изрядна. Установени са и данни, че след изтичане на пропилена от цистерната дежурните енергодиспечери са подали електричество в контактната мрежа, предизвиквайки  волтови дъги, които е много вероятно да са причинили взрива, твърдят експертите в поръчаната от частната фирма експертиза.Представената от компанията \"Булмаркет\" експертиза, в която се твърди, че причина за железопътната катастрофа в село Хитрино е незаключена стрелка на релсовия път, няма характер на доказателствено средство в съдебния процес, казват от прокуратурата. Такава експертиза не е била назначавана нито от органите на досъдебното производство, нито от състава на съда, разглеждащ делото понастоящем. \"Частната експертиза\", изготвена от чужди експерти, е поръчана и заплатена от \"Булмаркет\", но не може да послужи за целите на водения наказателен процес, категорични са от прокуратурата.Обвинението не намира основания за промяна на изводите, основани на експертизи, назначени в хода на проведеното разследване и сочещи високата скорост на навлизане на влаковата композиция в района на гарата като основна причина за инцидента.Тези експертни заключения са разгледали и версията, изтъквана сега от \"Булмаркет\", но са я отхвърлили като несъответна на събраните по делото доказателства за състоянието на релсовия път, обясняват от прокуратурата. ", "date": "2018.03.12", "title": "Прокуратурата: Експертизата на Булмаркет няма характер на доказателствено средство"}
{"url": "http://www.cross.bg/navodneni-vodata-kraii-1569919.html", "text": "/КРОСС/ Язовир \"Мандра\" край Бургас прелива заради топенето на снега. Няма опасност водата да залее близките села, но са наводнени земеделски площи в района.Няма кризисна ситуация с язовирите в региона, каза областният управител Вълчо Чолаков. Единствено заради високото ниво на водата в язовир „Мандра\" и големия водосбор от река Факийска, който се стича към него, са наводнени земеделските земи край бургаското село Димчево:\"Напоителни системи трудно успяват да изпомпят водата, която се събира там. Обсъждаме различни варианти във връзка с разработване на изкопи или подновяване на такива, които са съществували\".Няма опасност да бъдат наводнени къщите в село Димчево, каза още областният управител. ", "date": "2018.03.12", "title": "Язовир \"Мандра\" край Бургас прелива"}
{"url": "http://www.cross.bg/dizaiiner-zhivanshi-yuber-1569914.html", "text": "/КРОСС/На 91-годишна възраст почина известният френски моден дизайнер Юбер дьо Живанши на 91 г., съобщава Дейли Мирър.Той е роден на 21 февруари 1927 г. в Бове, Франция, в семейство на аристократи. От баба си Юбер наследява и страстта си към шиенето и тъканите.През 1944 г. той се мести в Париж и се записва в училище по изкуства. Макар първоначално да обмисля кариера като адвокат, интересът му към модата надделява. Едва 17-годишен започва да работи за едни от най-известните френски дизайнери по това време - Жак Фат, Люсиен Лелонг,  Робер Пиге и др.През 1952 г. Живанши създава своя модна къща „La Maison Givenchy\". Две години по-късно той се превръща в първия дизайнер на луксозна модна линия за готови облекла ", "date": "2018.03.12", "title": "Почина френският дизайнер Юбер дьо Живанши"}
{"url": "http://www.cross.bg/tabakov-aktyor-oleg-1569918.html", "text": "/КРОСС/ На 82 години почина Олег Табаков, актьор, театрален и кино режисьор, народен артист на СССР, предаде Риа Новости. Тъжната вест е съобщена от пресслужбата на театър \"Табакерка\".Табаков е роден в Саратов на 17 август 1935 година в семейство на лекари.  основател на театър \"Съвременник\", ръководител на театрите \"Табакерка\" и МХТ \"Чехов\", ректор на театралната школа към МХАТ от 1986 до 2000 г.Повечето от филмите с негово участие са част от руската кинокласика: \"17 мига от пролетта\", \"12 стола\", \"Война и мир\", \"Д'Артанян и тримата мускетари\", \"Няколко дни от живота на Обломов\", \"Човекът от булеварда на Капуцините\", \"Москва не вярва на сълзи\" и много други.През последните месеци той беше в болница в тежко състояние. ", "date": "2018.03.12", "title": "Почина руският актьор Олег Табаков "}
{"url": "http://www.cross.bg/godini-evrofytbol-talanti-1569901.html", "text": "/КРОСС/ Конкурсът за участие в програма „Спортни таланти\" на „Еврофутбол\" през 2018 г., който стартира на 1 март и ще продължи до 1 април, се радва на голяма популярност сред младите състезатели. Всекидневно в „Еврофутбол\" и партньорът на компанията по проекта - Фондация „Работилница за граждански инициативи\", постъпват обаждания със запитвания, свързани с документацията и условията.Новото през 2018 г. е, че „Еврофутбол\" увеличи горната възрастова граница на състезателите, които могат да получат подкрепа. Така трите групи допустими участници са: до 15 години включително, от 16 до 20 години и от 21 до 28 години. Компанията не забравя поетия ангажимент към хората с увреждания и отново осигурява специална квота за българските параолимпийци.Талантът на „Еврофутбол\" за 2017 г. Калина Христова спечели в неделя турнира по тенис на маса „Млад олимпиец до 18 години\" във Варна. В надпреварата взеха участие 32 девойки, които бяха разпределени в 8 групи. След изиграване на групите, 16-те най-силни се състезаваха на пряко елиминиране. Калина се представи отлично, като победи и в седемте си срещи (три в групата и четири в двубоите на пряко елиминиране), и заслужено грабна купата.Вижте още за конкурса и участието в Програма „Спортни таланти\" на talanti.eurofootball.bgМедийни партньори по програма „Спортни таланти\" са: сайтовете actualno.com, offnews.bg, sportlive.bg, blitz.bg, gong.bg, viasport.bg, bgsprint.com, bgathletic.com, ngobg.info, вестник „Еврофутбол\" и агенция КРОСС, както и Дарик радио. За поредна година подкрепа ни оказва и Националната спортна академия „Васил Левски\".", "date": "2018.03.12", "title": "Силен старт на конкурса за спортни таланти на \"Еврофутбол\""}
{"url": "http://www.cross.bg/bulgariya-gurtziya-obekt-1569900.html", "text": "/КРОСС/ Със заповед на заместник-министъра на регионалното развитие и благоустройството Валентин Йовев е одобрен подробен устройствен план за изграждане на нова въздушна електропроводна линия на територията на Република България.Трасето на електропровода ще свързва подстанциите „Марица-изток\" в България и „Неа Санта\" в Гърция.Проектът е част от приоритетния електроенергиен коридор „Север-юг\" и е определен за национален обект и обект с национално значение. Предвидено е въздушният електропровод да поддържа високо напрежение от 400 kV.Енергийният проект представлява елемент на техническата инфраструктура извън границите на урбанизираните територии и ще бъде изграден на териториите на общините Симеоновград, Хасково, Харманли, Кърджали, Момчилград и Кирково.Изграждането на електропровода ще допринесе за увеличаване на електропреносните възможности на енергийната система в региона, както и на сигурността на обмена на електроенергия между двете държави.", "date": "2018.03.12", "title": "Нова въздушна електропроводна линия ще бъде изградена между България и Гърция"}
{"url": "http://www.cross.bg/moneti-kalide-akve-1569886.html", "text": "/КРОСС/ Някои от най-ценните находки, открити при археологическите проучвания в комплекса \"Акве Калиде\", ще напуснат зала \"Трезор\" на Регионален исторически музей - Бургас и ще се завърнат отново там. На 16 март (петък) от 15:30 часа археолозите доц. д-р Димчо Момчилов и Мирослав Класнаков ще ни пренесат в миналото, разказвайки за откритията от последния сезон и за хилядите монети, открити в този район през годините.За да ни върне отново в съвремието, любопитна препратка към монетите на настоящето и бъдещето ще направи професорът по финанси в БСУ Сава Димов, с презентация на тема \"Електронните монети\" - ще научим повече за криптовалутите, какви тайни крият те и ще оставят ли следа във времето?В \"Акве Калиде\" е добре дошъл всеки, който желае да научи повече за древните монети и развитието им до наши дни. Лекциите са с вход свободен и няма ограничение за брой посетители.Колекцията от седем златни византийски монети*, открити при археологически проучвания през 2012 година, ще бъдат експонирани в преддверието на банята-музей само на 17 март (събота). Всеки, закупил билет за разглеждане на музея с включена 3D прожекция, ще получи като подарък собственоръчно изсечена монета, копие на изключително рядка сребърна тетрадрахма на Аполония от IV в. пр. Христа.3D прожекциите са на всеки кръгъл час, като цените са 4 лeва за редовен билет, 2 лева за пенсионери и ученици, и 1 лев за деца от 3 до 7 години.* Съкровището от \"Акве Калиде\" е открито на 17 юли 2012 г. То се състои от седем златни византийски монети, отсечени в имперската столица Константинопол. Те принадлежат на император Константин IV Погонат (668-685) и император Юстиниан II Ринотмет (685-695 / 705-711) - първото му управление. Парите са били скрити пред западната фасада на югоизточния аподитериум, на дълбочина около 4.50 м. под съвременния терен. Представени са трите най-скъпи номинала за епохата:Солид - solidusСемис - semissis = 1/2 solidusТриенс - tremissis = 1/3 solidusСъкровището е укрито през VIII в. и има пряка връзка с политическите отношения и военните стълкновения между младата Българска държава и Византийската империя.  ", "date": "2018.03.12", "title": "Оригинални златни монети на византийските императори в \"Акве Калиде\""}
{"url": "http://www.cross.bg/zaev-balkani-regiona-1569898.html", "text": "/КРОСС/ Правителствените ръководители на България, Република Македония и Босна и Херцеговина Бойко Борисов, Зоран Заев и Денис Звиздич обсъдиха конкретните инфраструктурни проекти в региона на Западните Балкани. В срещата, която се състоя след възпоменателната церемония в Скопие по повод 75-годишнината от депортирането на евреите от територията на Република Македония, участваха вицепремиерът на Румъния Ана Бирчал и министърът на външните работи на Полша Яцек Чапутович.В разговорите беше подчертана изключителната важност на инфраструктурната свързаност на страните от региона, както и че изграждането на проектите ще допринесе за общото европейско икономическо развитие. „Всеки един проект обслужва всяка една балканска, както и всяка европейска държава\", посочи българският премиер.Премиерът Зоран Заев благодари специално на българския министър-председател за присъствието му на днешната възпоменателна церемония в Скопие, както и за активната политика на българското правителство по приоритетната тема за приобщаването на страните от Западните Балкани. ", "date": "2018.03.12", "title": "Борисов, Заев и Звездич обсъдиха общи инфраструктурни проекти"}
{"url": "http://www.cross.bg/momenta-rogozen-mesetzi-1569906.html", "text": "/КРОСС/ Стената на язовира е компрометирана. Хубаво е, че преливникът функционира, добре оразмерен е, с циментова обшивка, така че с него няма проблем.Това каза министърът на регионалното развитие и благоустройството Николай Нанков след инспекция на състоянието на яз. „Бързина\", предаде репортер на Агенция „Фокус\". „Проблемът е със стената и към момента да се извършват аварийни дейности тук, е безсмислено. Когато падне водата през летните месеци, тогава да са съответно проектиранията и да се прави ремонт.Със сифони ще работим, докато не намалее водата през летните месеци. Нямаме опасност от скъсване, не е аварийно състоянието. Въпросът е наистина да се реши цялостно проблемът с отремонтиране по проект при ниски води в летните месеци. Хубаво е, че имаме преливник\", коментира Нанков.По думите му на яз. „Рогозен\" 1 ще решават проблема тепърва с преливника, като намалеят и там обемите на водата. „Може би в следващите няколко месеца - от два до три, с актуализация на проектите и вече не аварийни, а планови ремонти по двата язовира - преливника на „Рогозен\" 1 и стената на „Бързина\".Областният управител на Враца Малина Николова е изключително активна и като организация на дейности, и като превантивна подготовка, но без инструментариум, най-вече финансов, докъде ще я докараме, ако прехвърлим язовирите на областните управители да представляват държавата\", допълни той и уточни, че ще докладва и на премиера Бойко Борисов, за да видят как ще осигурят финансовия ресурс, тъй като не е малък. „Колегите от ДАМТН ще излязат с одит в рамките на следващите няколко седмици.Подготвят се нормативни промени за категоризация на язовирите.Проблемите язовири са точно малките. Темата е комплексна, не е само за двата, които към момента ще решим. Кметът не може да не е доволен.Решаваме конкретния казус и ще го решим качествено. Ще трябва да се вместим в отпуснатите 3 млн. лв. за двата язовира. Мисля, че няма да има проблеми. Предвижда се довечера валежите да започнат и мисля, че към момента с около 2 метра падна нивото на яз. „Рогозен\" 1\", обясни още регионалният министър.", "date": "2018.03.12", "title": "Николай Нанков: Няма опасност от скъсване на стената на яз. „Бързина“, състоянието му не е аварийно"}
{"url": "http://www.cross.bg/hilyadi-ochakva-praznitzi-1569897.html", "text": "/КРОСС/ Хиляди на път за велкиденските празници. Това очаква туристическият бранш месец преди един от най-големите християнски празници.Около 280 хиляди души се очаква да тръгнат на път в страната за 4-те почивни дни. Още 50 хиляди са избрали да празнуват извън България.В същото време у нас пък ще дойдат с 20 хиляди повече чуждестранни туристи. Очакванията са за около 190 хиляди гости.За почивката си българите са готови да платят средно между 160 и 180 лева на човек, предава НОВА. ", "date": "2018.03.12", "title": "Чакаме с 20 хил. повече чуждестранни туристи за Великден"}
{"url": "http://www.cross.bg/teritorii-deiinost-konstitytzionniya-1569903.html", "text": "/КРОСС/ Президентът Румен Радев сезира Конституционния съд с искане за установяване на противоконституционност на разпоредбите на чл. 5, ал. 1, т. 6, чл. 27, чл. 28, чл. 29 и § 1, т. 2 , както и на свързаната с тях разпоредба на § 1, т. 5 от Закона за частната охранителна дейност (ЧЗОД) (обн. ДВ. бр.10 от 30 януари 2018 г.), които регламентират охраната на урбанизирани територии като вид частна охранителна дейност.Според изложените от държавния глава мотиви, посочените разпоредби противоречат на чл. 4, ал. 1, чл. 7, чл. 8, чл. 105, ал. 2, чл. 143, ал. 3 от Конституцията.В мотивите си президентът посочва, че общественият ред е ценност, която крепи целостта на обществото и дейностите по опазването му трябва да съответстват на нормите на Конституцията и законите, а те поверяват опазването му върху определени органи на публичната власт.„Държавата  няма право да абдикира от грижата за сигурността и спокойствието на хората в населените места, вкл. в т.нар. урбанизирани територии. Възможността, която дава ЧЗОД на търговски дружества да извършват действия по охрана на урбанизирани територии, по същество е отказ от страна на държавата чрез нейните изпълнителни органи да осъществява възложените функции по охрана на обществения ред\", посочва Румен Радев в обръщението си към Конституционния съд.Конституцията натоварва с функции за осигуряването на общественото спокойствие и обществената безопасност изрично Министерския съвет и областния управител, а осигуряването на обществения ред е част от ръководенето и осъществяването на вътрешната политика на страната, напомня държавният глава.Президентът посочва още, че в обновения ЗЧОД не е поставено изискване служителите, които се грижат за опазването на обществения ред, независимо от длъжността, която заемат, да са политически неутрални и да се ръководят единствено от закона. Такова изискване въвеждат чл. 116, ал. 1 от Конституцията, чл. 9 ал. 1 от Закона за политическите партии и чл. 146, ал. 3 от Закона за МВР.„Министерството на вътрешните работи е строго йерархична структура с присъщата й субординация, отчетност и контрол. Поверяването на функции по опазване на обществения ред на частноправни субекти, спрямо които са неприложими посочените принципи, поражда риск при осъществяване на тази дейност\", посочва още държавният глава в мотивите си. Между аргументите на президента за сезирането на Конституционния съд са и липсата на специфични изисквания и конкретика относно патрулирането и комплекса специфични дейности, които ще бъдат прилагани за защита на имуществото и населението в урбанизираните територии, както и ограничаването на конституционната защита, която получават гражданите под формата на отговорност на държавата за вредите, причинени от собствените ѝ органи и лица, поставяйки охраната на урбанизираните територии във формата на частната охранителна дейност. ", "date": "2018.03.12", "title": "Президентът сезира Конституционния съд за разпоредби от Закона за частната охранителна дейност"}
{"url": "http://www.cross.bg/vrabevski-milen-metodiii-1569902.html", "text": "/КРОСС/ Пред препълнена зала със студенти на Великотърновския университет „Св. св. Кирил и Методий\" д-р изнесе интерактивна лекция на тема „МЛАДИТЕ ХОРА В ЕВРОПЕЙСКА БЪЛГАРИЯ\".Той пристигна по покана на и сподели със студентите за възможностите, които предоставя България за професионална и личностна реализация, както и неговата лична формула на успеха.След беседата си д-р Врабевски отвори дискусия, в която студентите имаха пълната свобода да отправят своите питания към него и да получат отговори на всички въпроси, които ги вълнуват.Той разкри какво трябва да бъде мисленето и настройката ни, за да бъдем успешни и защо пътят към успеха минава през любовта към родината и добавянето на стойност в живота на другите.„За мен бе чест да се срещна с младежите от Великотърновския университет. Те са изключително будни и амбициозни млади хора. Вярвам, че заедно успяхме да стигнем до същинската истина за това какво е нужно, за да се развиваме, създавайки стойност за обществото, а именно - добри намерения и фокусиране върху полезността.Опитах се чрез реални примери да ги насоча към най-добрите и работещи практики и да предам квитесенцията на дългогодишния си опит на предприемач и председател на Фондация  „Българска памет\". Важно е младите хора да знаят, че имаме нужда от тяхната подкрепа и че именно те са настоящето и бъдещето на България\",  сподели д-р Милен Врабевски след лекцията си.При пристигането си почетният гост-лектор бе посрещнат от ректора на ВТУ „Св. св. Кирил и Методий\" проф. д-р Христо Бонджолов, както и от ръководството на дипломатически клуб „Имхотем\". Те проведоха съвместна среща, на която обсъдиха възможности за бъдещо сътрудничество. Преди началото на беседата си д-р Врабевски бе тържествено удостоен със званието „Почетен член на дипломатически клуб „Имхотеп\".Видео от лекцията на д-р Милен Врабевски във ВТУ „Св. св. Кирил и Методий\" можете да видите . ", "date": "2018.03.12", "title": "ВТУ посрещна д-р Милен Врабевски с препълнена зала и огромен интерес от страна на студентите "}
{"url": "http://www.cross.bg/deteto-argirova-izgaryaniya-1569905.html", "text": "/КРОСС/ Майки приспиват бебетата си с включени сешоари в креватчета и им причиняват тежки изгаряния на кожата, алармира доц. Мая Аргирова. Тя е началник на Клиниката по изгаряния в спешната болница „Пирогов\".\"Зачестяват изгарянията в най-малката възрастова група - при децата до една година, и по-конкретно - до четири месеца. Най-често изгарянията се локализират по шията, гърдите и лицето на детето\", каза Аргирова пред БНР, като уточни, че казусите не са свързани с малцинствени групи.В интернет родителите ползват информация за отглеждането на децата, която не е адекватна на общоприетите разбирания за отглеждане на новородено, коментира лекарката и даде пример - шум от абсорбатор или от сешоар приспиват детето.\"Шумът от абсорбатор при продължителна употреба е вреден за нервната система на детето, а сешоарите са и топлинен източник\", предупреди Аргирова.\"Когато някой е стигнал до там да слага сешоар в леглото на детето си, вероятно е много, много изморен, много недоспал, има вероятност тежестта по отглеждането на детето да пада само върху един от двамата родители, което вероятно води до подобни инциденти\", коментира Елисавета Белобрадова от сайта \"Майко мила\", която е майка на три деца.Иначе най-честите изгаряния при децата са причинени от горещи течности, отчитат лекарите. ", "date": "2018.03.12", "title": "Майки изгарят бебета си със сешоари в леглата"}
{"url": "http://www.cross.bg/livada-tzareva-gabrovo-1569908.html", "text": "/КРОСС/ Преустановено е движението на влаковете между Царева ливада и Габрово. Причината е скъсано носещо въже и контактен проводник вследствие  паднало дърво от активиран свлачищен процес.Своевременно е създадена организация и са предприети незабавни действия по отстраняване на проблема - отстраняване на дървото от железния път, демонтаж и последващ монтаж на контактната мрежа.Очаква се движението в междугарието Царева ливада - Габрово да бъде възстановено около 16.00 ч. За клиентите на националния железопътен превозвач от крайградските пътнически влакове № 42206/42207 Царева ливада - Габрово - Царева ливада е осигурен превоз с автобуси.В 14.05 ч. е възстановено движението на влаковете в междугарието Пловдив разпределителна изток - Крумово, след трагичния инцидент от тази сутрин.", "date": "2018.03.12", "title": "Преустановено е движението на влаковете в междугарието Царева ливада - Габрово"}
{"url": "http://www.cross.bg/santimetra-vreme-nivo-1569916.html", "text": "/КРОСС/Почти една трета от историческия център на Венеция се оказа под вода в резултат на лошото време, предаде АНСА. Миналата нощ на редица места нивото на водата достигна 199 сантиметра.Средното ниво на покачването на водата в града е 119 сантиметра, а за критично се смята ниво от 120 сантиметра.Проливни дъждове обхванаха северните области на страната, а в южните области се установи нетипично за сезона топло време.Топлата вълна там последва сибирските студове, донесли на Апенините сняг, дори в столицата Рим, както и бурни ветрове. Според прогнозите в идните дни се очаква ново захлаждане. ", "date": "2018.03.12", "title": "Една трета от Венеция - под вода "}
{"url": "http://www.cross.bg/zadurzhaha-afganistantzi-v-kamion-na-lesovo-1569889.html", "text": "/КРОСС/ Вчера на ГКПП Лесово за влизане в страната пристигнал товарен автомобил „Мерцедес\" с 56-годишен украински шофьор.При физическата проверка на камиона граничните полицаи установили, че в предната горна част на ремаркето брезентът е срязан. В товарния отсек са открити двама мъже без документи за самоличност. Те заявили, че са от Афганистан.Шофьорът и нелегалните имигранти са задържани в ГПУ- Елхово, по случая е образувано бързо производство.  ", "date": "2018.03.12", "title": "Задържаха афганистанци в камион на \"Лесово\""}
{"url": "http://www.cross.bg/ministur-slovakiya-ostavka-1569891.html", "text": "/КРОСС/ Словашкият министър на вътрешните работи Роберт Калиняк обяви днес, че подава оставка, предаде Ройтерс. Калиняк, който е близък политически съюзник на премиера Роберт Фицо от неговата социалдемократическа партия \"Смер\" (\"Посока\"), отстъпи пред исканията на един от по-малките партньори в управляващата коалиция - партията \"Мост-Хид\" (\"Мост\").Това става на фона на политическата криза, избухнала в страната след убийството на разследващия журналист Ян Куциак и неговата годеница.\"Важно е да бъде запазена стабилността, затова реших да подам оставка като вицепремиер и вътрешен министър\", обяви той на пресконференция.Очаква се днес партия \"Мост-Хид\", която представлява унгарското етническо малцинство в Словакия, да реши дали ще остане в управляващата коалиция.Миналата седмица в Словакия се проведе многохиляден протест срещу корупцията, която уби Ян Куциак.Преди да бъде застрелян заедно с годеницата си, журналистът се е готвел да публикува статия за предполагаеми връзки между словашки политици и италиански бизнесмени, заподозрени във връзки с калабрийската мафия ндрангета.  ", "date": "2018.03.12", "title": "Вътрешният министър на Словакия хвърли оставка"}
{"url": "http://www.cross.bg/obshtestveniya-deiinost-tzatzarov-1569890.html", "text": "/КРОСС/ Главният прокурор Сотир Цацаров е отправил искане до Конституционния съд за обявяване за противоконституционни текстове от новоприетия Закон за частната охранителна дейност, с които се въвежда правото на частни охранителни фирми да пазят урбанизирани територии.Законът беше внесен от депутати от ГЕРБ и приет скоростно на две четения, въпреки отправените предупреждения от бранша на охранителните фирми, че текстове от него противоречат на конституцията и европейското право.С атакуваните от главния прокурор текстове в Конституционния съд е предвиден нов вид охрана - на урбанизирана територия. Според допълнителните разпоредби в закона това са селищните териториии, които влизат в границите на населено място или селищно образуание, които са определени с устройствен план.Според Цацаров текстовете противоречат на конституцията, според която осигуряването на обществения ред е приоритет на правителството:\"Главният прокурор счита, че с въвеждане на частна дейност за охрана на урбанизирани територии се нарушава конституционно предвидената компетентност на Министерския съвет, уредена в чл. 105 ал. 2 от Конституцията - да осигурява обществения ред. Наред с това недопустимо се засягат /прехвърлят се/ правомощия на държавата, реализирани от МС и конкретно от Министерството на вътрешните работи по опазване на обществения ред и националната сигурност, като тези правомощия се възлагат на търговци\", се посочва в искането на Цацаров.Според него правото да се сключва договор за охрана на урбанизирана територия от страна на кмета на общината ще постави гражданите в положение на зависимост от неговата воля дали, доколко и чрез кого да се осъществява частна охранителна дейност в съответното населено място.\"Това на практика обективно ограничава възможността на държавните органи по Конституция, съобразно техните законови задължения, да гарантират обществения ред. Допълнителни усложнения биха могли да се очакват, ако гражданите реализират правото си сами да договарят извършването на различни видове частна охранителна дейност, свързани с личната им неприкосновеност и неприкосновеността на тяхното имущество, намиращи се в обхвата на същата урбанизирана територия. Още повече и сега съществува възможност по ЗМВР да се изграждат звена „Общинска полиция\" за опазване на обществения ред, охраната на обекти и т.н. /чл. 94 ЗМВР/, които функционират при ясна законова уредба\", се посочва в искането.В него се посочва още, че с атакуваните разпоредби на законово ниво се позволява неограничено въздействие от страна на частни охранители върху живота в населените места, независимо дали се касае за извършване на действия, засягащи личния живот и имущество, упражняването на политически права, икономически дейности или други.Създава се непропорционална /и затова недопустима/ зависимост на поддържането на обществения ред в населените места от преценката и активността на частно правни субекти, а не от предвидените по Конституция и съответните закони държавни органи.Основният аргумент на главния прокурор е че опазването на обществения ред, който включва и защитата от престъпни посегателства спрямо гражданите и техните имущества, е конституционен и законов ангажимент на МС и МВР. ", "date": "2018.03.12", "title": "Цацаров пита КС законно ли е частни охранители да пазят вместо МВР"}
{"url": "http://www.cross.bg/durzhavata-predsedatel-obshtinskiyat-1569892.html", "text": "/КРОСС/ „С нашата подписка казваме „Стига!\" на голямото задкулисие. Над 80% от българите казват, че не са съгласни с тази сделка. Целта ни е управляващите да чуят гласа на народа и да разберат, че час по-скоро трябва да предприемат мерки. Ние искаме държавата решително да се намеси и прекрати унизителната сделка с ЧЕЗ\". Това призова общинският председател на БСП-Горна Оряховица Огнян Стоянов. Той обясни, че в офиса на партията в града ще се събират подписите на всички граждани, които не искат електроразпределителното дружество да бъде продадено при непрозрачна сделка. В националната кампания на социалистическата партия участват и народните представители от „БСП за България\", както и местните структури в населените места.Огнян Стоянов подчерта, че за да защити националния интерес, държавата трябва да стане собственик на ЕРП-то. Според него държавата трябва да си върне ключовите позиции в енергетиката, здравеопазването и образованието и БСП е единствената партия, която може да го направи. „Нека да покажем, че народът повече няма да търпи подобни своеволия!\", призова Стоянов.Всеки гражданин, който желае да подкрепи инициативата, може да намери информация в Общинският съвет на партията на адрес Горна Оряховица, пл. „Г.Измирлиев\" 4, ет.2.Атанас Зафиров: Сделката за ЧЕЗ е неприемлива и заплаха за националната сигурност на страната\"Настояваме сделката за ЧЕЗ да бъде отменена, да се започне процедурата отначало и държавата да може да участва на пазарен принцип и наравно с другите кандидати.Същевременно, някой трябва да поеме политическата отговорност за международния скандал, в който беше замесена България. И този някой е министър-председателят Бойко Борисов\". Това каза  Атанас Зафиров, член на ИБ на НС на БСП в Средец, където също стартира подписката срещу сделката с ЧЕЗ. В инициативата се включиха и общинският председател на БСП - Средец Йона Чобанова и общинският председател на БСП - Бургас Живко Господинов.  ", "date": "2018.03.12", "title": "Горна Оряховица и Средец се включват в подписката на БСП за разваляне на сделката за ЧЕЗ"}
{"url": "http://www.cross.bg/grada-dybrovnik-izvun-1569893.html", "text": "/КРОСС/ Най-популярните туристически дестинации в Европа търсят нови начини за справяне с прекомерния наплив от туристи, пише Ройтерс в свой анализ.Градове като Венеция, Дубровник и Барселона се борят с управлението на тълпите посетители, които ежедневно пристигат с нискотарифните авиокомпании и круизни кораби.Местните администрации се обръщат към по-нестандартни методи като приложения за смартфони и за споделяне на автомобили, за да се справят с пренаселеността, която започва да пречи не само на местното население, но и на самите туристи.Загрижеността за сигурността в Египет и Турция и увеличаването на евтините полети засилва ръста на чуждестранните посетители в европейските държави.В страни като Испания и Хърватска например ръстът на чуждестранните туристи трайно е над 10% годишно през последните години, показват данни на Световната организация по туризъм.„Пренаселените дестинации са успешни, но има тънка линия между успеха и провала\", коментира кметът на Дубровник Мато Франкович по време на туристическото изложение в Берлин.Вместо да се опитват да ограничат броя на посетителите, които харчат пари за хотели, храна и сувенири, градовете търсят начини да насочат туристическите потоци далеч от най-популярните атракции.Дубровник например цели да подготви приложение за смартфон до края на 2018 г. То ще позволява на потребителите да научават кога тесните алеи в стария град са претъпкани от хора и ще предлага алтернативни гледки извън стените на града.Планира се и скорошно тестване на схема за споделяне на автомобили, така че туристите да изследват и околните райони.Процъфтяващата круизна индустрия е едно от най-големите предизвикателства. В Дубровник многобройните круизни кораби често докарват хиляди хора в рамките на ден, което води до прекомерен шум и пренаселеност на улиците на града.Местните власти се опитват да намалят броя на круизните кораби, както и да гарантират, че пристиганията се разпределят равномерно през цялата седмица.Барселона работи върху общ маркетингов план с района около града, за да накара туристите да се отправят отвъд най-известните места.„Самият град Барселона е малък, но дестинацията Барселона с районите извън града предлага много атракции\", казва директорът по туризъм в местната администрация Жоан Торейа Рене.Дори и Ню Йорк започва кампания за насърчаване на туристите да посещават и кварталите на града извън Манхатън и статуята на свободата. Градът се опитва и да примами повече посетители извън пиковите за града периоди, като предлага разнообразни събития.", "date": "2018.03.12", "title": "Топ дестинации се борят със свръхпосещаемост"}
{"url": "http://www.cross.bg/sharun-stoyn-godini-1569895.html", "text": "/КРОСС/ В събота една от най-ярките звезди на Холивуд - Шарън Стоун, навърши 60 години. Екранната изкусителка празнува рождения си ден цяла седмица, споделяйки снимки в Инстаграм. Тя започна с реклама на новия си филм \"All I Wish\". Шарън сподели и кадър с множеството балони, които е получила от синовете си.Но най-забележителното беше, че Стоун отново не спести на феновете си елегантната еротика, която можем да видим само от звездата на \"Първичен инстинкт\".Шарън позира естествена, с панталон и сексапилен сутиен. Тя показа перфектно стегнато тяло, но без да крие белезите на времето - многото лунички и леко отпуснатата кожа по деколтето, корема и ръцете. Това е Шарън на 60!Актрисата има четири номинации за \"Златен глобус\" и една за \"Оскар\" (\"Актриса в главна роля\" - \"Казино\"). Стоун е щастлива майка на три осиновени момчета. ", "date": "2018.03.12", "title": "Шарън Стоун на 60 години"}
{"url": "http://www.cross.bg/slivaneto-godini-galaktiki-1569896.html", "text": "/КРОСС/ Учени от Европейската космическа агенция са успели да заснемат с космическия телескоп \"Хъбъл\" сливането на две галактики. По думите на учените сливането е още в начален стадий, но вече е започнало, предава Space.com.Сливащите се галактики са спираловидни и се намират на 350 милиона светлинни години от Земята в съзвездието Кит, а до завършването на трансформацията остават милиони години.След 4 милиарда години нашата собствена галактика - Млечният път, ще претърпи подобен процес, сблъсквайки се и сливайки се в едно цяло с галактиката Андромеда.Тъй като разстоянията в космоса са огромни, сливането на галактиките протича без сблъсъци на звезди и планети. ", "date": "2018.03.12", "title": "”Хъбъл” засне сливане на галактики "}
{"url": "http://www.cross.bg/borisov-skopie-boiiko-1569894.html", "text": "/КРОСС/ \"В събота в една от най-големите синагоги в Европа имаше тържество, в което бяха представители на еврейските общности. Българският народ заслужава голямо уважение, разбира се много скърбим и затова днес сме тук\". Това заяви премиерът Бойко Борисов в Скопие, където днес заедно с македонския си колега Зоран Заев участва във възпоменателна церемония по повод 75-та годишнина от депортирането на евреите от територията на днешна Република Македония в нацистките концентрационни лагери.\"Не трябва да забравяме всеки човешки живот, преди 20 години на Балканите се разиграха не по-малко кръвопролитни събития. Смисълът, освен да се преклоним пред убитите, е да изведем и изводи, че на Балканите трябва да работим заедно, народите ни да живеят щастливо\", добави Борисов, цитиран от \"24 часа\". \"Никога да не го забравяме, но да остане в историята. Ако сегашните политици допуснем такива събития, значи сме много глупави\".\"Светла им памет, не сме ги забравили, те са в нашето съзнание. Затова сме дошли да почетем тези, които не са се измъкнали от нацистката машина. Благодаря за това, че сме тук\", завърши речта си той.Бойко Борисов е първият български министър-председател, който участва в честването на годишнината от депортацията на евреите от днешна Република Македония. В Скопие като част от официалната делегация на София той е придружаван от представители на еврейската общност в България.  ", "date": "2018.03.12", "title": "Борисов в Скопие: Тук сме да почетем тези, които не са се измъкнали от нацистката машина"}
{"url": "http://www.cross.bg/plovdiv-vlak-nkzhi-1569899.html", "text": "/КРОСС/ В 10.30 часа днес, в междугарието Пловдив разпределителна изток - Крумово, подбивна машина, преминаваща транзит по път 2 в посока Димитровград, удря служител на ДП НКЖИ.Загиналият е изпълнявал служебните си задължения във връзка с извършвания текущ ремонт на стрелки по път 1 в участъка. Това съобщиха от пресцентъра на ДП НКЖИ.Извършва се разследване от специализираните органи и ДП НКЖИ. Движението на влаковете в междугарието е преустановено.По тази причина престояват два бързи и един пътнически влак. Това са бързият влак № 1621 София - Свиленград, който престоява в Пловдив, бързият влак № 8610 Бургас - София, който престоява в Катуница и пътническият влак № 10142 Свиленград - Пловдив, който престоява в гара Крумово.Отменени са пътническите влакове № 19213/19214 Пловдив - Асеновград - Пловдив и № 18204/19205 Пловдив - Пещера - Пловдив. За пътниците от тези влакове е осигурен превоз с автобуси.*Снимката е илюстративна", "date": "2018.03.12", "title": "Служител на НКЖИ е загинал, след като е бил блъснат на междугарието в Пловдив, спряно е движетието на влакове"}
{"url": "http://www.cross.bg/padnal-iiork-helikopter-1569858.html", "text": "/КРОСС/ Хеликоптерът е паднал във водата близо до официалната резиденция на кмета на Ню Йорк \"Грейси меншън\".Водолази са извадили петте тела на пътници от хеликоптера. Трима са починали на място, а другите двама - в болница.Пилотът е успял да се освободи и по-късно е бил спасен с влекач.Юрокоптер Ей Ес350 бил нает за фото сесия от група фотографи. Машината е собственост на компанията \"Либърти хеликоптер\", която извършва чартърни полети над Ню Йорк за заснемане на забележителностите.\n\t\t\t\t\t", "date": "2018.03.12", "title": "Пет жертви на хеликоптера, паднал в Ийст Ривър (обновена)"}
{"url": "http://www.cross.bg/byrgas-shagynov-georgi-1569881.html", "text": "/КРОСС/ В Бургас ще бъде отбелязана 145-та годишнина от рождението на Георги Шагунов и 70 години от неговата кончина. Церемонията ще се проведе на 15 март, четвъртък, в 12:00 часа пред къщата на ул. \"Филип Кутев\" 2А, където композиторът е прекарал 50 години от живота си. На паметната плоча пред дома му ще бъдат поднесени венци и цветя.В поклонението ще участват представители на Община Бургас, Държавен архив - Бургас, Регионална библиотека \"П. К. Яворов\", Обреден комплекс, Дружество на ловците и риболовците \"Лебед\", Сдружение \"Общество за духовни изяви\" и граждани.Георги Шагунов е автор на близо 2 000 музикални произведения за възхвала на България и затова е наричан Баща на музиката в Бургас.В момента къщата на композитора е в лошо състояние. Имотът беше прехвърлен с решение на Министерския съвет от държавата на Община Бургас, която има идея да реализира проект за цялостен ремонт на сградата и тя да се превърне в Къща на музиката.В чест на годишнината от рождението на Шагунов членовете на Дружество \"Лебед\" и на Сдружение \"Общество за духовни изяви\" имат идея да възстановят Марша на ловците. Това е шествие, което се е провеждало на Гергьовден от началото до средата на миналия век в Бургас по идея на Георги Шагунов.Тогава ловците и риболовците ще дефилират по централните улици на града с 34 знамена на ловни дружини, облечени в ловджийско облекло, придружавани от ловните си кучета и пеейки Химна на ловците и марша \"Един завет\"- написани и композирани от Шагунов. Самият той е бил член, а след това почетен председател на дружеството, което тази година отбелязва 120 години от създаването си.В отбелязването на годишнината от рождението на Георги Шагунов в шествието могат да се включат и бургаските колоездачи, на чието дружество композиторът също е бил член и дори е написал Химна на бургаските колоездачи.  ", "date": "2018.03.12", "title": "Бургас отбелязва 145 години от рождението на Георги Шагунов"}
{"url": "http://www.cross.bg/yalta-club-nastia-1569882.html", "text": "/КРОСС/ YALTA CLUB продължава клубния месец с интересна програма, включваща безпогрешната украинка Nastia на 16 март в Room 2. В събота (17 март) клуба ще отвори врати за French Kiss Party, организирано от Huge.bg. Събитието кани френския DJ Karl Kany, заедно с DJ Kaloo в Room 1 на YALTA CLUB.На 16 март, клубът посреща Nastia, която за последно видяхме през 2017, отново в YALTA CLUB за едно от незабравимите партита на Ballantines.DJ, промоутър, собственик на лейбъл и продуцент, украинката Nastia е една от най-успешните артисти през последните години. Родена в малък град в Украйна, тя прoправя свой собствен път към успеха и широкото признание на публиката, без никакви музикално образование.Музикалната и кариера започва с радио шоу по най-известната станция за денс музика в Украйна - Kiss FM. По същото време става и резидент на легендарния фестивал Kazantip, с който е ангажирана до 2011г. Тази резиденция я превръща в един от познатите артисти в страната и, което и помага за следващата и култова резиденция, а именно в московския клуб ARMA17, която държи и до днес. През 2010г. основава бранда Propaganda за радио шоуто си, а през 2013г. създава и лейбъл със същото име. 5 години по късно, той издава разнообразни и надеждни продукции от любимите артисти на Nastia, които открива по време на мнойобройните си пътувания. Propaganda е и домакин на партита в Европа, изграждайки солидна репутация на Nastia като промоутър. Украинката дори има свой собствен фестивал в Киев, наречен Strichka, който продължава 24 часа без прекъсване и кани гости като Jus-Ed, Helena Hauff, DJ Bone и други. Извън нейните партита, графикът на Nastia е натоварен с гостувания на клубове като Panorama Bar (Берлин), WOMB (Токио),Cocoon (Ибиза) и Fabric (Лондон), където пуска рамо до рамо с артисти като Ricardo Villalobos и Richie Hawtin.На 17 март е второто парти от поредицата нощни събития на HUGE. Темата на партито е French Kiss, а специален гост DJ зад пулта на YALTA CLUB ще бъде французинът Karl Kay. Неговата музика е еклектичен микс от трибални мотиви и вокален хаус с примеси на техно - все звуци, които ще ви заредят с достатъчно енергия за много целувки през цялата нощ. За себе си казва, че обожава австралийската звезда Кайли Миноуг, защото е секси, но изтънчена. А перфектната си фигура поддържа с тренировки във фитнеса пет дни седмично. В това може да се убедите сами на партито. За доброто настроение ще се погрижат и go-go танцьорите начело с Pau Sanz, който идва директно от Мадрид, за да придаде малко испански послевкус на френската вечер.За 16 март, YALTA CLUB отново предлага Discount Guestlist. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си до 24 часа преди партито на info@yaltaclub.com.Билети за уикенда могат да бъдат закупени на входа на YALTA CLUB на цена от 20 лв за 16 март и 17 март.Повече поробности за програмата на YALTA CLUB може да намерите на официалната страница във Facebook, както и на yaltaclub.com.  ", "date": "2018.03.12", "title": "Украинката Nastia гостува на YALTA CLUB в петък"}
{"url": "http://www.cross.bg/botev-kontzesiyata-stane-1569926.html", "text": "/КРОСС/ Представители на община Пловдив и ръководството на \"Ботев\" ще се срещнат, за да решат окончателно съдбата на клубния стадион \"Христо Ботев\" - Колежа. Това съобщи кметът на града Иван Тотев. Според градоначалника, ако не се стигне до изгодно решение за съоръжението, то концесията ще бъде развалена.Tотев поясни, че ще бъдат изпратени официални покани до президента на футболния клуб Ангел Палийски и финансовия благодетел Георги Самуилов. На срещата трябва да се реши окончателно какво да се прави с концесията на спортния комплекс.Според договора между общината и ФК \"Ботев\" стадионът трябваше да бъде напълно готов до края на месец март тази година. Това няма как да стане след като с фалита на Корпоративна търговска банка на тогавашния собственик на \"канарчетата\" Цветан Василев през лятото на 2014 спря строежа на съоръжението.\"Получихме предложение от ръководството на \"Ботев\" за удължаване на срока на строителството. Искаме да помогнем с каквото можем, но всичко трябва да е в рамките на закона. Затова съм наредил нашите юристи да намерят най-добрия законов начин всичко това да стане.Трябва да се намери изгодно за всички решение. Ако това не стане, сме длъжни да развалим концесията\", каза кметът Иван Тотев.Днес \"Ботев\" празнува 106-ия си рожден ден. От 17:30 ч. \"жълто-черните\" гостуват на \"Верея\" в Стара Загора в мач от 25-ия кръг на Първа лига, а след срещата привържениците на \"канарчетата\" ще се съберат на стадион \"Христо Ботев\" в Пловдив, за да отбележат заедно празника със специална церемония и хореография. ", "date": "2018.03.12", "title": "За 106-ия рожден ден: \"Ботев\" може да изгуби Колежа"}
{"url": "http://www.cross.bg/iran-trump-sporazymenie-1569878.html", "text": "/КРОСС/ Президентът на САЩ Доналд Тръмп е заявил пред министър-председателя на Израел Бенямин Нетаняху, че ще се оттегли от ядреното споразумение с Иран, ако Германия, Франция и Великобритания не направят \"значителни промени\" в споразумението, съобщават американски медии.Тръмп е подчертал пред Нетаняху, че трите страни са предложили само \"козметични промени\". Тръмп определи 12 май за краен срок за постигане на споразумение относно промените в сделката с Иран. Бяха проведени два кръга преговори между четирите страни, а още един се очаква в Берлин в четвъртък.Споразумението с Иран беше договорено през 2015 г. по време на предишната американска администрация на Барак Обама, като съгласно него бяха премахнати санкциите, наложени на Техеран, в замяна на изоставянето от страна на Иран на програмата му за ядрени оръжия. Тръмп нарече споразумението \"най-лошата сделка, договаряна някога\". ", "date": "2018.03.12", "title": "Тръмп пак плаши да извади САЩ от сделката с Иран"}
{"url": "http://www.cross.bg/deloto-otvod-betzova-1569879.html", "text": "/КРОСС/ Състав на специализирания наказателен съд даде ход на делото срещу бившия министър на външните работи Даниел Митов и заместника му Христо Ангеличин, предава news.bg.В хода на заседанието беше прочетен обвинителният акт и бе отхвърлено искането за отвод на единия от прокурорите по делото - командированата от СГП Боряна Бецова. Съдът определи за следваща дата на съдебния процес 21 март, сряда, от 10.00 часа. Тогава ще бъдат призовани десет свидетели.Обвинението срещу бившия министър е за престъпление по служба, а за заместника му в безстопанственост. Двамата се явиха лично в съда.Припомняме Даниел Митов е обвинен в това, че в периода от 15.01.2016 г. до 22.07.2016 г., като министър на външните работи, при условията на продължавано престъпление не изпълнил служебните си задължения с цел да набави облага за търговско дружество и от това настъпили значителни вредни последици в размер на 494 458,03 лв.Христо Ангеличин е обвинен в това, че в периода от 15.01.2016 г. до 22.07.2016 г., като длъжностно лице - заместник-министър на външните работи, при условията на продължавано престъпление, в нарушение на задълженията си да наблюдава и контролира дейността на дирекция \"Управление на собствеността и материално-техническо осигуряване\" в МВнР, не упражнил достатъчен контрол върху работата на директора на тази дирекция. В резултат на това са последвали значителни щети за Министерство на външните работи в размер на 494 458,03 лева, изплатени по силата на две споразумения сключени между МВнР и МЗХ, на търговско дружество, като сумата е недължимо платена, поради неспазване от страна на търговското дружество на ценовото му предложение - престъпление по чл.219, ал.2 , вр. ал.1 , вр чл.26 , ал.1 от НК.Защитата поиска отвод на прокурор Бецова с два мотива - първият е във връзка с нейното командироване и вторият мотив бе заради нейни изказвания в медиите. Визираха се конкретни публикации в \"Епицентър\" и \"Правен свят\".Адвокат Ина Лулчева обясни след края на заседанието, че е недопустимо да се изопачават фактите публично, за да се злепоставя обвиняемия. \"Вярно е, че прокурорът излага фактите в обвинителния акт и не следва да изнася информация за медиите. Ние бяхме длъжни да направим този отвод. Съдът прие, че той е неоснователен. За нас не е пречка - нито един, нито двама, нито трима прокурори. След като те считат, че за да защитят това обвинение е необходимо участие на трима и държавата може да си позволи лукса, защото това са държавни средства все пак - за участие на трима прокурори в едно дело - нека да участват\", коментира защитникът адвокат Ина Лулчева.Прокурор Бецова коментира от своя страна, че нейното участие в настоящото съдебно заседание е във връзка с воденото от нея досега по делото досъдебно производство.\"Логично беше. Дали ще е с мен или без мен това дело - то ще си мине, тъй или иначе. Право на страните е да искат отвод\", коментира още тя.На въпрос за сложността на делото и необходимостта от трима прокурори по него, колкото са и по делото за КТБ, прокурор Бецова заяви: \"Аз съм командирована единствено и само за това, защото съм го гледала в досъдебна фаза. Колегите ще се справят и без мен. Логично е - аз съм водила всички разпити на свидетели и може би в зала ще съм по-полезна\".Защитата обясни още, че сумите всъщност са възстановени като са върнати 600 лв. повече. ", "date": "2018.03.12", "title": "Даниел Митов и Христо Ангеличин се явиха в съда"}
{"url": "http://www.cross.bg/elektrorazpredelenie-sever-elektrorazpredelitelnata-1569883.html", "text": "/КРОСС/ На 8 март Центърът за управление на мрежата на Електроразпределение Север в Русе отново посрещна група студенти от Русенски университет „Ангел Кънчев\". Младежите, обучаващи се по специалност „Електроенергетика и електрообзавеждане\", имаха възможността да се запознаят с работата на диспечерския център на електроразпределителната компания, обслужваща Североизточна България.Регионалният старши диспечер на Електроразпределение Север направи пред бъдещите енергетици и техния научен ръководител доц. д-р инж. Константин Коев презентация за професията на диспечерите и функционирането на специалното оборудване. На четвъртокурсниците бе представен реда, по който се управлява електроразпределителната мрежа в областите Русе и Разград и бе разяснена еднолинейната диспечерска схема на електроразпределителните мрежи в региона.Най-впечатляващият за студентите момент от практическия урок бе автоматизираната система за телеуправление и телемеханика и системата за снемане на данни в реално време, които осигуряват възможност за дистанционен контрол и администриране на съоръженията от електроразпределителната мрежа на територията на двете области.Посещението на студенти, обучаващи се в сферата на енергетиката, в диспечерските центрове на Електроразпределение Север и съоръженията, собственост на компанията, е част от дългогодишна традиция за посрещане на бъдещите специалисти в реални работни условия. През април е планирано посещение на групата студенти и в най-значимото за региона съоръжение - подстанция Център в Русе.Организираните съвместно с висшето учебно заведение в Дунавския град визити в обекти на Електроразпределение Север дават възможност на бъдещите енергетици да подкрепят теоретичната си подготовка с полезни практически познания и да се запознаят от първо лице с някои специфични за електроразпределителната мрежа в региона особености. ", "date": "2018.03.12", "title": "Студенти от Русенския университет посетиха диспечерския център на Електроразпределение Север"}
{"url": "http://www.cross.bg/merki-ykraiina-ydulzhi-1569885.html", "text": "/КРОСС/ Европейският съюз удължи санкциите срещу Русия заради действията срещу териториалната цялост на Украйна, съобщават от Съвета на ЕС.Рестриктивните мерки са удължени до 15 септември 2018 г.В съобщението се отбелязва, че днес Съветът на ЕС удължи рестриктивните мерки с още 6 месеца заради действия, подкопаващи и заплашващи териториалната цялост, суверенитета и независимостта на Украйна. Мерките съдържат замразяване на активи и визова забрана. Те продължават да засягат 150 души и 38 компании.Допълва се, че оценка на ситуацията не оправдава промяна на санкциониращия режим.Мерките влизат в сила от 13 март 2018 г.ЕС е наложил и други мерки в отговор на кризата в Украйна: икономически санкции срещу Русия, които са в сила до 31 юли 2018 г. и рестриктивни мерки в отговор на незаконното анексиране на Крим и Севастопол, ограничени до територията на Крим и Севастопол, в сила до 23 юни 2018 г. ", "date": "2018.03.12", "title": "ЕС удължи санкциите срещу Русия с половин година"}
{"url": "http://www.cross.bg/petkova-pripomni-reshenie-1569887.html", "text": "/КРОСС/ Приоритет на българското правителство е да намери най-доброто решение, свързано с реализация на оборудването на АЕЦ „Белене\". Това каза пред журналисти министърът на енергетиката Теменужка Петкова, която инспектира на място изграждането на съоръженията, необходими за съхранение на доставеното оборудване за централата. В проверката участва и изпълнителният директор на НЕК Петър Илиев. По мнението на енергийния министър, платените вече над 3 млрд. лв. пари на българските данъкоплатци за този проект задължават за него да бъде намерено най-доброто решение.Министър Петкова припомни взетото неотдавна решение на Народното събрание, съгласно което до края на м. юни трябва да бъдат предложени варианти за реализация на оборудването. За изпълнение на тази задача в министерството вече е създадена работна група, към която ще бъдат включени и експерти от всички компании с отношение към процеса - НЕК, БЕХ, АЕЦ „Козлодуй\", ДП РАО.По думите на министър Петкова, сериозната задача, която стои за разрешаване, е финансирането на проекта, така че да бъде гарантирана неговата реализация на пазарен принцип без държавни гаранции. Във връзка с това енергийният министър припомни, че преди дни Европейската инвестиционна банка прояви интерес да участва във финансирането на проекта.Доставеното оборудване за АЕЦ „Белене\" се съхранява на площадката съгласно всички изисквания на производителя, установи проверката на място. Министър Петкова припомни, че за тази задача НЕК е провела обществена поръчка, но, преди подписването на договор, избраната компания се е отказала. Това наложи НЕК със собствен ресурс да изгради навесите и те вече са готови, констатира енергийният министър. Тя припомни, че през миналата седмица от Ижорските заводи са били доставени материалите, свързани с преконсервация на оборудването, така че процесът се изпълнява според инструкциите на производителите.  ", "date": "2018.03.12", "title": "Петкова: Приоритет на правителството е да намери най-доброто решение за АЕЦ „Белене“"}
{"url": "http://www.cross.bg/samolet-putnicheski-katmandy-1569884.html", "text": "/КРОСС/ Пътнически самолет се разби при кацане на международното летище на непалската столица Катманду \"Трибхуван\". За момента не е ясно дали има жертви, предава ТАСС.Самолетът, който е паднал на поле край летището, се е запалил и от него излиза гъст дим, каза представител на летищната управа.Летателният апарат е собственост на частната бангладешка авиокомпания \"Ю Ес Бангла еърлайнс\". Той е пристигал от Дака, столицата на Бангладеш. ", "date": "2018.03.12", "title": "Пътнически самолет се разби при кацане в Катманду "}
{"url": "http://www.cross.bg/sdelkata-stoeva-nachin-1569870.html", "text": "/КРОСС/ Инерком-България не смята, че придобиването на държавен дял от страна на българското правителство е единствения начин да се гарантира обществения интерес и доставките на електричество за българските потребители, казва в интервю за Ройтерс Милена Стоева, председател на борда на директорите на компанията.Преди дни българският финансов министър Владислав Горанов също коментира, че българската държава има достатъчно инструменти да регулира доставката на електричество до потребителите, поради което държавното участие в сделката не е необходимо. Редица експерти и анализатори в България също споделят това мнение.\"Ние сме съгласни с финансовия министър и не смятаме, че държавно придобиване на дял от бизнеса на ЧЕЗ е единственият начин да се гарантира общественият интерес\", казва Стоева пред Ройтерс.Според нея обаче от ЧЕЗ зависи дали българската държава ще има дялово участие при закупуването. В петък от централата на ЧЕЗ в Прага заявиха, че ше направят обстоен анализ на възможността за потенциално българско държавно участие в продажбата на българските активи на електроразпределителната компания и ше обявят решението си в началото на април.Стоева отказва да оповести стойността на сделката, но отбелязва, че компанията Инерком е с активи за около 100 милиона лева /62.90 милиона долара/, има твърд ангажимент да приключи тази транзакция и смята да го спази.Що се отнася до притесненията за финансирането на сделката, от Инерком казват, че се водят преговори с няколко глобално-опериращи банки, много от които нямат офиси в България, като при това никакви офшорни компании няма да участват в транзакцията.От компанията заявяват, че финансирането на сделката никога не е било дискутирано с руски банки, както и че за сделката ще бъде осигурен значителен дял собствено финансиране.\"От подписването на договора до сега, преговорите с банките вървят добре\", заявява Стоева, като не споменава конкретни имена на банки поради строгите клаузи за конфиденциалност на сделката.\"Никакви офшорни компании няма да участват в тази транзакция, желанието ни е да направим прозрачна сделка\", казва още тя.  ", "date": "2018.03.12", "title": "Инерком: Придобиването на държавен дял не е единственият начин да се гарантира обществения интерес"}
{"url": "http://www.cross.bg/oruzhie-trump-beliya-1569868.html", "text": "/КРОСС/ Администрацията на американския президент Доналд Тръмп обеща да помогне на властите на отделните щати да финансират обучението на учителите за боравене с огнестрелно оръжие, като отново призова за по-добра система за проверки на хората, които искат да придобият оръжие, което е част от нов план на Белия дом за предотвратяване на въоръжените нападения в училищата, съобщават американските медии.Белият дом също така призовава властите на отделните щати да одобрят извънредно законодателство за защита, което ще позволи на правоохранителните органи да получават съдебна заповед и временно да конфискуват огнестрелни оръжия от лица, смятани за опасни себе си и другите.На федерално равнище администрацията на Тръмп призовава Конгреса на САЩ да приеме два законопроекта, като единият е свързан с проверката на биографията на лицата, придобиващи оръжие, а другият е свързан със създаването на нова програма, насочена към обучението на ученици и възрастни за това как да разпознават и да докладват предупредителни знаци за извършване на насилие с оръжие.Предложенията на Белия дом обаче не включват увеличаване на възрастовата граница за закупуване на определени огнестрелни оръжия, политика, която Тръмп по-рано обяви, че ще подкрепи след кървавата баня в щата Флорида, при която 19-годишен застреля 17 души.  ", "date": "2018.03.12", "title": "Тръмп се отказа да вдига възрастта за купуване на оръжие"}
{"url": "http://www.cross.bg/vuzstanovitelnite-inspektirat-moskovski-1569872.html", "text": "/КРОСС/ По разпореждане на министър-председателя Бойко Борисов министрите на регионалното развитие и благоустройството Николай Нанков и на транспорта, информационните технологии и съобщенията Ивайло Московски ще посетят днес Община Хайредин.В 12.30 часа те ще инспектират възстановителните дейности по язовир „Рогозен 1\". ", "date": "2018.03.12", "title": "Министрите Нанков и Московски ще инспектират възстановителните работи по яз. „Рогозен 1“"}
{"url": "http://www.cross.bg/putnitzite-vodachite-sredstva-1569871.html", "text": "/КРОСС/ От днес до 18 март е в ход специализирана полицейска операция у нас, организирана от  TISPOL. Целта е контрол за използването на обезапасителни средства от водачите и пътниците в моторните превозни средства. Операцията се провежда едновременно на територията на всички страни, членки на Европейската мрежа на службите на Пътна полиция.В рамките на операцията пътните полицаи ще следят за използването на обезопасителни колани от пътниците и водачите на МПС, на каски от водачите и пътниците на мотоциклети и на обезопасителни столчета в колите при превозването на деца.По данни на TISPOL неизползването на обезопасителни средства значително увеличава риска от смърт или траен травматизъм при настъпването на пътен инцидент.По време на проверките пътните полицаи ще следят и за наличието на валидна застраховка „Гражданска отговорност\". ", "date": "2018.03.12", "title": "Полицейска акция ще дебне за ползването на колани, детски столчета и каски"}
{"url": "http://www.cross.bg/plastmasa-danni-sofiya-1569869.html", "text": "/КРОСС/ Цех за пластмаса пламна на бул. \"Цариградско шосе\" в София. Сигналът е постъпил в полицията в 8.30 сутринта.Към мястото на инцидента са насочени четири специализирани автомобила на столичната пожарна, екипите вече са предприели гасителни действия. На този етап няма данни за опасност на съседни сгради.По първоначални данни огънят е тръгнал от машина за шприц. След приключване на гасенето, ще се извърши оглед, с цел установяване на причините за възникналия пожар.Няма информация за пострадали хора. ", "date": "2018.03.12", "title": "Цех за пластмаса гори в София"}
{"url": "http://www.cross.bg/hanoii-sofiya-suvetnitzi-1569873.html", "text": "/КРОСС/ Център за доболнична помощ и рехабилитация с традиционна азиатска терапия скоро може да заработи в София. Това се разбра от завършилата среща на делегацията на Столична община и Столичния общински съвет в Ханой. Делегацията, която е на едноседмично посещение във виетнамската столица е в състав Дончо Барбалов, зам.-кмет по финансите, Милка Христова, зам.-председател на СОС, инж. Симеон Славчев - зам-председател на комисията по инженерна инфраструктура и енергийно планиране и член на здравната комисия и общинските съветници Ботьо Ботев, Антон Койчев, Станил Станилов, Нина Чанева и Йоанна Драгнева.Днес столичните съветници водиха разговори с виетнамските си колеги в Народния съвет на Ханой. Бяха обсъдени и набелязани сферите на партньорство - здравеопазване, транспорт, инженерната инфраструктура, екологията и градоустройството. Подробно бе обсъдена възможността за създаването на център за доболнична помощ и рехабилитация в София с традиционна азиатска терапия.Посещението на българската делегация в Ханой е началото на едно дългосрочно съвместно сътрудничество между столиците на България и Виетнам, каза след срещата с ръководството на Народния съвет на Ханой инж. Симеон Славчев.По-късно днес българската делегация има среща в Център за насърчаване на инвестициите, търговията и туризма. От виетнамска страна в разговорите ще участват представители на ръководството на Центъра и на Дирекция „Външни отношения\".  Във вторник общинските съветници от София ще посетят болницата за лечение на сърдечно-съдови заболявания в Ханой.  През уикенда делегацията посети и Фестивала на българската роза, организиран от община Ханой. ", "date": "2018.03.12", "title": "Общински съветници обсъдиха изграждането на Център за рехабилитация с азиатска терапия в София"}
{"url": "http://www.cross.bg/ychenitzi-mart-ychilishta-1569874.html", "text": "/КРОСС/ 4120 ученици от училища, в които се преподават програми на JA България, ще участват в образователната инициатива „Световна седмица на парите\", която ще продължи от 12 до 18 март. В нея ще се включат 70 училища от 38 населени места в страната и 173 бизнес доброволци, които ще представят пред младите хора различни теми от сферата на финансите и финансовата грамотност.Сред водещите инициативи, планирани от мрежата на Джуниър Ачийвмънт, са посещение на ученици в Българската фондова борса на 13 и 14 март, като и в двата дни посещенията ще дадат и официален старт на работния ритъм на борсата точно в 10.00ч., с кратка церемония по „Биене на борсовата камбана\" за старт на борсовата сесия. Пред ученици от НФСГ и 137. СУ „Ангел Кънчев\" ще бъде направена и кратка презентация за историята и дейността на БФБ - София, последвана от дискусия с младежите.92 открити урока ще се проведат в цялата страна в Световната седмица на парите. Пред 26 ученици от 23. СУ „Фредерик Жолио Кюри\" бизнес доброволецът от Citi, Кремена Табакова ще представи тема, свързана с професиите на хората от банковата сфера.900 ученици или цялото СУ „Г. Бенковски\" в Пазарджик ще се включи в Седмицата, която локално в училището координира старшият учител Лилия Чаушева. Във всеки ден от седмицата ще има организирано събитие в определен клас - открит урок, работилница, лекция, игра за финансова грамотност, посещение в банка/финансова институция и базар на продукти на  учебни компании. Училището заслужено получи наградата „Предприемаческо училище на България\" за 2016/2017 година и представи страната ни в рамките на международната инициатива на JA Европа в Естония.Още инициативи в страната -ПГМЕТ „Юрий Гагарин\", Петрич ще се включи със състезание за най-добро есе, картина, снимка и клип. Общо 200 ученици ще вземат участие в световната инициатива и ще участват със свое видео за състезанието Video Challenge на национално ниво.ПМГ „Баба Тонка\", Русе ще се включи със събитие за 150 участници, организирано на 18 март, на което ще поканят и участници от други училища в града - ОУ „Иван Вазов\", ОУ „Любен Каравелов\", ПОУ „Отец Паисий\", Русе, СУ „Възраждане\", Русе, СОУЕЕ „Св. Кирил Философ\", В инициативите за седмицата, организирани от ПМГ участие ще вземе и Русенският университет „Ангел Кънчев\".Световните предизвикателства на GMW 2018 се организират от CYFI и се провеждат в целия свят в периода 12 - 18 март 2018 г. Те включват състезания за селфи (Selfie Challenge), видео (Video Challenge) и снимка със спестовна касичка (Money Box Challenge), всяко училище посочва предизвикателството, в което ще вземе участие на национално и на световно ниво. Победителите във всички световни състезания ще бъдат обявени на Facebook страницата на GMW в 14:00 ч. (CET) в петък, 30 март 2018 г. За тях ще бъде отделено специално място в Доклада за GMW 2018, а визуалните им материали ще бъдат споделени по всички канали на CYFI в социалните медии. Победителите в националните състезания ще бъдат обявени също в петък, 30 март 2018 г. на страницата на JA България. Те ще намерят специално място в доклада за България, а всички регистрирани участвали училища, ученици, учители и доброволци, ще получат сертификат.  ", "date": "2018.03.12", "title": "110 специални инициативи на JA за световната седмица на парите (Global Money Week)"}
{"url": "http://www.cross.bg/zashtoto-hristova-simeonov-1569875.html", "text": "/КРОСС/ Няма да има разпад на Обединените патриоти (ОП), защото в момента няма друга формула, която да бъде по-успешна за тях, защото свикнаха да си изглаждат отношенията, след като Валери Симеонов показа, че характерът му е много интересен и експресивен, прогнозира политическият психолог проф. Антоанета Христова в предаването „Тази сутрин\" по bTV.От друга страна Волен Сидеров също печели, защото стана видим, неговият профил започна да се забелязва. Той и партията му винаги са били приемани като проекция на руските интереси и в последните дни той започна да уплътнява образа си, които се беше изгубил, каза Христова.Според нея ГЕРБ не трупат негативи от разногласията и скандалите на ОП. В момента ситуацията е много трудна и за управляващите, и за опозицията, смята тя. Скандалите сами по себе си не са големият проблем, проблемът е усещането в обществото, че държавата не управлява процесите, не ги контролира, не прилага законите.Всеки ден се изправяме пред скандали, които са сложени като бомби още от началото на прехода, което ще избие някъде. Затова казвам, че в момента проблемът е страшно сериозен и много труден и за управляващите, и за опозицията, каза тя. По думите ѝ „опозицията трябва да престане с резките, остри нападки и да даде внушение, репутация, че може да се справи и да решава проблеми\".Политологът доц. Татяна Буруджиева коментира, че няма незаменими хора и партии, но „след едни избори има ограничение в избора - само между тези, които са в парламента\". Дълбоко се съмнявам, че г-н Симеонов държи да има предсрочни избори и да се окаже заменим, коментира тя.Може би ГЕРБ трябва да му обяснят, че някои неща не трябва да ги казва. Откакто се чу терминът fake news (лъжливи новини), всички решиха, че могат да ги създават, абсолютно безотговорно. „Подлудихме държавата, вече два месеца хората се хвърлят насам-натам в измислени пушилки и няма никакво извинение от хората, които ги създават. Не може, когато си в управление, да създаваш подобни кризисни ситуации на управлението абсолютно безсмислено\", каза Буруджиева.Несистемните партии са вредни, защото нямат отношение към институциите, за тях институциите са едно нищо, каза тя, коментирайки реакцията на Симеонов по повод думите на руския патриарх.  ", "date": "2018.03.12", "title": "Антоанета Христова: Няма да има разпад в ОП, те дори печелят от скандалите"}
{"url": "http://www.cross.bg/hranite-kykysheva-zakyska-1569876.html", "text": "/КРОСС/ Детското и ученическо хранене е тема, която цъка като бомба. Да погледнем в чиниите на децата и да видим с какво се хранят. За това апелира в интервю за предаването \"Преди всички\" председателят на Националния браншови съюз на хлебопекарите и сладкарите Мариана Кукушева.\"Това е субсидирано  хранене, парите са взети от всички нас, а ние сме \"за\" това, децата да получават най-здравословната, най-вкусна, а защо не и традиционна храна за България. Да спрем да приказваме за супер храните, произведени в екваториалните държави - киноа, чиа и авокадо като много здравословна закуска, защото е повече от обидно. Аналозите на тази храна да се произвеждат в България. Имаме програма за развитие на селските райони, стимулираме отглеждането на редица култури, а в същото време публични ресурси да се изливат в доставката на такава храна, която е типична за друг континентален пояс и е нетипична за организма на нашето дете, е почти цинично.\"През 2016 година у нас влезе в сила наредба, според която храните в детските градини и училищата трябва да са направени само по утвърдени стандарти. Две години по-късно се оказва, че тази наредба все още не се спазва навсякъде, подчерта Кукушева. По думите ѝ, делът на сивия сектор в производството на храни продължава да е стряскащо висок. \"Изхвърлената в коша закуска е много лошо отношение както към храната, така и към онези, които са я направили\", допълни Кукушева и мотивира предложение как картината да се промени:\"Предложението е свързано с това да се въведат ваучери за ученическите закуски, които децата традиционно изхвърлят в коша, защото те нямат никакъв вид, не се знае кой е доставчикът, не са произведени с необходимите храни. И тъй като в момента около 50 стотинки е една закуска, а една истинска, условно казано, баничка, трябва да струва около лев (ако сиренето е истинско, ако е направена с масло, ако брашното е по утвърден стандарт за България), решаваме да направим така: ако се предоставят пет ваучера за седмицата на родителите, той да има право да прецени в кой ден детето с два ваучера ще яде истинска закуска.Според наредба номер 9 на Министерството на земеделието храните в детските градини и училищата трябва да са произведени само и единствено по стандарт. Оказва се обаче, че например хляб по утвърден стандарт България произвеждат само 48 фирми у нас.Законът за храните стои на трупчета, а политиците и от страната на управляващите, и на опозицията се правят, че няма такъв, отчитат от бранша.\"Темата отмря. Никой в момента не комуникира какво става със закона за храните. Излизат нови еврорегламенти, които трябва да дообогатят европейското законодателство и какво от това? Отново се правим, че около Шипка всичко е спокойно.\"  ", "date": "2018.03.12", "title": "Мариана Кукушева: Детското и ученическо хранене е цъкаща бомба"}
{"url": "http://www.cross.bg/hitrino-tzisternite-tzisternite-1569877.html", "text": "/КРОСС/ Цистерните, довели до инцидента в Хитрино, не отговарят на изискванията за превоз на опасни товари. Те са произведени орез 1971 година.Дъното на цистерните е опасно заради своята крехкост. Дадени са предписания за монтиране на допълнителни защитни буфери на цистерните. Това обаче не е направено. Това каза Светослав Първанов, зам.-управител на фирма \"Булмаркет\" по време на пресконференция за причините, довели до взрива в Хитрино.По думите му и сега неустановен брой необезопасени цистерни от този тип продължават да се движат по европейската жп мрежа и инцидентът в Хитрино може да се повтори. Досега не е ясно по какви причини влакът е трябвало да се отклони по трети коловоз. Целта е фактите да станат ясни на обществеността. Вярваме в справедливостта на българския съд. Всички ние сме поставени в риск без значение дали сме машинисти, пътници или обикновени граждани.  ", "date": "2018.03.12", "title": "Цистерните от влака в Хитрино не са отговаряли на изискванията за опасен товар"}
{"url": "http://www.cross.bg/priemna-irena-nikolaii-1569888.html", "text": "/КРОСС/ На 13 март, от 15.00 до 17.00 часа, народният представител от „БСП за България\" Ирена Анастасова и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86.  ", "date": "2018.03.12", "title": "Ирена Анастасова и Николай Николов ще проведат приемна за граждани"}
{"url": "http://www.cross.bg/tervel-april-pylev-1569880.html", "text": "/КРОСС/ Следващият мач на непобедения на професионалния ринг Тервел Пулев ще бъде на 7 април на гала вечер във Виена.Това обяви самият Пулев при завръщането си от Берлин, където победи по точки след осем рунда на ринга опитния руснак Валерий Брудов за деветия си успех, откакто премина при професионалистите.\"Най-накрая този мач се случи и се видя кой е по-добрият. До момента мисля, че е най-тежкият ми мач, осемрундов.Противникът е много опитен, много добър боксьор, независимо, че е по-голям от мен на години, доказа за пореден път, че е не само възрастта е от значение, а уменията\", категоричен бе боксьорът на българска земя.\"За 7 април ще се подготвям в Германия, защото там има повече спаринг партньори, повече избор и по-голяма конкуренция, което ще ни даде по-голяма подготовка. Съперникът все още не е уточнен\", каза още Тервел. ", "date": "2018.03.12", "title": "Тервел Пулев отново на ринга на 7 април"}
{"url": "http://www.cross.bg/oruzhie-svetovnite-sveta-1569863.html", "text": "/КРОСС/ САЩ са засилили позицията си на водещ световен износител на оръжие през последните пет години, осигурявайки около една трета от оръжейните доставки в света. Това сочи доклад на Стокхолмският международен институт за изследване на мира (СИПРИ), цитиран от ДПА.По оценките на СИПРИ световните оръжейни сделки са се увеличили с 10% в периода 2013-2017 г. САЩ в този период са извършили 34% от световните продажби, доставяйки оръжие на най-малко 98 държави. Голяма част от американският износ включва военни и транспортни самолети.Американският износ в периода 2008-2012 г. се равняваше на 30% от общото за света. Малко по-малко от половината американски износ отива за Близкия Изток, а една трета - за Азия. Саудитска Арабия е най-важният единичен клиент на американската оръжейна промишленост с близо 20% от американските продажби.Русия остава вторият по големина световен износител на оръжие, извършвайки около 20% от световните доставки, които изпраща до 47 страни. Над половината руски износ е бил насочен към Индия, Китай и Виетнам.Франция е износителят, заел третото място, следвана от Германия и Китай. Пет страни - Индия, Саудитска Арабия, Египет, Обединените арабски емирства и Китай - получават малко над една трета от световните оръжейни доставки.Индия е най-големият в света вносител на оръжие с 12% през наблюдавания период. Основни доставчици за страната са Русия, САЩ и Израел.  ", "date": "2018.03.12", "title": "САЩ и Русия остават най-големите износители на оръжие в света"}
{"url": "http://www.cross.bg/borisov-makedoniya-zaev-1569857.html", "text": "/КРОСС/ По повод 75 години от депортирането на евреите от територията на днешна Република Македония премиерът Бойко Борисов ще участва във възпоменателната церемония.В памет на жертвите на Холокоста българският министър-председател, заедно с премиера на република Македония Зоран Заев, ще поднесе венец на Паметника на загиналите евреи.Бойко Борисов е първият български министър-председател, който участва в отбелязването на годишнина от депортирането на евреите от територията на днешна Република Македония. Предвидено е в рамките на посещението да бъдат проведени и двустранни разговори между премиерите Борисов и Заев. ", "date": "2018.03.12", "title": "Борисов и Заев ще почетат паметта на македонските жертви на Холокоста"}
{"url": "http://www.cross.bg/inovo-vidin-polozhenie-1569864.html", "text": "/КРОСС/ Обявено е бедствено положение в село Иново, съобщиха от пресцентъра на Община Видин. Кметът на общината Огнян Ценков обяви със заповед бедствено положение за селото. Заповедта е във връзка с провеждането на аварийно-възстановителни работи, с цел ограничаване на последствията от скъсана дига в района на село Иново, вследствие на усложнена хидрометеорологична обстановка - валежи от дъжд и интензивно снеготопене и повишени нива на водните басейни и водосборите на реките.Бедствено положение заради опасност от наводнения са обявили още общините Хайредин и Брегово.Проблемът възникна вчера преди обяд и при огледа се установи, че на около километър от моста на главния път на дигата откъм с. Иново има пробойна. Едната част от водата в събирателния канал се излива в землището на селото (земеделски земи). По този повод Общинският щаб за защита при бедствия проведе две заседания, ръководени от заместник-кмета на Община Видин инж. Цветан Асенов.Щабът възложи и бе направено геодезическо заснемане на района, на първите къщи в близост до разлива, на дигата и нивото на водата в нея. Това се налага, за да може да се обсъдят най-ефективните мерки за справяне със ситуацията и възстановяване на дигата. „До дигата към този момент не е възможно да се пристъпи отникъде, с никаква техника\", каза инж. Цветан Асенов.„Ще се търси временно решение на проблема. Достъп до къщите има и може да се предприемат действия за малка предпазна дига, за да се защити населението на Иново\", обясни инж. Асенов. Пътят между земеделската земя и къщите е годен за преминаване на тежка техника и ако се наложи ще бъде направена превантивно малка дига, водата ще остане в разливната зона и няма да има никаква опасност за хората, допълни заместник-кметът.На заседанието на Общинския щаб в 17.30 часа присъства и областният управител на Видин Албена Георгиева. „Към момента продължава да се наблюдава дигата, това ще продължи през цялата нощ, с усилията на „Напоителни системи\". Най-важното, което трябва да се каже в случая е, че няма опасност за населението\", заяви тя по повод ситуацията в Иново.Според заповедта Щабът за изпълнение на Общинския план за защита при бедствия преминава на непрекъснат режим на работа. Кметът на кметство Иново уведомява населението за създалата се обстановка. От страна на „Напоителни системи\" - Видин трябва да се осигури постоянно наблюдение на критичните участъци, както и необходимата техника и специалисти за извършване на аварийно-възстановителните дейности. Районното управление към ОДМВР - Видин, със съдействието на сектор „Пътна полиция\" ще организира предоставяне на своевременна информация за състоянието на пътната мрежа на територията на кметство Иново и при необходимост ще ограничи достъпа на граждани до засегнатите от наводнението участъци.Информация за обстановката и за хода на спасителните и неотложни работи ще се докладва на всеки два часа, а при възникнала ситуация - незабавно. При необходимост ще се активира и Доброволното формирование към Община Видин.Срокът за действие на бедственото положение е до отпадане на обстоятелствата, послужили за основание за обявяването на бедствено положение за част от територията на Община Видин, но не повече от 7 дни. ", "date": "2018.03.12", "title": "Обявиха бедствено положение и в Иново"}
{"url": "http://www.cross.bg/momenta-virysi-grip-1569866.html", "text": "/КРОСС/ Времето се затопли, но нови вируси ни атакуват. Не са малко хората, които се оплакват от висока температура, болки в гърлото, хрема и кашлица. Това каза в сутрешния блок на БНТ проф. Тодор Кантарджиев - директор на Националния център по заразни и паразитни болести.\"Все още има слаба циркулация на грипни вируси. Ние сме от страните в Европа, които имаме най-малко грип в момента. Последната 10-а седмица, която отчетохме на годината е свързана с доста намаляване на случаите на грип. Доста по-ниско от епидемичните размери са само две области - Габрово и Ямбол. В момента обръщаемостта за медицинска помощ е горе-долу характерната за късната пролет. Не са повече от 5000 до 7000 души болните в момента. Но към момента със сигурност можем да кажем, че грипната епидемия е отминала и засега не очакваме втора грипна вълна\", заяви проф. Кантарджиев. ", "date": "2018.03.12", "title": "Със затоплянето на времето ни атакуват нови вируси"}
{"url": "http://www.cross.bg/koreya-kraya-sreshta-1569861.html", "text": "/КРОСС/ Администрацията на президента на Република Корея ще приключи създаването на комисия за подготовка на междукорейската среща на върха до края на седмицата. Това съобщи днес говорител на кабинета на южнокорейския лидер, информира ТАСС.Вече е назначен ръководител на комисията, а първото й заседание ще се проведе в края на седмицата. Сформирането на комисията се извършва съвместно със севернокорейската страна и поради тази причина процесът ще отнеме известно време, се отбелязва в изявлението.Десетчленна южнокорейска делегация, оглавявана от директора на Службата за национална сигурност Чун Ею-йо, направи посещение в Северна Корея в началото на миналата седмица и над четири часа разговаря със севернокорейския лидер Ким Чен-ун.След преговорите бе съобщено за постигната договореност в края на април да се проведе среща между лидерите на Северна и Южна Корея. Пхенян обяви и готовност да започне консултации за нормализиране на отношенията с Вашингтон, както и да замрази ракетно-ядрените изпитания за периода на диалога.В същото време анкета, публикувана от агенция \"Риълмитър\", показва, че близо половината южнокорейци не вярват в обещанията на Северна Корея за ядрено разоръжаване, информира ТАСС.Малко над 73% от анкетираните приветстват последните ходове на Пхенян, насочени към намаляване на напрежението на Корейския полуостров. Същевременно 45,7% от запитаните посочват, че не се доверяват на думите на Севера за готовността да се откаже от ядрената си програма, посочва агенцията. ", "date": "2018.03.12", "title": "Южна Корея започва подготовката за среща на върха с КНДР"}
{"url": "http://www.cross.bg/bulgariya-sotzialnite-nivo-1569865.html", "text": "/КРОСС/ Неравенството между най-богатите и най-бедните в България се задълбочава въпреки сравнително високия икономически растеж през последните години, повишаването на заетостта и доходите и спада на безработицата до предкризисни нива. Най-богатите 20% от населението получават средно 8 пъти повече от най-бедните 20%. Данните са на Евростат към края на 2016 г. Само година преди това разликата в доходите им е била 7 пъти, а през 2012 г. - 6 пъти, пише \"Сега\".Неравенството в доходите е само един от социалните показатели, по които България е в \"критично положение\", става ясно от последния доклад на Брюксел в рамките на т.нар. Европейски семестър, който следи представянето на икономическите и фискалните политики на страните членки. От тази година обаче Еврокомисията се фокусира върху социалните политики и социалните права на гражданите, които в много държави изостават на фона на възстановяването на европейските икономики след кризата. За целта ЕК вече ще следи 12 показателя, свързани с равните възможности и достъп до пазара на труда, условията на труд и социалното подпомагане и т.н. България получава оценка \"критична ситуация\" за половината от тези показатели, а за други три е необходимо да сме \"под наблюдение\". Това изправя страната ни пред нова опасност да попадне в най-рисковата група на страните с прекомерни макроикономически дисбаланси, от която успяхме да излезем едва през тази година.Освен неравенството на доходите най-тежко е положението с високия дял от населението, което живее в риск от бедност и социално изключване. През 2012 г. 49% от българите са били в такава опасност. През 2014 г. делът им пада до 40%, но оттогава положението не се е подобрило. Като критична е определена и ситуацията с високия процент младежи на възраст от 15 до 24 г., които нито учат, нито работят - към края на 2016 г. те са 18% от населението. България получава най-ниската оценка и за ефекта на социалните помощи върху намаляването на бедността, както и за незавидното ниво на дигитални умения - само 29% от българите на възраст между 16 и 74 г. могат да работят с компютър. С 13.8% рано напускащи училище деца и младежи страната ни попада в по-леката категория - \"под наблюдение\". Тревожното обаче е, че този процент се влошава - преди 6 години делът на рано напускащите училище е бил 12.5%. Въпреки предприетите през последните години мерки за ограничаване на отпадането от училище те все още не са показали ефективност, отбелязва Еврокомисията.Припомня се, че у нас бе въведена задължителната предучилищна подготовка, екипи от специалисти на местно ниво бяха ангажирани да откриват и подпомагат отпадналите ученици, за да ги върнат обратно в училище, беше организирано и допълнително обучение по български език за ромите и др. Според ЕК под наблюдение трябва да са също така грижите за децата под 3-годишна възраст, както и заетостта, въпреки че тя расте непрекъснато през последните години и вече надхвърля 70%. Единственият показател, по който България е над средното за ЕС ниво, е равнопоставеността в заетостта на мъжете и жените.Преди дни обаче по повод Деня на жената 8 март бяха оповестени данни, които показват, че по отношение на заплащането има сериозно неравенство между половете - за един и същ тип работа жените в България получават около 30% по-малко от мъжете. България се изправя пред сериозни предизвикателства и по отношение на част от индикаторите за защита на социалните права, се посочва в последния доклад на Брюксел. Ромите и децата от бедни семейства са със затруднен достъп до качествени образователни и здравни услуги. Разходите за социално подпомагане са доста под средното ниво за ЕС и това допринася за високото ниво на бедност в страната. ", "date": "2018.03.12", "title": "Все по-дълбока става пропастта между богатите и бедните у нас"}
{"url": "http://www.cross.bg/obshtina-ivan-dvizhi-1569867.html", "text": "/КРОСС/ Напрежение избухна заради бъдещето на трамвай № 6. Жители на кв. „Лозенец\" протестират срещу намерението на Столична община да закрие трасето, което стига до техния квартал. Маршрутът на трамвая беше отклонен към кв. „Иван Вазов\" преди две години, уж временно заради ремонта на подлеза на НДК. Ремонтът приключи, но трамваят продължава да се движи към кв. „Иван Вазов\". На обществено обсъждане миналата седмица стана ясно, че се предлага премахването на трамвайната линия до кв. „Лозенец\".\"Има четири варианта, експертен съвет към главния архитект ще избере един от тях\", обяви зам.-кметът по транспорт на Столичната община Евгени Крусев пред bTV.Най-вероятно е трамваят да бъде заменен от тролейбусна линия, която да стига до кв. „Манастирски ливади\" по бул. „Арсеналски\". Жителите на кв. „Лезенец\" напомниха, че вече са събрани 5000 подписа за запазване на трамвайното трасе до техния квартал. Те напомнят, че от Столична община им бяха обещали спирането на трамвай да е временно.\"Трамвай №6 се движи и в момента от кв. „Обеля\" до кв. „Иван Вазов\" и ще продължи да се движи, защото обслужва много хора\", напомни Крусев.  ", "date": "2018.03.12", "title": "Нов протест в ”Лозенец” срещу закриване на трамвай № 6"}
{"url": "http://www.cross.bg/rodeni-na-mart-1569739.html", "text": "/КРОСС/ Андрей Жеков - волейболистАнелия Шуманова - оперетна певицаБоян Йорданов - волейболистВенцеслав Начев - писател, преводачДимитър Младенов - футболистДинко Динев - актьордоц. Мариана Коцева - генерален директор на генерална дирекция \"Евростат\"Иво Стефанов - юристМюмюн Тахир - писател ", "date": "2018.03.12", "title": "Родени на 12 март"}
{"url": "http://www.cross.bg/teofan-zhivot-simeon-1569850.html", "text": "/КРОСС/Преподобни Теофан се родил в Цариград в VІІІ век от знатни родители, които били роднини на императора. Останал рано без баща, той бил поверен на грижите на император Константин Копроним, който, съгласно желанието на майката, го сгодил още малък за дъщерята на един от най-знатните сановници на империята. По такъв начин от най-ранни години земното величие било дял на Теофан. От баща си той наследил богатството и знатността на рода. Достойнствата му скоро му спечелили всеобщо уважение: за него бил отворен пътят към почести и слава, но младият Теофан останал равнодушен към всички тия предимства. Сърцето му горяло само от любов към Бога и той желаел едно: да се посвети на служение Господу, като се отрече от слава, богатство и световни радости, защото считал всичко това опасно за душата. Той грижливо изучавал закона Господен, помагал на бедните, но не могъл да изпълни своето намерение да се отрече от света, понеже се боял да не би да огорчи майка си, която желаела да го ожени. Теофан изпълнил нейното желание.След женитбата Теофан открил на съпругата си своя начин на мисли, казал й за своето желание да се отрече от света и да живее в бедност, труд и любов към Господа.\"Ти знаеш, възлюбена - казал й той, - че настоящият наш живот е кратковременен, че часът на нашата смърт е неизвестен и че осъждане очаква тия, които са забравили Бога всред житейските радости. Спомни си кого облажава светото Евангелие: не богатите и силните на тоя свят, но бедните, скърбящите, гладуващите, гонените и оскърбяваните заради Господа Иисуса Христа. Тесен път води към вечния живот, а просторният и удобният път води към гибел. Затова аз винаги съм желаел да раздам имота си на бедните и да служа на Бога в смирение, труд и безкористие. Ако и ти си съгласна на това, нека постъпим тъй, когато това бъде възможно.\"Младата жена на Теофан изявила пълна готовност за това. Насън и двамата видели ангел, който благословил тяхното намерение. Срез дворцовото великолепие, обкръжени от разкош и суетни удоволствия, благочестивите съпрузи водели живот, всецяло предаден на Бога, изучавали Неговия закон, изпълнявали Неговите заповеди и пазели душевна чистота.Тоя начин на живот не се нравел на Теофановия тъст. Той се надявал, че зет му ще се стреми към високо положение, към почести и богатства и бил недоволен като видял, че той е равнодушен към тия блага и че зет му и дъщеря му сред дворцовия разкош живеят като отшелници и раздават на бедни по-голямата част от своето имущество. Той се оплакал на императора, като го убедил да възложи на Теофан някакво поръчение в отдалечена страна, надявайки се, че дейният обществен живот ще го отвлече от Бога.Царят дал поръчение на Теофана да отиде в областта на гр. Кизик (Мала Азия), където се появили някакви размирици и народни вълнения. Жена му го придружавала.Те пътували по море покрай Сигрианските планини, където тогава се подвизавали в труд, пост и молитва много отшелници. Като гледали пустинните планини и тъмните гори, те въздишали по отдавна желания пустинен живот и често слизали от кораба, за да посетят отшелници.Веднъж, като заспал в едно пустинно място, Теофан видял в съня си същия ангел, който вече му се бил явил. Ангелът му посочил една отдалечена пустиня и му казал: \"Тук ти ще се поселиш, но не сега още. Изпълни възложеното ти дело, а когато бъдеш свободен, ще дойдеш тук.\" Същите тия думи били повторени на Теофан и от един благочестив отшелник, който предсказал и това, че той ще се удостои с мъченически венец.Като стигнал мястото на назначението, Теофан усърдно се заел с поръчаното му дело. Чрез мъдри разпоредби той възстановил в страната реда и спокойствието и след това се върнал в Цариград.Скоро подир това тъстът му умрял, а майка му още по-рано била починала, и Теофан, бидейки свободен, решил да изпълни отдавнашното си желание. Раздал имота си на бедните, като си оставил само малка част. Жена му постъпила в манастир. Той се отправил в Сигрианските планини, постригал се в монашество и като поживял известно време до един благочестив отшелник, построил манастир и после се оттеглил в пустинята. Тук той издигнал нов манастир, където скоро се събрали много братя. Като избрали за игумен един строг и благочестив човек, Теофан напълно му се подчинил наравно с другите братя. Той цял ден работел и се молел. Работата му се състояла в преписване и разпространяване на книги. Чрез продажбата на тия книги той си набавял всичко необходимо и помагал на другите иноци. След смъртта на игумена всички братя единодушно пожелали той да приеме тая длъжност, но Теофан не пожелал да началства и тайно напуснал манастира.В пустинното място, където Теофан се поселил, скоро започнали да го посещават благочестиви люде, привлечени от добродетелния му живот и от слуха за чудесата, които той извършвал. По такъв начин се устроила новата обител, която станала известна под името \"Велико село\". Теофан никак вече не могъл да откаже игуменството в тая нова обител, но на дело изпълнявал заповедта на Христа: \"Който иска между вас да бъде големец, нека ви бъде слуга; и който иска между вас да бъде пръв, нека ви бъде раб\" (Мат. 20:26-27). Теофан служел на всички братя с най-голямо служение, давал им пример на трудолюбие и благочестие и ги поучавал чрез мъдри наставления.Преподобни Теофан бил повикан да участва в VІІ вселенски съборРечник, свикан в 787 г. в гр. Никея. Този събор трябвало да реши въпроса за почитанието на светите икони. Теофан усърдно помогнал на св. патриарх Тарасий в защита на иконопочитанието и след това се върнал в своя манастир на предишния живот и трудове. Скоро той заболял тежко и вече не могъл да става от легло. Страданията понасял търпеливо и не преставал да прославя Бога и да му благодари за Неговата милост.Инокоборческата ерес, макар и да била осъдена от VІІ вселенски събор, изникнала отново при император Лъв Арменец, който жестоко преследвал всички почитатели на светите икони. Той свалил патриарх Никифор, предал на мъчения и заточение преподобни Теодор Студит и много други. Желаейки да склони на своя страна Теофана, който се ползвал с всеобщо уважение, той пратил да го повикат. Угнетен от болест и старост, Теофан обаче заминал за Цариград, за да зищити догмите на Православната църква. Царят пратил при него едного от своите сановници:- Бъдете единомислен с нас - казал му царят чрез своя пратеник - и аз ще обогатя манастира ти! Тебе ще възвелича с почести и ще обсипя с милости всичките ти роднини. В противен случай ще те предам на мъчения.- На мене не са нужни богатствата и почестите на тоя свят - отговорил преподобният. - Аз ги оставих още на младини, за да служа на Господа Иисуса Христа. Нима те ще съблазнят сега един старец? А за моя манастир и за роднините ми Бог се е погрижил.Царят видял, че увещанията и заплахите са напразни и заповядал да затворят Теофана в тъмница. От тъмницата преподобни Теофан изпратил писмо на царя, като защищавал поклонението на светите икони. Но царят се разгневил, пратил да разрушат манастира на преподобни Теофан и да разгонят учениците му, а самия него заповядал жестоко да бият, без да щади нито старостта му, нито болното му състояние. Измъченият старец след това бил изпратен на заточение на остров Самотраки, където скоро се поминал.След смъртта на императора разпръснатите ученици на преподобни Теофан се събрали отново, възстановили изгорелия манастир \"Велико село\" и пренесли в него светите мощи на своя учител, когото Господ прославил чрез чудеса и след смъртта му.Кратки сведения за живота на св. Симеон Нови БогословСв. Симеон Нови Богослов, руска иконаСв. Симеон Нови Богослов е един от по-късните по време велики отци на Църквата. Роден в 949 г. в знатно семейство, той получил литературно и философско образование в Константинопол, където му предстояла блестяща кариера при царския двор. Но това не го блазнело: младежът жадувал за духовен живот, на какъвто се отдал под ръководството на мъдрия старец Симеон Благоговейни.В основата на неговото духовно-аскетическо възпитание старецът поставил \"Лествицата\" и съчиненията на св. Марк Подвижник, върху които младият послушник изградил своя подвиг. След дългогодишно послушничество в прочутия Студийски монастир и в монастира на св. Мамант, той бил постриган за монах.От това време преп. Симеон усилил още повече своите подвизи и достигнал такава висота, че бил достойно избран за игумен на монастира и ръкоположен за свещеник, въпреки волята му. Той винаги със сълзи говорел за неизразимото величие на свещеническия сан и с благоговейно умиление извършвал светата Литургия. Като игумен той се посветил на усърдна проповедническа църковно-писателска дейност, която ползувала не само братята на монастира, но и цялата Църква. След като благоустроил св.обител външно и духовно, той поставил за игумен един свой изпитан ученик, а сам се отдалечил в усамотение, като се предал напълно на богомислие. По-късно преподобният напуснал своя доброволен затвор, за да основе с благословението на патриарха нов монастир, в който прекарал последните години от живота си в душеполезни трудове и занятия.Св. Симеон починал през 1020 година. Много са случаите на благодатна прозорливост и изцеления по молитвите на праведника, които зачестили особено към края на живота му. Тридесет години след смъртта му (в 1050г.) били открити неговите благоуханни и чудотворни мощи. Паметта му се празнува на 12/25 март - деня, в който той се преставил пред Господа.Св. Симеон ни е оставил преди всичко множество слова, които е произнасял пред монастирското братство, а също тъй някои тълкувания на Свещеното Писание, писма до монаси и миряни и молитвени песни. На него принадлежи и умилителната молитва Отъ сквeрныхъ устенъ, една от молитвите преди Светото Причастие, която той написал в стихове. Съчиненията му са проникнати с дълбоко благодатно прозрение в истините на вярата, поради което Църквата с право го нарича Нови Богослов, отличавайки го от живелите много преди него св. Апостол и евангелист Йоан Богослов и св. Григорий Богослов, с които, обаче, той е сроден по дух и благодатни дарования. Основна тема в творенията на св. Симеон е учението за благодатта на Светия Дух, тази \"душа на нашата душа\", както се изразява самият той. Друга характерна черта на неговите съчинения е непосредствената сърдечност, топлота и умиление, които лъхат от всеки техен ред. ", "date": "2018.03.12", "title": "Преп. Теофан. Св. Григорий Двоеслов. Преп. Симеон, Нови Богослов"}
{"url": "http://www.cross.bg/na-mart-prez-1569851.html", "text": "/КРОСС/ 1860 г. - За пръв път е отслужена църковна служба на български език.1872 г. - Иларион Ловчански е избран за Български екзарх.1894 г. - Започва продажбата Coca-Cola в бутилки.1907 г. - При експлозията на френския броненосец Йена загиват 118 души.1912 г. - Основан е Футболен клуб „ПФК Ботев (Пловдив)\".1933 г. - В Германия е свалено знамето на републиката и е издигнато знамето със свастиката на Националсоциалистическата партия.1935 г. - Персия се преименува на Иран.1938 г. - Аншлус: По заповед на Хитлер германски войски нахлуват в Австрия. Присъединяването на страната към Третия райх е утвърдено с референдум месец по-късно.1938 г. - Подписан е първият таен българо-германски протокол за доставка на военна техника на България в размер на 30 000 000 марки за две години.1940 г. - Сложен е края на Зимната война между Финландия и Съветския съюз.1945 г. - Завършва Първият конгрес на Отечествения фронт.1946 г. - Екзекутиран е унгарският националсоциалистически лидер Ференц Салаши.1946 г. - НС приема Закон за трудовата поземлена собственост, според който земя над 200 дка (за Добруджа - над 300 дка) се национализира.1947 г. - Обявена е Доктрината Труман, която има за цел да ограничи разпространението на комунизма.1974 г. - Съветският космически апарат Марс-6 е спуснат успешно на повърхността на Марс.1981 г. - Явлението Фотоелектретно състояние на веществата е вписано като откритие на акад. Георги Наджаков в Държавния регистър за открития.1985 г. - В Женева САЩ и СССР започват преговори по контрол върху въоръженията.1988 г. - Тодор Живков излага основните моменти в „новата стратегия по възродителния процес\".1999 г. - Бившите членове на Варшавския договор, Чехия, Унгария и Полша се присъединяват към НАТО.1999 г. - Национално Сдружение Фотографска Aкадемия Янка Кюркчиева е организация с идеална цел и е учредена на 12 март.2000 г. - Папа Йоан Павел II иска публично извинение за прегрешенията на католическата църква пред човечеството.2001 г. - Софийски съд обявява Националната авиокомпания Балкан във фалит.2003 г. - Зоран Джинджич, министър-председателят на Сърбия е убит в Белград.2004 г. - При поредица от бомбени атентати в Бомбай, Индия загиват 300 души и хиляди са ранени.", "date": "2018.03.12", "title": "На 12 март през..."}
{"url": "http://www.cross.bg/kusmetut-ne-e-neshto-koeto-tryabva-1569852.html", "text": "/КРОСС/ „Късметът не е нещо, което трябва да споменавате пред хората, които са постигнали всичко сами.\" - Е. Б. Уайт   ", "date": "2018.03.12", "title": "Късметът не е нещо, което трябва..."}
{"url": "http://www.cross.bg/chasa-provede-preskonferentziya-1569854.html", "text": "/КРОСС/ ***Белене. От 10.30 часа енергийният министър Теменужка Петкова и изпълнителният директор на „Национална електрическа компания\" ЕАД Петър Илиев ще посетят площадката, изградена за реализация на проекта АЕЦ „Белене\". Ще бъде инспектирано изграждането на необходимите за съхранение на част от оборудването навеси.***Банско. От 11.30 часа в Посетителския информационен център министърът на туризма Николина Ангелкова и министърът на земеделието, храните и горите Румен Порожанов ще участват в кръгла маса за обсъждането на проекта „Сподели България\".***София. От 09.00 часа в Специализирания наказателен съд ще се проведе съдебно заседание по делото срещу бившия министър на външните работи Даниел Митов и неговия заместник Христо Ангеличин, които са обвинени в престъпление по служба.***София. От 09.30 часа, 2-ри състав на Специализирания наказателен съд ще заседава по делото срещу лекарите Явор Лозанов, Елена Василева, Антоний Филипов, Александър Червеняков, Владислав Христов, Христо Цеков, обвинени за смъртта на родилка.***София. От 10.00 часа в Националния пресклуб на БТА ще се проведе пресконференция на представители на „Булмаркет\" , на която ще бъдат оповестени резултатите от техническите експертизи на чуждестранните вещи лица във връзка с влаковия инцидент в Хитрино.***София. От 11.30 часа в Конферентна зала 2 на хотел Central Park ще се проведе пресконференция със световно известната изпълнителка и композитор Лиса Джерард, която пристига в България за съвместния ѝ концерт с маестро Йордан Камджалов и неговия GENESIS Orchestra на 14 март 2018г. в Зала 1 на НДК.***София. /с. Долни Лозен. От 14.00 часа в Националната складова база на БЧК в село Долни Лозен на ул. „Половраг\" № 31 президентът на Турския Червен полумесец д-р Керем Кънък ще предостави на председателя на Българския Червен кръст акад. Христо Григоров хуманитарна помощ на стойност около 300 000 евро.***София. От 18.00 часа в Общински културен институт-Красно село ще се състои камерен концерт на Струнен квартет „Големинов\".***София. От 20.00 часа в зала 1 на НДК ще се проведе концерт на гръцката певица Деспина Ванди.***Благоевград. От 12.00 часа кметът на Благоевград д-р Атанас Камбитов ще даде пресконференция в кабинета си в сградата на общината.***Варна. От 11.00 часа в централата на ГС на БСП на ул. „Македония\" 33 - Александър Паунов, народен представител от ПГ „БСП за България\", член на комисиите по енергетика и по транспорт, информационни технологии и съобщения ще приема граждани.***Велико Търново. От 11.00 часа Великотърновският университет „Св. св. Кирил и Методий\" ще бъде домакин на предстоящата публична лекция на председателя на Фондация „Българска памет\" д-р Милен Врабевски. Той пристига по покана на студентите от Дипломатически клуб „Имхотеп\", а темата на лекцията ще бъде „Младите хора в европейска България\".***Велико Търново. От 12.00 часа в Регионалния пресклуб на БТА ще се проведе пресконференция, на която ще бъде представена програмата и участниците в IX издание на фестивала на трабантите - Велико Търново.***Видин. От 10.00 до 12.00 часа в офиса на партията, който се намира на ул. „Дунавска\" 1, народният представител от ГЕРБ-Видин и областен координатор на партията Владимир Тошев ще проведе открита приемна за граждани.***Добрич. От 09.30 ще се проведе кукленият спектакъл „Синият таралеж\" на Държавен куклен театър „Дора Габе\".***Добрич. От 11.00 до 18.00 часа в Младежки център - Добрич ще проведе Кандидатстудентска борса 2018.***Дупница.От 11.00 часа в ж.к. „Бистрица\" ще бъде направена първа копка по проекти за благоустрояване.***Кюстендил.От 11.00 часа в Административен съд - Кюстендил ще се проведе пресконференция по повод дейността на съдебната институция през 2017 година.***Пловдив.От 09.00 часа в зала 1 на Окръжния съд ще се проведе заседание по делото срещу Величка Д., обвинена в използвала платежни инструменти - банкови карти, без знанието и съгласието на титулярите.***Пловдив.От 09.00 часа в зала 10 на Окръжния съд ще се проведе заседание по делото срещу Тодор Н., обвинен в нарушаване на правилата за движение при управление на автомобил и в причиняване на смъртта на друго лице.***Пловдив.От 10.30 часа в сградата Община Пловдив ще се проведе редовна пресконференция на кмета на града Иван Тотев.***Пловдив.От 11.00 часа в зала 1 на Апелативния съд ще се проведе заседание по делото, образувано по жалба на двамата подсъдими Божидар А. и Иван К. и на частните обвинители срещу присъда на Окръжен съд - Пловдив, с която са обвинени в умишлено убийство на митнически инспектор.***Пловдив.От 12.00 часа, в новия офис на НФСБ на бул. „Шести септември\" ще се проведе пресконференция по актуални градски теми на народният представител от „Обединени патриоти\" Славчо Атанасов, председателят на групата общински съветници на „Патриотичен фронт\" в ОбС - Пловдив Слави Георгиев и адвокат Атанас Петров.***Пловдив.От 13.30 часа в зала 1 на Окръжния съд ще се гледа делото срещу Костадин П., в качеството му на зам.-кмет на Община Куклен, и Надежда М., обвинени в приемане и съответно даване на подкуп във връзка с обществена поръчка.***Пловдив. Общинските съветници от ГЕРБ в град Пловдив ще проведат приемни с гражданите.От 16.00 часа Вера Тоскова и Ели Гатева ще се срещнат с граждани в офиса на ГЕРБ в район „Тракия\" в жк. „Тракия\" бл.91.От 17.00 часа Даниела Дженева ще приема граждани в офиса на ГЕРБ в район „Южен\", ул. „Академик Петър Динеков\" № 1А. От 17.30 часа на същото място срещи ще проведе Атанас Узунов.Спартак Николов и Вихър Захов ще се срещнат с граждани в офиса на ГЕРБ в район „Източен\" на ул. „Коста Паница\" №5. Началният час на приемните е 17.00 часа. От 17.30 часа започва приемната на Александър Радев, която ще се проведе в офиса на ГЕРБ в район „Централен\" на ул. „Прага\" № 2.***Пловдив.От 16.00 часа в библиотека „Иван Вазов\" ще се състои закриването на месеца под надслов „Подвиг и слава\", ще се обявят и резултатите от ученическите конкурси, обявени по повод 140 години от Освобождението на България.***Пловдив. Народните представители от ГЕРБ-Пловдив ще проведат приемни с граждани. От 16.00 часа Менда Стоянова ще се среща с граждани в централния офис на ГЕРБ - Пловдив, на бул. „Марица\" 91. От 16.00 часа започва и приемната на Спас Гърневски, който ще проведе срещи в офиса на ГЕРБ на ул. „Коста Паница\" № 5. По същото време в партийния офис на ул. „Стефан Стамболов\" № 21 ще приема Атанас Ташков. От 16.30 часа започва приемната на Димитър Лазаров, която ще се проведе в партийния офис на ГЕРБ на улица „Прага\" 2.***Пловдив. От 18.00 часа в Залите за временни експозиции на Градската художествена галерия (ул. „Княз Александър I\" №15) ще бъде открита изложба в памет на пловдивския художник Атанас Згалевски (1940-2008).***Стара Загора. От 10.00 часа в Регионалния пресклуб на БТА ще се проведе пресконференция на поетесата Стефанка Мирчева.***Стара Загора. От 10.00 часа в конферентна зала „Загора\" на хотел „Сити\" ще се проведе международна среща дискусия „Устойчивият и природосъобразен начин на живот\".***Шумен. От 13.00 часа на изхода на кв. „Дивдядово\" в посока към гр. Шумен екип на сектор „Пътна полиция\" ще представи новата стационарна преносима установка за контрол на скоростта. Подвижната камера влиза в работен режим от понеделник.***Шумен. От 15.00 часа, в сградата на Административен съд - гр. Шумен ще се проведе пресконференция, на която ще бъде представена на Шуменския административен съд през 2017 година.  ", "date": "2018.03.12", "title": "Предстоящи събития на 12 март 2018"}
{"url": "http://www.cross.bg/tema-zhivo-zashto-1569853.html", "text": "/КРОСС/ БНТ, „Денят започва\"Тема: Най-чаканата песен. Само в \" Денят започва\"! Точно в 8:30. Вижте първи българската песен за ЕвровизияТема: Омбудсманът в действие. Мая Манолова за качеството на храните, казусът \"ЧЕЗ\", и кампанията \"Великден за всеки\"Тема: На живо: Как да разпознаваме качествения хляб?Тема: Тема с продължение. Вече месец пощенска кутия събира сигналите за агресия в 119 училище. Какви са резултатите?Тема: Идват ли валежи и отново ниски темпуратури след пролетния уикенд? И още: какви вируси инфекции върлуват заради температурните аномалии?Тема: На фокус: Ще има ли търговска война между САЩ и ЕС?Тема: Какво е бъдещето на българското фигурно пързаляне? Анализ след Световното първенство за юноши и девойки в СофияБТВ, \"Тази сутрин\" Тема: Бедствено положение в Брегово. На живо -  има ли опасност река Тимок да залее къщите на хората?Тема: Ще разклатят ли кабинета раздорите в „Обединени патриоти\"? В студиото  - Татяна Буруджиева и Антоанета ХристоваТема: Възможна ли е анти-ГЕРБ коалиция вдясно? Коментар на Атанас АтанасовТема: Новият закон за горивата - борба срещу сивия сектор или разчистване на малките играчи в бранша? Гост депутатът Емил ДимитровТема: В рубриката „Чети етикета\" - крият ли риск за здравето хранителните добавки за отслабване? И как да влезем във форма, без да гладуваме?Нова телевизия, „Здравей, България\"Тема: Разцепва ли се Реформаторският блок? Защо Движение \"България на гражданите\" поиска анти ГЕРБ коалиция?\".  Гост по темата е Найден ЗеленогорскиТема: Политика на ултиматумите - разединени ли са Обединените патриоти?Тема: Бедствено положение в Брегово, река Тимок излезе от коритото си. На живо - има ли опасност от замърсяване на питейната вода с тежки метали?Тема: Аспарухово - без надежда за възмездие след потопа. Защо и днес пострадалите от наводненията се страхуват, когато завали и не вярват на правосъдието?Тема: Продават ни фалшификати - вместо оригинална козметика в интернет - как да разпознаем ментето от оригинала и опасни ли са за здравето ни? Темата в \"На твоя страна\" с Георги Георгиев.Тема: Режисьори на бунт срещу Филмовия център. Има ли порочни практики при разпределянето на парите за българско кино?Тема: 100 км с кола само за лев и 50. Как е възможно това? Гледайте  \"Пълен абсурд\" с Румен Бахов. ", "date": "2018.03.12", "title": "В сутрешните блокове"}
{"url": "http://www.cross.bg/srok-dvizhenieto-poradi-1569855.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от - 2° до + 12°.Времето над страната е предимно ясно.Слаб вятър има в областите Добрич, Разград, Смолян и на места в Шумен.Пътните настилки са предимно сухи, а по усойните и планински райони - мокри, частично заледени и обработени.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": Област София: Временно движението по АМ „Люлин\" в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин\" до първи тунел „Мало Бучино\" където движението на всички МПС се осъществява двупосочно в платното посока София - Перник. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок до 04.04.2018 г.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Троянски\" - забранен за всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т; - „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: Ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"). От км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок 13.09.2018 г. Въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено е движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.; София - Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.; Движение с повишено внимание по път I-6 Гюешево - Перник от км 48+000 до км 72+000 поради поетапна подмяна на мантинели в двете посоки. Движението се регулира с пътни знаци. Водачите да се движат с повишено внимание и съобразена скорост. Срок до 13.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2019 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път II-99: Временно движението по път II-99 Приморско - Царево в района на п.в. Китен се осъществява с повишено внимание спрямо поставените пътни знаци поради ремонтни дейности на пътното платно. Срок до 16.03.2018 г.;Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради стесняване  на пътното платно. Срок 31.12.2018 г.ОПУ-Варна:Временно са въведени следните ограничения за движение на МПС: няма.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-121: Ограничено е движението за всички МПС по път III-121 Раброво - Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.Обходен маршрут : път II-14 Видин - Кула - път III-121 Кула - Бойница и обратно. Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІ-15: Движението по път ІІ-15 Мизия - Оряхово от км 62+700 до км 75+200 се осъществява с повишено внимание поради активизирало се свлачища. Участъка е сигнализиран с пътни знаци. Срок до 12.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.Път ІІІ-6224: Временно движението по път ІІІ-6224 Четирци - Слокощица в района Слокощица - Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.ОПУ-Пазарджик: Временно са въведени следните ограничения за движение на МПС:Път III-842: Движението по път III-842 Юндола - Белово е ограничено за МПС над 12 т. с ремаркета и полуремаркета. Срок до 31.03.2018 г.Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: Път II-48: Движението по път ІІ-48 Омуртаг - Котел - Мокрен в участъка Тича - Котел при с. Тича на км 24+500 до км 25+500 се осъществява в едната лента, поради срутване на земни маси. Срок до 12.03.2018 г.ОПУ-Смолян:Временно са въведени следните ограничения за движение на МПС: Път II-86: Временно движението по път ІІ-86 гр. Смолян - с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. Обходен маршрут: Смолян - Фатово - Рудозем - Средногорци и обратно.Срок до 12.03.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8631: Движението по път ІІІ-8631 Момчиловци - Славейно - местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 гПът III-8681: Временно е ограничено движението на път ІІІ-8681 Рудозем - Смилян при км 6+150 до 8+300, поради падащи камъни. От разклона за  с. Вълчан до с. Смилян, участъка е регулиран с пътни знаци. Обходен маршрут: с. Смилян - с. Чокманово - с. Фатово - Рудозем и обратно. Срок до 17:00 ч на 12.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-164: Движението по път III-164 Своге - Искрец - Бучин проход се извършва двупосочно в една лента, поради укрепителни дейности на свлачище от км 0+500 до км 1+000. Движението се регулира от сигналисти в светлата част от деня. Срок до 20.03.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 30.09.2018 г.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 30.09.2018 г.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 гр. Чирпан - с. Върбица в участъка с. Скобелево - с. Зетьово е ограничено поради аварирал мост над река Марица при км 7+600. Обходни маршрути: - път ІІ-66 Поповица - Плодовитово - Първомай - Скобелево; - път ІІ-66 Чирпан - Плодовитово - Първомай - Скобелево; - Скобелево - Първомай - Плодовитово - път ІІ-66. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Обходен маршрут: Шумен - Овчарово - Друмево. Срок до 21.05.2018 г.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.  ", "date": "2018.03.12", "title": "Пътната обстановка в страната тази сутрин"}
{"url": "http://www.cross.bg/reka-timok-izleze-ot-koritoto-si-1569856.html", "text": "/КРОСС/ Втора община обяви бедствено положение. След Хайредин тревога е обявена и във видинското село Брегово.Река Тимок заля 7000 декара земя. Остават още 20-30 см, за да прелеят дигите. Свикан е кризисен щаб.Ако водите продължат да прииждат най-застрашените хора ще бъдат евакуирани. Има и притеснения заради опасността от замърсяване с тежки метали от мината в сръбския град Бор. Местните се опасяват от екокатастрофа.  ", "date": "2018.03.12", "title": "Река Тимок излезе от коритото си"}
{"url": "http://www.cross.bg/vodolazi-mosta-blizkoto-1569860.html", "text": "/КРОСС/ Водолази издирват служител на МВР в Роман. 30-годишният Петър Петров, който работи като охранител в системата на МВР, е скочил от моста на река Малък Искър в градчето през нощта срещу неделя, съобщава bTV.Mъжът се прибирал от близкото село Хубавене, когато колата му излязла от шосето и малко преди да влезе в Роман катастрофирала. Намерена е със счупени стъкла край брега на реката по-късно през деня. Явно мъжът е излязъл от нея невредим, защото след инцидента младежи са го видели да скача от моста. Опитали се да го спрат, но не успели и подали сигнал на 112.Вчера водолази от Монтана с лодка са претърсилили реката в този участък, но не са открили тялото. Днес издирването продължава. Ще се прегледат и видеозаписите от камерите на близкото кръстовище. ", "date": "2018.03.12", "title": "Водолази издирват служител на МВР, скочил от мост"}
{"url": "http://www.cross.bg/straha-strah-globalizatziyata-1569859.html", "text": "/КРОСС/ Папа Франциск изрази безпокойството си от националните политики, диктувани от страха от глобализацията и от страха от бежанците, предадоха световните агенции.Папата направи това изявление пред членовете на католическата общност в Рим. Той призова хората да продължат да отварят нови хуманитарни коридори за бежанците, търсещи спасение от войната и от глада.Папата припомни, че нашата епоха изпитва голям страх от „широките контури на глобализацията\".Той допълни, че този страх често пъти се обръща към „хората, които са чужденци, които са различни, които са бедни, като че ли те са врагове\", но и че „бъдещето на един глобален свят е да живеем заедно и да изграждаме мостове помежду си\". ", "date": "2018.03.12", "title": "Папа Франциск: Бъдещето на един глобален свят е да изграждаме мостове помежду си"}
{"url": "http://www.cross.bg/iznasyat-novi-rezyltati-ot-ekspertizi-po-katastrofata-v-hitrino-1569862.html", "text": "/КРОСС/ Резултати от технически експертизи, свързани с тежкия инцидент в село Хитрино през 2016 година, при който загинаха 7 души, ще представят днес от фирмата собственик на взривилите се цистерни.Експертизите са извършени от чужди специалисти. Очаква се те да оборят официалните експертизи по делото до момента, които твърдят, че причина за аварията е високата скорост, с която се е движил влакът.Обвиняеми за случая са двамата машинисти на композицията, а процесът започна по съкратеното производство. ", "date": "2018.03.12", "title": "Изнасят нови резултати от експертизи по катастрофата в Хитрино"}
