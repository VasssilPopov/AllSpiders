{"url": "http://www.cross.bg/inflatziyata-mesetz-tzeni-1592998.html", "text": "/КРОСС/ През декември инфлацията в Турция отслабна за втори пореден месец, достигайки 20,3% на годишна база, тъй като данъчните облекчения и ценовите отстъпки на редица стоки помогнаха за ограничаване на потребителските цени, показват данни на официалната турска статистика.Декемврийските данни са малко по-ниски от осредните очаквания на финансовите пазари за нарастване на инфлацията с 20,52% и след нейно повишение с 21,6% през ноември. Това представлява отслабване на растежа на потребителските цени за втори пореден месец, след като през октомври 2018 година индексът на потребителските цени (CPI) нарасна до 15-годишен връх от 25,2%.На месечна база потребителските цени спаднаха през декември с 0,40% при прогноза за понижение с 0,23%. Най-големите месечни намаления са отчетени при облеклото и транспорта, докато най-голямо увеличение отбелязаха цените на хранителните стоки.Понижението на инфлацията е в резултат на въведените от турското правителство данъчни облекчения за някои потребителски продукти, включително за превозните средства, мебелите и бялата техника, и насърчаването на магазините да предлагат ценови отстъпки от най-малко 10 на сто до края на 2018 г. за стоки, повлияни от инфлацията.Правителството на президента Реджеп Ердоган, което е изправено пред местни избори през март, обяви наскоро план за увеличаване на минималната работна заплата с повече от 25% през новата 2019-а година, което може да добави към инфлацията между 1,5 и 2,0 проценти пункта.Отслабването на инфлация за втори пореден месец сякаш намалява шансовете за по-нататъшно увеличаване на лихвените ставки от страна на Турската централна банка. Трябва да се има предвид, че през миналия септември Турската централна банка увеличи шоково основната си репо лихва с 6,25% до ниво от 24%. Това помогна за ограничаване на част от рязката обезценка на турската лира, след като от началото на миналата година до месец август лирата се срина с близо 47% спрямо щатския долар. ", "date": "2019.01.03", "title": "Отслабване на инфлацията в Турция за втори пореден месец "}
{"url": "http://www.cross.bg/windows-sistema-operatzionna-1592973.html", "text": "/КРОСС/ В последните дни на 2018 година Windows 10 най-накрая успя да изпревари Windows 7 по популярност и да се превърне в най-често срещаната операционна система за PC-та в света.Данните на анализаторите от Net Marketshare разкриват, че Win10 има дял от 39.22%, а Win7 - дял от 36.90%.Интересно е, че резултатите на Windows 8.1 и Windows XP са почти еднакви, като последната ОС продължава да е по-предпочитана и все още се използва от редица фирми и държавни учреждения.Ако трябва да се говори в абсолютни бройки, то специалистите от Net Marketshare заключват, че в началото на 2019 година Windows 10 е инсталиран на над 700 милиона машини.Изследването разкрива и любопитния факт, че операционната система на Apple - Mac OS е около 4 пъти по-често срещана от Linux, като тук става дума за всички версии на Mac OS. Най-новата операционна система на Apple - Mac OS X 10.14 е инсталирана на около 4% от компютрите в света. Резултатът за Linux e точно 2%. ", "date": "2019.01.03", "title": "Windows 10 стана операционна система №1"}
{"url": "http://www.cross.bg/leva-evroshans-evrobet-1593001.html", "text": "/КРОСС/ Добри новини за двама почитатели на. Числовата игра на  ги зарадва със страхотни суми по празниците. Тодор Явашев от Горна Оряховица е един от двамата печеливши. Той извади късмет в едно от тегленията на  и успя да си спечели 5 000 лева, след като позна 9 от 10 числа в играта. 26-годишният мъж, често пие кафе в пункта на в Лясковец. Явно това е късметлийското място на Тодор, защото през месец април той регистрира друга чудесна сума, а именно 6 000 лева в . „Този път кафето, вместо с късметче дойде с 5 000 лева. Много съм щастлив.“ – споделя Тошко.Следващата щастлива история е на Румен Карагьозов от Бургас - той залага 1 лев на 7 числа в  и това се оказва точната комбинация, която носи 5 000 лева в банковата му сметка.  Тегленията на играта можете да следите в пунктовете на и онлайн на .", "date": "2019.01.03", "title": "Късметлии от Лясковец и Бургас спечелиха по 5 000 лева от „Еврошанс“ "}
{"url": "http://www.cross.bg/godina-protzenta-miliona-1592971.html", "text": "/КРОСС/ Нискотарифната авиокомпания Райънеър (Ryanair) обяви днес, че е превозила 139 милиона пътници през 2018 година, поставяйки нов рекорд, въпреки кризата с анулираните полети и стачките на персонала, предаде Франс прес. Броят на транспортираните пътници е достигнал 139,2 милиона души през 2018 година и се е увеличил с 8 процента спрямо 129-те милиона пътуващи през преходната година, което също бе рекорд.Растежът на пътническия поток все пак леко се е забавил за цялата година спрямо увеличението от 10 процента през 2017 година. Данните за 2018 година включват и 0,3 милиона пътници, превозени от австрийската нискотарифна компания Лаудамоушън (Laudamotion), която Райънеър купи миналата година.Ирландският превозвач е отчел двуцифрени месечни увеличения на годишна основа на пътникопотока от септември, след като първото полугодие и началото на лятото бяха белязани от забавяне на трафика.Само за декември увеличението е било 12 процента, което е значително над слабото повишение от 4 процента през юли - най-слабият месец на годината. Освен това компанията съобщи, че заетостта на местата в самолетите е била 96 процента през цялата година.Райънеър отчита нов рекорд въпреки кризата с многото анулирани полети до март заради сериозен проблем с графика на пилотите, който показа дълбокото социално недоволство в компанията.Авиопревозвачът трябваше също така да признае синдикатите - нещо, което не бе правил никога досега. Причината бе избухването на недоволство сред пилотите и кабинния персонал, което се изрази в поредица от стачки - най-вече през второто полугодие на 2018 година.В края на ноември компанията увери, че отношенията й със синдикатите ще се нормализират през първото тримесечие на 2019 година с подписването на социални споразумения в по-голямата част от европейските страни, в които Райънер присъства. ", "date": "2019.01.03", "title": "Райънеър отчел рекорден брой пътници въпреки стачките"}
{"url": "http://www.cross.bg/godina-mesetzi-kipur-1592999.html", "text": "/КРОСС/Рекордни валежи отчита Кипър само месеци, след като отбеляза рекордни горещини. Според учени от Кипърския институт заради климатичните промени на острова, а и в Европа, ще се срещат все по-често с екстремни метеорологични явления.Кипър изпрати 2018 г. като втората най-дъждовна година за последното десетилетие (на първо място е 2012 г.). Валежите през декември поставиха нов рекорд, като достигнаха 169% от обичайното количество за месеца, съобщи метеорологичната служба.Бурите и дъждовете продължават на острова и през първите дни на новата година. В резултат на значителните валежи за първи път от месеци нивото на водата в язовирите надвишава това от миналата година по същото време. По данните на Департамента по водите от днес капацитетът им е запълнен до 18,6% при 13,1% преди година. Само преди месеци 2018 г. бе обявена за третата поредна сушава година за Кипър. През миналото лято островът дълго време се печеше в над 40-градусови жеги. Язовирите бяха почти празни, достигайки най-ниското си ниво от 2008 г. насам, заради което правителството взе решение за съкращаване на 30% от подаваната вода за нуждите на селското стопанство в продължение на три месеца. ", "date": "2019.01.03", "title": "Рекордни валежи в Кипър месеци след рекордни горещини "}
{"url": "http://www.cross.bg/lada-novi-godina-1592974.html", "text": "/КРОСС/ В рамките на по-нататъшното обновление на моделната си гама Lada, АвтоВАЗ планира пускането на осем нови модела и девет фейслифта до 2026-а година. За целта са наети нови 400 сътрудника в инжeнеринговия център на компанията, сред които млади специалисти от университетите на страната.В момента марката Lada е представена в пазарните сегменти В, В+, SUV и LCV с пет моделни семейства - Vesta, XRAY, Largus, Granta и 4x4. През юни миналата година стартираха продажбите на седана Lada Vesta Cross, получил пътен просвет като на кросовър - 203 мм.През август 2018-а година в продажба също излезе новото семейство Lada Granta - седан, хечбек, комбил и лифтбек. А през ноември стартираха продажбите на LADA XRAY Cross, чийто пътен просвет достигна рекордните за цялата гама на Lada 215 мм, внедрена беше интелектуалната система Lada Ride Select, позволяваща да се избират съответните на различните пътни условия режими на движение. На Московския международен автосалон АвтоВАЗ представи четири нови модела и показа развитието на дизайн-концепциите на марката LADA. Така например, концепт-карът Lada 4х4 Vision продемонстрира виждането на марката за развитието на фирмената стилна ДНК.\n\t\t\t\t\t", "date": "2019.01.03", "title": "АвтоВАЗ с осем нови модела до 2026-а година (видео)"}
{"url": "http://www.cross.bg/koiipers-nasa-politziyata-1592975.html", "text": "/КРОСС/ Холандският астронавт Андре Койперс разказа за един любопитен момент, който му се случил, докато бил на борда на МКС, пише \"Newsweek\", позовавайки се на скорошно интервю на астронавта за едно от националните холандски радиа \"Nederlandse Omroep Stichting\".При последната си мисия Койперс прекарал 192 дни в орбита около Земята, а през това време той редовно се свързвал с НАСА и ЕСА. Един път обаче вместо да се свърже с наземния център на НАСА, той набрал 911 - телефонът на полицията в САЩ.\"За да се свържеш с центъра на НАСА в Хюстън, първо трябва да се набере 9 - това е кодът за външните линии извън станцията. След това трябва да се избере 011 - кодът за международните линии\", разказва холандецът.Очевидно Койперс се объркал, а на другия ден дори получил сериозен мейл от ръководството на мисията му, питащ го защо е звънял на полицията от Космоса. Междувременно в центъра на НАСА се включила аларма, активираща се при тревожни ситуации на борда на МКС, но от ръководството разбрали, че е станала грешка.\"Малко съм разочарован, че полицията не дойде\", шегува се Койперс.Холандският астронавт споделя, че е неочаквано лесно да се осъществи телефонно обаждане от Космоса към Земята.\"Посредством сателити, това е възможно в 70% от времето\", разказва холандецът.Друга причина за лесното осъществяване на комуникациите със Земята е фактът, че МКС е на ниска околоземна орбита - на около 400 км над повърхността на нашата планета. Ако орбитата бе по-висока или около друга планета, то използването на стандартните телекомуникационни връзки щеше да е невъзможно. ", "date": "2019.01.03", "title": "Холандски астронавт звъннал на полицията от Космоса"}
{"url": "http://www.cross.bg/lizing-chrez-protzedyri-1592983.html", "text": "/КРОСС/ Уголемяването на гърди, устни и скули вече може да става и чрез банков лизинг. Заради засиления интерес на клиентите и голямата конкуренция в страната, центровете за красота прибягват до иновативни оферти. Има ли търсене на гърди и устни на лизинг и каква възвръщаемост има една такава инвестиция?Новата година дойде и с нови оферти. В социалните мрежи попаднахме на интересна реклама, която предлага красота на лизинг. Чрез банков кредит естетичен център представя уголемяване на устни, скули и дори лазерна епилация. Собственикът на центъра д-р Цветозар Балабанов разказа за Дарик, че е имал запитване от свои пациенти за разкрасителни процедури на лизинг и това го е накарало да предприеме този иновативен подход.Нашата клиника по принцип се занимава и с процедури за тяло, тоест неоперативна липосукция и разполагаме с най-добрия уред за лазерна епилация. Тъй като там цените вървят на пакети, понеже са необходими по-голям брой процедури и цената се повишава, за да мигат нашите пациенти да се възползват от намаленията, решихме с банка да работим съвместно и по този начин предлагаме с минимална лихва процедура на изплащане. Абсолютно всичко може да се вземе от 150 до 10 000 лева, за какъвто период желае пациентът.Това е много относително, защото може да се комбинират - например лазерна епилация и процедури за тяло, пациентът може да желае ботокс, хиалурон и т.н., цената може да стигне 4000-5000 лева. Може да се платят заедно, на отделни вноски и т.н.Ние го пуснахме снощи и до сутринта имаме над 10-20 обаждания. Одобрението става много бързо. Ще видим резултатите до седмица. Мисля, че на пациентите ще им хареса, защото наистина е много удобно и говорим за минимално оскъпяване, по-малко от 1%.Ние със силиконови импланти не се занимаваме, а с микроинвазивна хирургия, тоест не правим операции, само с малки отвори инжектираме течни импланти, а не капсуловани. По-малко инвазивна е и има определена дълготрайност. Не е както при силокона до живот.По принцип да, но за момента тази услуга за гърдите още не я предлагаме, защото материалите тепърва се разработват и искаме да видим първо как работят и тогава да ги вкараме. Като цяло се занимаваме с уголемяване от шията нагоре и това е най-търсеното, заради цени и т.н.В последните десет години има сериозен ръст в предлагането на естетични и разкрасителни процедури. Във всеки областен град можете да си сложите ботокс или хиалуронова киселина в устните. Тези процедури не рядко пъти дори се предлагат и от зъболекари, но това среща критиката на лекарите по пластична хирургия.Но тегленето на кредит за силикон в гърдите не е ново за страната ни. Едни от най-известните гърди на лизинг са на Мис България 1999 Виолета Здравкова, която не веднъж е разказвала в публичното пространство как е инвестирала в силиконови импланти чрез кредит от банка. ", "date": "2019.01.03", "title": "Реклама в мрежата: Уголемяване на устни и гърди на лизинг "}
{"url": "http://www.cross.bg/otkradnati-momenta-apartament-1592984.html", "text": "/КРОСС/ Девет картини на художника Владимир Димитров-Майстора са откраднати от апартамент в София. Сигналът в полицията е подаден днес, а кражбата вероятно е станала преди дни.За момента не се знае кои са откраднатите платна и каква е точната им стойност. Жилището, от което са откраднати, се намира на столичния булевард „Сливница\".В него живее един от племенниците на художника, който преди дни се е върнал от Унгария. Сигналът за разбития апартамент е подаден от жена, която поддържала жилището.Освен картините са откраднати и други вещи. За момента от МВР обаче не уточняват какви.До момента няма задържани.Снимка БГНЕС", "date": "2019.01.03", "title": "9 картини на Майстора откраднати от апартамент в София "}
{"url": "http://www.cross.bg/bashta-osenovo-vladislav-1592990.html", "text": "/КРОСС/ Варненският окръжен съд не задържа под стража 17-годишния руснак Владислав, който на 1 януари привечер уби баща си Антон в дома им село Осеново, съобщава БТА. До края на разследването момчето ще бъде под надзора на Детска педагогическа стая в Аксаково. Делото  се гледа при закрити врата, а след заседанието подробностите разкри адвокатът на младежа Юлиян Георгиев.Според защитата момчето е действало при неизбежна самоотбрана. Инцидентът е станал, след като бащата изпил много алкохол, вдигнал скандал на съпругата си и започнал да я души. Младежът опитал да го спре, но когато бил ударен от баща си няколко пъти, грабнал ножа, за да спаси майка си.Семейството е родом от Москва. Тримата имат статут на постоянно пребиваващи в България. Преди 5 години купили имот край Осеново и започнали да строят дом. Владислав посещавал училище във Варна, бил отличник. Решението на Окръжния съд може да бъде обжалвано в 3-дневен срок. ", "date": "2019.01.03", "title": "Съдът във Варна не задържа под стража 17-годишния руснак, убил баща си"}
{"url": "http://www.cross.bg/kompaniya-kompanii-uber-1592993.html", "text": "/КРОСС/ Търговският съд в Брюксел забрани работата на американската компания Uber в белгийската столица, съобщи La Libre Belgique. Това е поредната битка, спечелена от обикновените таксиметрови компании над американските си конкуренти.Според съда, само компании с получен лиценз от властите и с табела за таксиметров превоз на покрива на колите си имат право да превозват пътници. Решението идва след жалба на белгийската Федерация на собствениците на таксиметрови компании, които протестират срещу нелоялната конкуренция на американската компания.Според представители на Uber, те не са таксиметрова компания, а посредник между пътник и шофьор, който може да му предложи услуга. Американската компания работи в 65 държави по света и в повече от 600 града в целия свят. ", "date": "2019.01.03", "title": "Търговският съд в Брюксел забрани Uber"}
{"url": "http://www.cross.bg/deiinosti-zahranvane-klienti-1592988.html", "text": "/КРОСС/ Нерегламентирани изкопни дейности оставиха тази сутрин без електрозахранване клиенти на ЧЕЗ Разпределение в Герман, Панчарево и Кокаляне. Повредени бяха съоръжения на дружеството, като в резултат без ток за близо час останаха 2 500 домакинства и стопански клиенти.Екипи на ЧЕЗ Разпределение реагираха незабавно, локализираха повредата и осигуриха захранване на засегнатите клиенти. Извършва се оглед на щетите, като след тяхното отстраняване ще бъде възстановена нормалната схема на захранване, което ще бъде придружено с кратковременни оперативни превключвания. Компанията настоява за съгласуване на изкопните дейности с компанията и стриктно спазване на нейните указания. Дружеството изготвя констативни протоколи при всички ситуации, когато е нарушена целостта на негови кабели, и предявява претенции за нанесени имуществени щети на фирмите, извършвали несъобразените дейности.", "date": "2019.01.03", "title": "Нерегламентирани изкопни дейности оставиха без ток Герман, Панчарево и Кокаляне"}
{"url": "http://www.cross.bg/deiinosti-elektrozahranvane-klienti-1592994.html", "text": "/КРОСС/ За втори път в рамките на ден нерегламентирани изкопни дейности оставиха без електрозахранване клиенти на ЧЕЗ Разпределение  в столицата. По обяд заради строително-ремонтни дейности на строителна фирма бе повреден кабел и без електрозахранване за около  40 минути останаха повече от 1500 клиенти на ЧЕЗ Разпределение в столичния квартал  Свобода.По-рано през деня несъгласувани изкопни дейности оставиха без електрозахранване за близо час 3500 домакинства и стопански клиенти в Герман, Панчарево и Кокаляне. За двата инцидента са съставени констативни протоколи за нанесените щети. След тяхното отстраняване ще бъде възстановена нормалната схема на захранване, което ще бъде придружено с кратковременни оперативни превключвания. За пореден път ЧЕЗ Разпределение настоява за съгласуване на изкопните дейности с компанията поне две седмици преди тяхното стартиране и за стриктно спазване на нейните указания.", "date": "2019.01.03", "title": "Отново без ток - в кв. Свобода заради нерегламентирани изкопни работи"}
{"url": "http://www.cross.bg/slyzhbite-magnitogorsk-eksploziyata-1592996.html", "text": "/КРОСС/ Четирима души, за които се предполага, че имат връзка с експлозията в жилищен блок в руския град Магнитогорск, при която загинаха най-малко 37 човека, са били убити от руските служби за сигурност, съобщава радио „Ехото на Москва\", като се позовава на  Znak.com.Според публикацията малко преди взрива в десететажния блок, който стана в навечерието на Нова година, мъж, който вероятно е бил от Средна Азия, е напуснал жилище в сградата, което е ползвал под наем.След експлозията службите за сигурност са прегледали видеокамерите в блока и около него и са забелязали подозрителен според тях човек, който напуска сградата малко преди взрива.Веднага след експлозията службите са започнали извънредна проверка на местата в Магнитогорск, на които има струпване на повече хора и намерили взривно устройство в търговски център. Устройството по щастлива случайност не е избухнало, отбелязва изданието и посочва, че благодарение на прикрепения към него мобилен телефон службите влезли в следите на предполагаемите атентатори.Те открили четирима души в микробус и при опита да ги арестуват се завързала престрелка. Трима от предполагаемите атентатори били убити на място, а четвъртият избягал, но по-късно също бил застрелян от службите.Властите отричат, че взривът в жилищния блок е акт на тероризъм. Губернаторът на Челябинска област Борис Дубровски и кметът на Магнитогорск Сергей Бедников са заявили, че експлозията и разстрелът на четиримата предполагаеми атентатори не са свързани. ", "date": "2019.01.03", "title": "Полицията в Магнитогорск уби четирима души, предполага се, че имат връзка с взрива в жилищен блок "}
{"url": "http://www.cross.bg/nato-kosovo-petkov-1592995.html", "text": "/КРОСС/ Напрежението в региона рязко ескалира и АБВ е единствената политическа партия в страната, която реагира. Това заяви председателят на ПП АБВ Румен Петков. Пред медиите той коментира рязкото влошаване на международната среда за сигурност и възникване на взривоопасни точки за възможен конфликт в региона.„САЩ обявиха денонсиране на Договора за ликвидиране на ракетите със среден обсег на действие, последваха бездушни декларации на ЕС и НАТО и, практически, не последваха никакви действия, които да доведат до стъпки за гарантиране на сигурността на Европа и на света. Т. е. заплахата от възстановяване на ядреното въоръжение, ядрения сблъсък, ядреното противопоставяне от най-мрачните години на Студената война се превръща във все по-голяма реалност\", каза Петков и припомни, че още на 7 ноември миналата година АБВ предупреди изрично, че това денонсиране може да превърне България в плацдарм на военни действия и на разполагане на военни въоръжения, в това число и ядрени, така и на обект на контрамерки. „Нито една институция, нито една парламентарно представена политическа сила не взе отношение по въпроса. Нещо по-лошо - парламентът и правителството подминаха въпроса, а това идва да покаже, че всъщност в Народното събрание реалните проблеми, свързани със сигурността на държавата и на нашите граждани, не се дискутират. АБВ настоя за парламентарен дебат. Той не се състоя\". Румен Петков коментира, че последвалата серия от действия по темата сочи неспособността на нашите институции да гарантират сигурността на гражданите в най-широкия смисъл.  Председателят на ПП АБВ посочи като пример и заявката на Косово за създаване на армия - стъпка, която противоречи на всички международни актове, с които голяма част от държавите признаха Косово и отбелязана от НАТО и ЕС като „крайно неприемлива\". Липсата на адекватни действия по въпроса сочи двоен стандарт за държавите от Алианса. Петков е категоричен, че като член на НАТО страната ни трябва да реагира за въоръжението на Косово от страна на САЩ. „Като член на НАТО трябва да реагираме, защото това е в нашия регион. Никой нормален човек няма съмнение, че между Сърбия и Косово напрежението ескалира до степен военен конфликт. Косово и Албания обявиха създаването на единни гранично-пропускателни пунктове. Албания е член на НАТО. На къде отиваме? Имаме определена система за сигурност, Албания е кандидат член на ЕС, това означава пряк достъп на Косово до тези база данни. Никой не се противопоставя, обявява се като първа стъпка за премахване на границите. Двойните стандарти достигат своя връх\", коментира Румен Петков. Председателят на АБВ-Младежи Пламена Заячка посочи, че заплахата за прекратяване на договора, сложил край на Студената война, е с една крачка по-близо. „България блесна с отсъствието си при гласуването за денонсиране на Ядрения договор между Русия и САЩ. Това стана в навечерието на коледните празници, когато ООН не прие резолюция за запазване и съхраняване на т.нар. Ядрен договор. „Това гласуване потвърждава намерението на САЩ за излизане и денонсиране на Ядрения договор. Подобно действие ще отвори пътя на острата конфронтация в Европа. Тази радикално различна ситуация е тест за управляващите в България. От тях зависи да формулират и отстоят националния интерес и сигурност\". Заячка подчерта, че по време на гласуването в ООН държавата ни не присъства и няма взето отношение по въпроса. „Каква е позицията на България по общата позиция на ЕС? Престъпление е да не се вземе отношение по темата. Ние от АБВ настояваме от пасивен наблюдател и регистратор на събитията, България да си върне ролята на уважаван партньор в ЕС, НАТО, ООН и да бъде лидер не само на Балканите, но и в Черноморието\". Заячка каза още, че страната ни би могла да инициира процеси, с които да подсигури Черноморската и енергийната си сигурност. В контекста на темата за национална сигурност Георги Илчев, член на Изпълнителното бюро на ПП АБВ, коментира и доклада от военния министър за купуването на самолети F-16. Той заяви, че приемането на доклада за закупуване на тези самолети противоречи на предишно решение на Народното събрание. „Противно на приетите вече правила и рамки е всичко това да се промени, да се делегира на Министерски съвет и да бъде превърнато в междудържавен договор, без последваща ратификация от Народното събрание. Георги Илчев подчерта, че АБВ е против промяната на правилата. И всяка промяна на заложените параметри от Народното събрание, като цена, плащане и доставка, показва или корупция, или брутален политически натиск, но във всички случаи, неспособност  на българските държавни институции да отстояват собствените си правила. Той добави, че партията ще следи този въпрос и начинът, по който ще мине гласуването и вземане на решение със съответните доводи. „Това, което се случва до момента показва една унизителна позиция, която заема българската държава пред европейските партньори и пред всички. Ние показваме, че не можем да реализираме конкурси и да спазваме правила, които сами си задаваме\", посочи още Илчев.", "date": "2019.01.03", "title": "Румен Петков: Напрежението в региона рязко ескалира "}
{"url": "http://www.cross.bg/pozhar-pernik-shest-1592989.html", "text": "/КРОСС/ Пожар изпепели няколко автомобила тази нощ. Това се е случило в Перник.Сигнал за палежа е подаден малко преди 3 часа през нощта. Пламъците са тръгнали от два джипа, паркирани на различни места, които по информация на Нова са на един и същи собственик - бивш полицай. Заради вятъра обаче за минути огънят обхваща и съседните автомобили. Така засегнатите коли са шест, като пет са напълно изпепелени. Образувано е досъдебно производство. Извършителите св издирват. ", "date": "2019.01.03", "title": "Пожар изпепели шест автомобила в Перник"}
{"url": "http://www.cross.bg/al-ahmad-filma-dzhoyzef-1593000.html", "text": "/КРОСС/ Игралният късометражен филм \"Мотиви\" на младия български режисьор Джоузеф Ал-Ахмад взе голямата награда за \"Най-добър късометражен филм\" на кинофестивала в Лос Анджелис (Los Angeles Film Awards), както и приза \"Почетен режисьор\", . Наградите бяха огласени на 2 януари. Миналият месец лентата взе и три номинации и награда за \"Най-добра филмова музика\" на филмовия фестивал \"Призма\" в Рим.  Криминална драма \"Мотиви\" на младия режисьор Джоузеф Ал-Ахмад е продукция на най-стария филмов университет в света - ВГИК в Москва, където авторът на филма се обучава като редовен студент в 4-и курс.В главната роля на филма е звездата на руското кино Михаил Богдасаров. Сценарист е Роман Бобильов, cъсценаристи са Джоузеф Ал-Ахмад и Виолета Георгиева, също от България. Музиката на филма, която спечели голямата награда на фестивала в Рим, е дело на композиторите Николай Бабухин и Даниел Цовин (руснак от български произход).Семейна сага, попечителство, стари сметки в бизнеса и един куп възли за развързване поднася на зрителя късометражната криминална драма \"Мотиви\", която се очаква да се появи и на българските фестивални екрани. Действието се развива в Москва. Виден руски бизнесмен е бил посетен в дома си от свой колега, а малко след това е намерен застрелян в колата си в подземен гараж. Заплетеният сценарий вкарва зрителя в лабиринта на търсене на извършителя и най-вече на мотивите, подбудили го да извърши това престъпление.Лентата получи отзвук в Съединените Американски Щати. \"Изключително добре направен филм във всички аспекти на киноизкуството\", пише в своята публична рецензия Рой Зафрани, председател на журито на Los Angeles Film Awards, САЩ.\"Режисьорът Джоузеф Ал-Ахмад умело променя енергията във всяка една сцена, перфектно контролирайки цялостното настроение в течение на филма. Резултатът е една вълнуваща история, пълна с неочаквани обрати и непредотвратими конфликти. Зрителят се опитва да разгадае мотивите на всички персонажи, и какви са причините зад действията им\", отбелязва Рой Зафрани.За БТА режисьорът Джоузеф Ал-Ахмад заяви, че е удовлетворен от резултата. \"Благодарен съм на моя университет ВГИК за подкрепата, която ми бе предоставена. Работих с изключителни млади актьори, които тепърва ще покажат на световното кино на какво са способни. За мен бе чест главната роля във филма да изиграе Михаил Богдасаров\", отбеляза той. \"Най-вече съм благодарен на моя снимачен екип, който работеше усърдно, доказвайки, че истинската любов и себеотдаване в една идея може да предизвика високо ниво на ентусиазъм и резултатност.Снимачният колектив бие рекорди по своята интернационалност. Във филма работиха руснаци, американци, украинци, българи, евреи, испанци и други националности, което е доказателство, че за изкуството няма граници\", каза младият творец. Той изрази надежда филмът да бъде показан и на различни фестивали в България.Джоузеф Ал-Ахмад е роден в София. Завършил е Националната гимназията за приложни изкуства \"Св. Лука\" в столицата, след което е приет в Университета за филмово изкуство в Москва - ВГИК, който тази година навършва 100 години. Има седем самостоятелни изложби като художник, а като режисьор - три късометражни документални филма. \"Мотиви\" е първата игрална лента на автора\n\t\t\t\t\t", "date": "2019.01.03", "title": "Филмът \"Мотиви\" на българския режисьор Джоузеф Ал-Ахмад с голяма награда в Лос Анджелис (видео)"}
{"url": "http://www.cross.bg/dvigatel-suzdavaneto-eksperimenti-1592976.html", "text": "/КРОСС/ Учени от Института по ядрена физика на сибирското подразделение на Руската академия на науките започват серия от експерименти по последната инсталация за контролиране на термоядрената плазма с параметри, подходящи за създаване на ракетни двигатели, каза пред репортери заместник-директорът на организацията Александър Иванов.Първите експерименти вече потвърдиха тази възможност, отбеляза той. В края на 2018 г. институтът стартира уникална научна инсталация СМОЛА (Спирален магнитен открит капан), която приближава Русия към създаването на термоядрен реактор. Това е плазмен капан, който ще позволи да се тества фундаментално нова концепция за подобрено ограничаване на термоядрената плазма в линейни магнитни системи. Инсталацията е насочена към решаване на няколко проблема, включително създаването на прототип на двигател за космически кораби.През октомври от холдинга „Енергомаш\" съобщиха, че планират създаването на макет за безелектроден плазмен ракетепн двигател с голяма мощност и стенд за неговите изпитания. „първите експерименти показаха, че ефектът е налице. И космическият двигател работи, и средствата за намаляване загубите на плазма също. Готвим се за изпитания на новото оборудване през януари 2019 г., което трябва напълно да демонстрира възможностите\", каза Иванов. ", "date": "2019.01.03", "title": "В Сибир започват опити за създаване на плазмен двигател"}
{"url": "http://www.cross.bg/shofyorite-vinetki-terminali-1592978.html", "text": "/КРОСС/ Появиха се нови неволи за шофьорите с новата система за електронни винетки. Проверка на bTV установи, че са единици граничните пунктове са оборудвани с работещи терминали.На входа от Сърбия за България на „Калотина\" се оказва, че всички влизащи в страната ни на практика няма как да пътуват законно - и сънародници, и чужденци. Винетки масово се търсят по крайпътните бензиностанции. Там обаче терминали за самообслужване няма.В една от бензиностанциите казаха, че при тях машина за електронни винетки трябва да има, но още не е пристигнала. Служителите на бензиностанциите насочват шофьорите към сайта bgtoll.bg, но и той не работи.Подобен смут цари и на другите входни пунктове - например на „Дунав мост\".Чужденците, които влизат у нас, масово не знаят, че има проблем със системата за таксуване. От пътната агенция казаха за bTV, че устройства за купуване на виртуални стикери на граничен пункт „Дунав мост\" ще бъдат доставени до края на седмицата.По информация на bTV на „Капитан Андреево\" вече има работещ терминал за винетки. На „Лесово\" също има, но не е свързан, а на „Малко Търново\" още не е доставен. ", "date": "2019.01.03", "title": "Нови неволи за шофьорите: Няма откъде да купят е-винетки на влизане в България"}
{"url": "http://www.cross.bg/obshtinite-sreshtne-borisov-1592977.html", "text": "/КРОСС/ Министър-председателят Бойко Борисов ще се срещне на 4 януари с представители на Националното сдружение на общините, съобщиха от Министерския съвет. На срещата ще бъде обсъден механизъм за освобождаване от винентна такса на определени участъци от пътната мрежа.", "date": "2019.01.03", "title": "Премиерът Борисов ще се срещне с общините заради винетните такси "}
{"url": "http://www.cross.bg/karakachanov-subranie-narodnoto-1592979.html", "text": "/КРОСС/ „Това, което трябва до се случи на 9 януари е да мине докладът, който съм пратил в министерски съвет, да бъде разгледан и ако правителството подкрепи констатациите, народното събрание да даде мандат на правителството да преговаря. Лично аз смятам, че цената на изтребителите трябва да бъде намалена и въпросите, на които САЩ не са отговорили с аргумента, че е  класифицирана информация, следва да получим ясен отговор на тези въпроси\", посочи министърът на отбраната Красимир Каракачанов.Тогава според него следва да се направи предложение, ако офертата отговаря на нашите интереси, да има предложение за подписване на договор и ратификацията му в народното събрание. Според Каракачанов, ако не се отговори на условията, имаме право да преговаряме след това и със следващата държава, чиято оферта важи 12 месеца.На въпроса дали не е  проблематично да се пипа фиксираната цена за самолетите в проекта за инвестиционен разход, защото тогава и други компании, които предлагат например „Юрофайтър\" и „Рафал\" биха могли да влязат във финансовата рамка, Каракачанов обяви, че под пипане разбира цената да се свали надолу. Той обясни, че като мине процедурата през народното събрание, е предложил процедурата по преговори да се води от четирима министри  - на финансите, икономиката, военния и външния министър. „На много от въпросите с техническите параметри не са подадени отговори,  с аргумента, че решението се взима от конгреса на САЩ и поради факта, че информация се подава след започване на преговори\", така министърът аргументира предложението да се започнат преговори за превъоръжаване с Ф16 от САЩ.Поне 5-6 важни въпроси са без отговор до момента, уточни той. Дали парламента ще подкрепи предложението му, ще стане ясно след края на депутатската ваканция, допълни Каракачанов.  Министърът очаква да има консенсус по въпроса за самолетите и да се направи най-добрият избор за бойната авиация, като става дума не само за мисията по така наречения Air Policing (охрана на въздущните граници на НАТО), но и за най-лошия вариант бойни действия. ", "date": "2019.01.03", "title": "Четирима министри да преговарят за самолетите, иска Каракачанов"}
{"url": "http://www.cross.bg/knigi-novi-bibliotekite-1592980.html", "text": "/КРОСС/ Инициатива събира нови книги, които ще бъдат дарени на библиотеките в страната. Целта била броят им да бъде 2019, но събраните книги са двойно повече.Александър Спатов - писател и инициатор на кампанията, подрежда поредния кашон с дарени заглавия. Отправя предизвикателството  \"Да съберем заедно 2019 книги\" за българските библиотеки\" преди  около месец.\"Има нужда навсякъде  от нови  книги, защото в крайна сметка нали как  да зарибиш човек по четенето, ако не  е изкушен от него\", казва той.Бюджетът на библиотеките не е достатъчен за нови книги, а държавата отделя все по-малко средства.Може би най-силно ми направи впечатление едно училище, където казаха \"ние нови книги не сме получавали от 10 години\", отбелязва Александър Спатов.Мисията е изпълнена само  за 20 дни. А събраните книги са повече от 5000. Част от  заглавията вече са при новите си собственици.Библиотеката в село Труд получи  около 50 нови книги.\"Читалището по принцип няма бюджет за нова литература, трудно се справяме. Просто  разчитаме на голяма част на дарения\", споделя Светла Божилова, библиотекар   в селото.Книгите са дълго чакани и от най-малките читатели.  \"Много обичам да чета исторически енциклопедии, също много харесвам и за пиратите\", споделя малкият Алекс.Кампанията продължава до края на месеца. ", "date": "2019.01.03", "title": "Инициатива събира нови книги за библиотеките в страната"}
{"url": "http://www.cross.bg/smurt-pyasuk-trump-1592981.html", "text": "/КРОСС/ Президентът на Съединените щати Доналд Тръмп отказа да даде конкретен срок за изтеглянето на американските военни от Сирия.Държавният глава заяви, че процесът ще отнеме \"известно време\", но няма как да се прогнозира колко точно. Той добави, че иска да защити кюрдските бойци, сражаващи се срещу групировката \"Ислямска държава\".Тръмп също така използва думите \"пясък и смърт\", за да опише ситуацията в СирияСирия беше изгубена преди много време. Освен това, нека не забравяме за каква страна става въпрос - говорим за пясък и смърт. Не говорим за големи богатства, а за пясък и смърт. ", "date": "2019.01.03", "title": "Тръмп забавя изтеглянето на американските военни от Сирия "}
{"url": "http://www.cross.bg/afganistan-beshe-misiya-1592982.html", "text": "/КРОСС/ 36 -ият български военен контингент в Афганистан официално завърши мисията си и беше посрещнат тържествено. На церемонията в Плевен присъстват военният министър и началника на отбраната.Ще се промени ли форматът на българското участие в централно азиатската държава, след като САЩ планират да изтеглят половината от военнослужещите си?България участва в Афганистан с 160 души които охраняват летището в южния град Кандахар и изпълняват инструкторски задачи за местните сили за сигурност.НАТО продължава ангажимента си към тренировъчната мисия \"Решителна подкрепа\", в която беше преобразувана най- дългата бойна мисия на алианса от 2002 г. до 2015 г.Предстои да се обсъди как изтеглянето на близо 7 000 американски военни ще се отрази на останалите нации, които поддържат военно присъствие от 16  000 инструктори.Към момента остават заплахата от ракетни атаки към летището в Кандахар, което се охранява от българите, посочи старши националният представител на 36-ия контингент Веселин Василев. ", "date": "2019.01.03", "title": "Тържествено посрещнаха контингента ни от Афганистан "}
{"url": "http://www.cross.bg/hashogi-ybiiistvoto-pres-1592985.html", "text": "/КРОСС/ Саудитският главен прокурор поиска смъртни присъди за петима от 11-те обвиняеми за убийството на Джамал Хашоги, предаде Франс прес. Заподозрените за убийството на саудитския журналист се явиха на първото съдебно заседание по случая, предадоха световните агенции. Имената на 11-те подсъдими не се съобщават, допълва Асошиейтед прес. Джамал Хашоги беше убит в саудитското консулство в Истанбул на 2 октомври миналата година.Турски медии публикуваха снимки на хора от антуража на саудитския престолонаследник принц Мохамед бин Салман в саудитското консулство в Истанбул преди убийството на Хашоги. Тялото на журналиста не беше открито. Смята се, че то е било разчленено.Саудитски прокурори са изпратили искане до Турция за предоставяне на доказателства, които Анкара е събрала по случая, допълва Асошиейтед прес. Към този момент от турска страна няма отговор. ", "date": "2019.01.03", "title": "Пет смъртни присъди поиска прокуратурата в Саудитска Арабия за убийството на Хашоги "}
{"url": "http://www.cross.bg/arestyvaha-muzh-tormozil-maiika-si-i-napadnal-politzai-v-debeletz-1592986.html", "text": "/КРОСС/ 37-годишен мъж е задържан в полицейския арест за хулиганство. На 2 януари, следобед 67-годишна жена от Дебелец е потърсила съдействие от полицията. Тя обяснила, че 37-годшният й син се държи агресивно и е изпочупил мебелировката в жилището им. На адреса незабавно е бил изпратен полицейски екип, който е установил мъжът във мидимо нетрезво състояние.Агресивното си поведение той прехвърлил и към униформените. Отправял заплахи, опитал да удари един от тях и да ритне друг. Мъжът е задържан с полицейска мярка до 24 часа. ", "date": "2019.01.03", "title": "Арестуваха мъж, тормозил майка си и нападнал полицаи в Дебелец "}
{"url": "http://www.cross.bg/ypravlenie-nelegalen-chasa-1592987.html", "text": "/КРОСС/ Нелегален оръжеен склад са открили полицаи от Районното управление в Ардино в частен дом в село Жълтуша, съобщиха от пресцентъра на Областната дирекция на МВР в Кърджали.Малко след 15 часа служители на реда проверили 19-годишен местен жител и намерили у него пет пакетчета суха листна маса, която при извършен тест реагирала на марихуана. При претърсване в жилището, обитавано от младежа, били открити четири броя късо огнестрелно оръжие и 1581 броя боеприпаси от различен калибър.Дрогата и оръжията са иззети и са на съхранение в полицейското управление, а притежателят им е задържан за срок до 24 часа. Образувано е бързо производство по чл. 354 а, ал. 3, т.1 от Наказателния кодекс за незаконно притежаване на наркотично вещество. Работата продължават група \"Криминална полиция\" в управлението и разследващ полицай.", "date": "2019.01.03", "title": "Нелегален арсенал и наркотици откриха у 19-годишен младеж "}
{"url": "http://www.cross.bg/politziyata-bali-bulgari-1592972.html", "text": "/КРОСС/ Полицията е задържала четирима българи за предполагаемото им участие в скимирането на банкови карти на няколко банкомата в столицата на остров Бали - Денпасар, съобщи \"The Jakarta Post\".Говорителят на полицията в Бали Хенгки Виджаджа заяви, че заподозрените с инициали KDY, VRG, VKN и VVC, са били арестувани след интензивна координация между полицията и банките в Денпасар в резултат на увеличаване на броя на скимираните банкомати.Той допълни, че разследването е започнало, когато е било намерено подозрително устройство на банкомат на държавна банка BNI в ресторант The Shining Jewel, разположен в курортния комплекс Санур, близо до Денпасар. След това полицията е открила камера, прикрепена в капака на клавиатурата, а самата камера за видеонаблюдение е била унищожена.На 21 декември полицаите са задържали двама българи с инициали KDY и VRG, които са дошли на мястото, за да сменят капака на клавиатурата. След това полицията е арестувала и другите двама заподозрени в наета от тях къща, като са конфискували лаптоп с данни, свързани с престъплението.Хенгки Виджаджа допълни, че заподозрените са откраднали пари от банкомати, като са записвали хората, които са въвеждали техните ПИН кодове посредством поставени камери в капака на клавиатурата. Той обаче не споменава за размера на откраднатите по този начини пари.\"Заподозрените ще бъдат обвинени по силата на Закона за електронната информация и сделките\", посочи говорителят на полицията в Бали. ", "date": "2019.01.03", "title": "Арестуваха в Бали четирима  българи, източнали банкови карти"}
{"url": "http://www.cross.bg/nimh-vulchev-instityta-1592966.html", "text": "/КРОСС/ Националният институт по метеорология и хидрология /НИМХ/ има възможност за пълноценно функциониране, няма разлика между дейността му от 31 декември 2018 година и 1 януари 2019 година. Продължава целият обем от функции и дейност на института с всички необходими средства и имущества за това. Това каза министърът на образованието и науката Красимир Вълчев пред журналисти по време на посещението му в НИМХ.От 1 януари 2019 г. НИМХ излезе от структурата на Българската академия на науките и се преобразува в Национален институт по метеорология и хидрология като юридическо лице, чийто ръководител е разпоредител с бюджет по бюджета на Министерството на образованието и науката.Останаха неизяснени въпроси около няколко имота или по-скоро части от имоти, по които трябва да се уточним, каза министър Вълчев в отговор на въпрос дали са останали неясноти между БАН и НИМХ. Тези имоти досега не са се ползвали пълноценно нито от БАН, нито от НИМХ. Министърът изрази убеденост, че следващата седмица ще се намери решение по това.\"Има заведено дело за една сграда, за която трябва да се уточни как ще се ползва, от кого, дали ще се раздели, като това е единственият неизяснен въпрос, тъй като тя беше определена и за седалище на новосъздадения институт към БАН\", каза Вълчев в отговор на въпрос. Той апелира и към двете страни да продължат взаимната работа, която по думите на министъра е необходима както за НИМХ, така и за БАН.Създадена е междуведомствена работна група с представители на НИМХ и БАН, която трябва да уточни спорните въпроси.Министър Вълчев уточни, че НИМХ остава научна организация, той ще осъществява и научна дейност, въпреки че основната му дейност е хидро-метеорологичното обслужване и постоянните наблюдения. За да се осъществява основната му дейност, е необходима и научна, затова ние запазихме статутът му на научна организация, каза Вълчев.Дванадесет от общо над 700 са хората от НИМХ, които са останали в структурата към БАН.Министърът припомни, че НИМХ има близо 130-годишна история, обслужва над 7 сектора и Националната ни хидрометеорологична служба, която е в рамките на НИМХ, е една от 16-те базови станции за Европа и Азия, която участва в международния обмен. По думите му твърденията, че не ни е нужна национална служба заради приложенията на телефоните, с които можем да следим прогнозата на времето, са неверни, защото международната информация е на база на информациите на националните служби.Красимир Вълчев подчерта, че НИМХ има денонощни наблюдения и това предполага за института да бъде осигурено финансиране от страна на държавата за тази дейност. Министърът допълни, че има по-добро финансиране с бюджета за тази година и се надява това да се почувства от работещите в НИМХ. Пред института има потребности и за подобряване на оборудването и материалната база, като с увеличаването на средствата- в този и следващите бюджети, се надявам да намерим начин да обезпечим тези нужди, каза още Красимир Вълчев.Директорът на НИМХ проф. Пламен Нинов поздрави работещите в института с първото събиране извън структурата на БАН. По думите му това е било трудна борба, завършила с успех. Пред журналисти Нинов каза, че има решение на административния съд за спиране на процедурата по създаване на институт към БАН. Такова юридическо лице към днешна дата няма, каза той. Нинов допълни, че НИМХ има готовност да работи с другите институти на БАН, проблем досега е имало само с ръководството на БАН.Нинов и бившият директор на НИМХ проф. Христомир Брънзов посочиха, че Общото събрание на БАН е решило да раздели института, за да отдели имоти и да ги предостави на новото звено към БАН. От БАН искат една двуетажна сграда за седем души, които ще работят в София. От НИМХ в момента в сградата работят над 30 души.", "date": "2019.01.03", "title": "НИМХ продължава да функционира с целия обем от дейности"}
{"url": "http://www.cross.bg/ylitzi-obshtina-stolichna-1592969.html", "text": "/КРОСС/ Във връзка с валежите от сняг в южните и източни райони на Столична община тази нощ са извършени обработки със смеси срещу заледяване.Обработени са улици и булеварди, по които се движи обществения транспорт, общински пътища и основни улици в районите Панчарево, Витоша, Студентски, кв. „Горна баня\", „Триадица\".В момента продължава работа по вътрешноквартални улици в район „Витоша\". Обработени са и участъци от Южната дъга на Околовръстен път. На терен са над 130 снегопочистващи машини.Опесъчаване е извършено на планинските пътища във Витоша Драгалевци - Алеко и Бояна - Златни мостове.Градският транспорт се движи навсякъде по обичайните си маршрути.Прогнозата за времето е за усилване на вятъра, снеговалеж и понижение на температурите. От Столичната община напомнят на шофьорите да използват автомобилите си оборудвани за движение при зимни условия.В кризисните центрове на Столична община са потърсили подслон 140 души, останали без дом. В тях те получават храна и възможност да пренощуват. ", "date": "2019.01.03", "title": "130 снегорина са на терен в София "}
{"url": "http://www.cross.bg/godina-kardashiyan-dete-1592960.html", "text": "/КРОСС/ Телевизионната риалити звезда Ким Кардашиян и съпругът й - рапърът Кание Уест, очакват четвъртото си дете през май 2019 година, което също ще бъде износено от сурогатна майка, както третата им дъщеря - Чикаго, предаде Ройтерс. Ким Кардашиян се насочи към сурогатната бременност, тъй като докторите я предупредиха за сериозен риск за здравето, след раждането на първите й две деца - Норт през 2013 година и Сейнт - през 2015 година.Нейният съпруг се бори с биполярно разстройство през изминалата година. След серия от странни изяви в Туитър, той се срещна с американския президент Доналд Тръмп, чийто привърженик е. След това каза, че повече няма да се занимава с политика, но посрещна Нова година със серия от туитове, в подкрепа на президента.", "date": "2019.01.03", "title": "Ким Кардашиян и Кание Уест чакат четвърто дете"}
{"url": "http://www.cross.bg/nyama-samo-razdeleni-1592963.html", "text": "/КРОСС/ Изпитите за кандидат-гимназистите след седми клас вече няма да бъдат разделени на два модула. Това съобщи в четвъртък министърът на образованието Красимир Вълчев.Продължителността на препитването остава същата - 150 минути. Съдържанието също няма да се променя. За децата със специални образователни потребности ще бъдат дадени допълнителни 90 минути.Досега изпитите бяха разделени на модули, като само първият от тях беше задължителен. Вторият трябваше да решават само желаещите да кандидатстват в профилирани или професионални гимназии. Министър Вълчев обясни, че на практика всички учениците имат точно такава цел, което обезсмисля съществуването на двете части на изпита.„При формирането на крайната оценка няма да има промени\", каза още просветният министър. ", "date": "2019.01.03", "title": " Отпада разделянето на модули на изпитите след 7 клас"}
{"url": "http://www.cross.bg/pozitzii-myasto-indeksa-1592965.html", "text": "/КРОСС/ Българската търговско-промишлена палата (БТПП) извърши ежегоден преглед на позицията на България в световните класации. Базирайки се на докладите през 2018 година на международни престижни институции, страната ни показва стабилни позиции по отношение на икономическата свобода, просперитета и конкурентоспособността, съобщиха от палатата.България запазва позициите си в \"Индекса на икономическата свобода\" на Фондация \"Херитидж\" и списание \"Уолстрийт джърнъл\" и повишава мястото си с две позиции до 46-то в индекса на \"Икономическа свобода по света\" на канадския институт \"Фрейзър\".Положителни са тенденциите в \"Индекса за готовност за е-правителство\" и в \"Индекса на човешко развитие\" на ООН, при които имаме ръст с пет позиции, съответно от 52-ро място през 2016 г. до 47-мо място през 2018 г. и от 56-то място до 51-во през 2018 г. Лондонският институт Легатум е оценил просперитета на страната с 4 позиции нагоре сред 149 страни, достигайки 47-мо място.С 22 места по-нагоре се изкачва България по отношение на \"Индекса на право на собственост\" на Property Rights Alliance, изкачвайки се до 63-то място при 85-то през 2017, като подобряваме и позицията си спрямо 2016 г., когато страната е била класирана на 66 място. В \"Индекса на логистичните услуги\" на Световната банка се изкачваме с 20 позиции, достигайки 52-ро място. Центърът за екологично право и политика на Йейл е повишил с 3 позиции екологичното представяне на страната ни, посочват от БТПП.В изданието за 2019 г. на Световната банка за правене на бизнес падаме с 9 позиции надолу, до 59-то място при 50-то през предходната година, като в същото време Китай, която в класацията през 2018 г. е с 28 позиции зад страната ни, повишава своето място с 32 позиции и достига до 46-то място. В класацията за най-добри страни за бизнес на списание \"Форбс\" също отбелязваме спад с 12 позиции до 46-то място.Страната ни има слаб успех с 2 места нагоре в \"Индекса на световна цифрова конкурентоспособност\", достигайки 43-та позиция. В него основните индикатори са знания, технологии и бъдеща готовност. Именно това са областите, в които бизнесът и държавата трябва да насочат своите усилия за постигане на по-голям напредък, защото България все още върви с бавни темпове по отношение на дигитализацията и имплементирането на Индустрия 4.0 в предприятията, изтъкват от Българската търговско-промишлена палата.", "date": "2019.01.03", "title": "България е със стабилни позиции по икономическа свобода, просперитет и конкурентоспособност"}
{"url": "http://www.cross.bg/godina-detza-vuzrast-1592967.html", "text": "/КРОСС/ Заради неработещият регистър на ражданията никой в държавата, включително министерството на здравеопазването, все още не знае колко деца са се родили у нас през изминалата година.Проучване на bTV показва, че има спад в раждаемостта и в трите най-големи софийски АГ болници през 2018 година в сравнение с 2017 г.  С над 8% по-малко деца са се родили в  най-голямата АГ болница в столицата „Майчин дом\".В другите столични болници и в страната като цяло резултатите са приблизително същите. „Възрастовата група над 35 години. Относителният дял на ражданията в тази възраст нараства. Раждания до 18 годишна възраст - втора група. Относителният дял на ражданията в тази група нараства.  И трето относителния дял на ражданията между 18 и 35 годишна възраст намалява. А всъщност това е най-хубавата възраст за раждане\", обяснява д-р Анатолий Дуковски от АГ „Майчин дом\".По думите му практически това структурно различие не е добро. Излиза, че раждат по-възрастните жени и тези в пуберитетна възраст, деца на по 16 -17 години.Заради неработещият регистър изискваме данни от здравната каса за броя на платените пътеки за раждане през 2018 г. От данните на касата става ясно, че за периода от януари до началото на декември в България са платени над 53 хиляди раждания, на фона на над 58 хиляди за предходната година.  Или спад от почти 8% спрямо 2017-та. Ражданията извън платените от касата са по-скоро изключение.Наличните вече данни подсказват,  че 60 хиляди бебета ще е трудно достижима бройка за 2018-та.  При около 110 хиляди починали.На година в България се раждат толкова деца, колкото да  напълнят 5 пъти капацитета на зала арена Армеец. За една година умират хора, колкото 9 пъти капацитета на тази зала. Така всяка година населението намалява 4 пъти колкото капацитета на тази спортна зала.Д-р Дуков от „Майчин дом\" смята, че по-притеснително от спада на раждаемостта е увеличаващият се брой на деца, които раждат деца, дори в София.Официалните данни за броя на родените у нас ще са известни чак през април. ", "date": "2019.01.03", "title": "8% срив на раждаемостта в България за 1 година"}
{"url": "http://www.cross.bg/bulgariya-dimitrova-godishno-1592968.html", "text": "/КРОСС/ Населението на България намалява с 50 000 души годишно, а 110 000 души умират годишно, посочи в  предаването „Тази сутрин\" по bTV доц. Елица Димитрова, демограф към Института за изследването към БАН.„Трябва да измине годината, за да може добавят данните в НСИ и след това да се добавят и децата, родени в чужбина. Така че е въпрос на техническо време, което е необходимо, за да може да се обработят тези данни\", коментира доц. Елица Димитрова по повод това, че регистърът на ражданията не работи. Тя добави, че средно годишно с около 1 000 са по-малко са децата, които се раждат у нас.Елица Димитрова отбеляза, че в България съжителстват различни модели на възпроизводство. Според нея България е една от страните в Европа с най-високите показатели за тийнейджърска раждаемост. Тя добави, че през 2017 г. около 3 000 са децата, родени от майки под 18 г. Според нея се увеличава делът на майките над 40 г. Димитрова припомни, че от 90-те години в България има процес по отлагане на второто раждане.Големият въпрос е кога й се ражда на българката при какви условия и къде. Много млади хора избират избират съвсем целенасочено да отидат да живеят в чужбина и да родят там, както и да отложат. Сред характеристиките общества, към които ние очевидно се числим според тези развития, са да родиш дете тогава, когато можеш да се грижиш за него, то да е материално осигурено и да си постигнал определен икономически и професионален статус\", каза социалният антрополог Харалан Александров.Според него това е добра новина, но ако продължава със същия темп, това ще изкриви в дългосрочен план структурата на населението в България.Харалан Александров е на мнение, че в държавата трябва да има социални и икономически местни политики, с които да бъде стимулирано раждането. ", "date": "2019.01.03", "title": "Експерт на БАН: Топим се с 50 000 души годишно"}
{"url": "http://www.cross.bg/zhertvite-katastrofa-daniya-1592964.html", "text": "/КРОСС/ Броят на жертвите от железопътната катастрофа в Дания нарасна от 6 на 8, съобщи днес датската полиция, цитирана от Ройтерс. Ранените са около 15 души.Загиналите са пет жени и трима мъже. Катастрофата стана на 18-километров пътен и железопътен мост, свързващ двата най-големи датски острова. Телата на жертвите все още не са идентифицирани, каза полицейският говорител.Причините за трагедията все още не са съвсем ясни. Предполага се, че пътническият влак се е ударил в товар, изпаднал от товарен влак при разминаването им на моста. Това е най-тежката ж.п. катастрофа в страната от повече от 30 години.", "date": "2019.01.03", "title": "Осем са вече жертвите от железопътната катастрофа в Дания"}
{"url": "http://www.cross.bg/grigor-vtoriya-pokaza-1592970.html", "text": "/КРОСС/ Григор Димитров загуби с 5:7, 5:7 четвъртфиналния си мач с Кей Нишикори на турнира в Бризбън и записа първо поражение през 2019-а година.То обаче не е най-лошата новина. Неприятното бе, че българинът показа добре познатите слабости от миналата година, а японецът, който показа обичайното си добро ниво, се възползва от тях.Двойни грешки, липса на първи сервис, пропиляване на голям аванс - все неща, които се надявахме да не виждаме често през 2019-а. Те днес обаче бяха в наличност, особено във втория сет.Григор загуби и първия, който бе много по-равностоен и решен едва с първите точки за пробив при 5:5, от които се възползва световният №9. Преди това българинът показа много добри неща, особено подобрения си бекхенд. Последваха обаче сгрешени лесни удари на мрежата. Показателите бяха изравнени, но добрата успеваемост на Нишикори на мрежата и точките му на втория сервис на Григор решиха нещата.Втората част започна перфектно за българина, както често се случваше и през 2018-а. Взе заслужен пробив и поведе с 4:1. След това обаче всичко пропадна...Бекхендът му проработи във втория сет и срещата бе красива от неутрална гледна точка, но пробивът бе върнат, а сервирането на японеца бе твърде добро за съперника. Две двойни грешки на българина при 5:5 решиха нещата. ", "date": "2019.01.03", "title": "Първа загуба и отпадане на Григор от Бризбейн"}
{"url": "http://www.cross.bg/snegovalezhi-putna-politziya-1593002.html", "text": "/КРОСС/ Около 1200 души и над 300 машини в момента са на терен и обработват превантивно настилките на републиканските пътища предвид очакваните снеговалежи и понижението на температурите, съобщи на брифинг инж. Михаил Рашков, директор на дирекция „Поддържане на пътната инфраструктура\" и ръковидител на Междуведомствения щаб за зимната обстановка, в които участват представители на Агенция „Пътна инфраструктура\", „Пътна полиция\", ИА „Автомобилна администрация\" и др. Прогнозата на метеоролозите е за снеговалежи в Южна България. Утре за област Бургас е определен оранжев код и са възможни поледици. Областните пътни управления и снегопочистващите фирми работят на 24-часов режим и са в готовност, заяви инж. Рашков. Инспектор Илия Георгиев от „Пътна полиция\" подчерта, че при влошаване на времето има готовност да се спира движението на превозните средства над 12 тона, за да се извърши качествено снегопочистване на пътното платно. Той апелира шофьорите, тръгвайки да не забравят, че се пътува при зимни условия и да са добре подготвени - с изправни технически автомобили, с подходящи гуми и достатъчно гориво, да карат със съобразена скорост и повишено внимание, като спазват дистанция. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg и по всяко време от денонощието на тел. 0700 130 20 в АПИ.  ", "date": "2019.01.03", "title": "АПИ: Пътните настилки се обработват превантивно във връзка с очакваните снеговалежи "}
{"url": "http://www.cross.bg/posetiteli-miliona-myzeya-1592997.html", "text": "/КРОСС/ Повече от 10 милиона души са посетили музея „Лувър\" във френската столица Париж, съобщава France 24.Според директора Жан-Люк Мартинес това се случва за първи път в историята на музея.Така „Лувър\" подобрява собствения си рекорд за най-посещаван музей в света - 9,3 милиона посетители през 2013 година. ", "date": "2019.01.03", "title": "„Лувър“-ът с рекорден брой посетители през 2018 "}
{"url": "http://www.cross.bg/godina-vyshev-svetoslav-1592961.html", "text": "/КРОСС/ Повече от година след извършен грабеж, МВР обяви за издирване 45-годишния Светослав Вушев.От ведомството съобщават, че престъплението е извършено на 21 декември 2017 година в София. Всички, които имат информация за Вушев, могат да се обадят на тел. 112, 02/98 24 160, 02/866 22 27 или в най-близкото районно управление на МВР при гарантирана анонимност.От полицията предупреждават, че е възможно Светослав Вушев да е въоръжен.", "date": "2019.01.03", "title": "МВР издирва заподозрян за извършен грабеж преди повече от година "}
{"url": "http://www.cross.bg/stantziya-ryse-elektrozahranvane-1592962.html", "text": "/КРОСС/ В края на декември 2018 година към електроразпределителната мрежа на ЕРП Север в района на град Русе беше включена новата възлова станция Изток. Проектът за нейното изграждане е част от инвестиционната програма на дружеството за изминалата година, а стойността му възлиза на 400 000 лева. Фактическата подготовка за присъединяването й към мрежата стартира на 27 септември 2018 г., когато беше доставена бетоновата конструкция и оборудването на съоръжението. Новата възлова станция е разположена в Индустриален парк, гр. Русе и захранва четири въздушни електропровода, които осигуряват електрозахранване на населените места, намиращи се източно от дунавския град (Мартен, Сандрово, Николово и Сливо поле), както и на част от стопанските потребители в Индустриален парк и Източна промишлена зона, гр. Русе.Възлова станция Изток е проектирана и изградена като модулна комплектна разпределителна уредба от съвременен тип. Проектът е реализиран така, че да осигури сигурно и самостоятелно електрозахранване на електропроводите, присъединени към нея, като всички входове и изходи са оборудвани с цифрови релейни защити. Така, освен че ще ограничи рисковете от прекъсване на електрозахранването, съвременното оборудване във възловата станция ще даде възможност за селективно изключване на отделни участъци от електропроводи с регистрирани аварии, което от своя страна ще намали значително броя клиенти без захранване. В допълнение новото съоръжение е оборудвано с автоматизирана система за дистанционно управление. Този начин на управление намалява времето за реакция при аварии, поради факта, че манипулациите се извършват централизирано от диспечерските центрове на ЕРП Север и не се губи време, за да достигне авариен екип до съоръжението. Районът, който захранва новата възлова станция на ЕРП Север, е един от най-динамично развиващите се в област Русе и се наблюдава непрекъснат ръст на броя жители в него. С осъществената от електроразпределителното дружество значителна инвестиция в изграждането и пускането в експлоатация на новото съоръжение ще се повиши сигурността и качеството на електрозахранване на 4 населени места в Русенско с повече от 12 000 жители.  ", "date": "2019.01.03", "title": "Нова станция гарантира по-надеждно електрозахранване в Русенско   "}
{"url": "http://www.cross.bg/dunkova-hotela-staya-1592954.html", "text": "/КРОСС/ Мизерни условия и лошо отношение в хотел в Банско навръх Нова година - от това се оплака певицата Христиана Дънкова в профила си във Facebook. Тя публикува снимки на стаята, в която била настанена след официална покана да участва в новогодишната програма на 31 декември. Участието й урежда импресарио. Срещу хонорар, изпълнителката се съгласява да пее за гостите на един от хотелите край Банско. На 31 декември Дънкова пристига в хотела, но се сблъсква с хладно посрещане. Служителите на рецепцията дори не знаели къде трябва да я настанят. От хотела казват, че при пристигането на певицата вниманието към нея е било занижено заради стотиците гости, настаняващи се по същото време. В крайна сметка Дънкова получава стая с „мръсни чаршафи и фасове по барплота\". Предлагат да й донесат две печки, за да се затопли помещението. Маркетинг-мениджърът на хотела Владимир Проев обясни, че певицата е настанена в търговска стая, която се отдава на гости. Докато й бъде подготвено помещението, на госпожата е дадено сервизно или багажно помещение, където може да си остави багажа, докато камериерките подготвят нейната стая. Повтарям, гостите са с предимство, категоричен е Проев.Певицата разказва, че отказала да се настани в стаята и пожелала да бъде преместена, в противен случай отказва да пее на Нова година.След разговори, ни настаниха в част от апартамент, където имаше други хора, които реално мисля, че не знаеха за нашето пребиваване в този апартамент, разказа Дънкова пред камерата на NOVA.В същото време от хотела твърдят, че Дънкова сама се е объркала и вместо в собствената си стая, влязла в друга, вече заета. Маркетинг-мениджърът показа и мястото, на което певицата е била настанена. А то не прилича на онова, което се вижда на снимките във Facebook профила й.Християна е категорична, че повече няма да стъпи във въпросния хотел нито като турист, нито като изпълнител. От хотела също не възнамеряват да я канят на следващи участия. ", "date": "2019.01.03", "title": "Мизерни условия и лошо отношение в хотел в Банско навръх Нова година"}
{"url": "http://www.cross.bg/kompaniyata-dolara-mlrd-1592948.html", "text": "/КРОСС/ Тежък удар за технологичния гигант Apple. Акциите на компанията поевтиняха с над 7% за часове, а общата й стойност спадна с 55 млрд. долара. Причина за това са занижените очаквания за размера на приходите, които фирмата обяви. В ключово за бизнеса със смартфони, таблети и компютри тримесечие, което включва Черния петък и коледните празници, Apple са отчели приходи от 84 млрд. долара срещу очаквания между 89 и 93 милиарда.Шефът на компанията каза, че забавянето на икономиката на Китай е причина за спада. В резултат китайците купували по-малко от продуктите на компанията, а това е третият им най-голям пазар след САЩ и Европа. ", "date": "2019.01.03", "title": "Удар за Apple: Стойността на компанията спадна с 55 млрд. долара за часове"}
{"url": "http://www.cross.bg/banov-kyltyrata-ministurut-1592953.html", "text": "/КРОСС/ Част от започнатите проекти в Пловдив видимо към момента няма да успеят да се реализират. Това каза в предаването „Тази сутрин\" по bTV министърът на културата Боил Банов. На 12 януари градът официално става Европейска столица на културата.Някои от проектите, с които градът е кандидатствал за титлата, обаче не са изпълнени. Един от тях е емблематичното за града „Кино Космос\", което тъне в разруха. Кметът Иван Тотев оправдава забавянето на ремонта със законови пречки. Ремонтът на площад „Централен\" пък започва едва през месец август и ще продължи и през 2019 г.„По-важното е, че като е започнат площадът, той ще стане. Най-добре би било да е в годината на столица на културата, но най-важното е да се случи и да стане\", коментира Банов.По думите му 20-те милиона, които дава държавата за събитието, са отишли са инфраструктурни проекти.Пловдив притежава естествено очарование, надявам да и културната програма да е богата, отбеляза Банов. Ще има много събития, отзвукът ще бъде сериозен и в България, и по света, убеден е министърът на културата.Предстои ни трета изложба в Лувъра, каза още в разговора Боил Банов. Още по-важното е общ проект, който разработваме много сериозно. Става дума за остров Св. Кирик и Йолита до Созопол, един остров на изкуствата съвместно с Лувъра, който ще съчетае подводната археология и съвременните изкуства, каза министърът.За Царските конюшни съгласувахме проект за временно укрепване на покрива. Разговаряме със столичния кмет Йорданка Фандъкова и премиера Бойко Борисов, тяхното решение ще е в посока център за изкуства, музей, посочи Боил Банов. По-сложното е, че те са смесена собственост, не само държавна, което би улеснило нещата, допълни министърът.Той отбеляза, че в тази година в бюджета на Министерството на културата има 20 милиона лева повече, отделно са отделени повече и по общините.  ", "date": "2019.01.03", "title": "Боил Банов: Част от проектите за Европейска столица на културата в Пловдив явно няма да се реализират "}
{"url": "http://www.cross.bg/avtomobili-nyama-dizelovite-1592955.html", "text": "/КРОСС/ Според руската агенция \"Автостат\", която изследва автомобилния пазар в Източна Европа и България, през последната година са се продавали най-малко чисто нови автомобили - 4 на 100 души.Цветелина Цанева, изпълнителен директор на Асоциацията на вносителите на автомобили коментира в сутрешния блок на БНТ, че засега при тях няма съществена промяна, защото няма механизми, които да ограничават вноса, който реално не е внос, а придобиване в рамките на ЕС, няма някакви сериозни механизми, които да ограничават този внос и всичко се определя от търсенето.България, като страна с най-малки доходи на населението, ще продължава да купува и най-старите автомобили. В средата на миналата година е прието решение за въвеждане на екотакса за товарните автомобили за над 2000 лева на превозно средство. Увеличи се и екотаксата за леки автомобили и това е една допълнителна тежест за българските граждани. До момента няма яснота какво се случва с тези пари и как те спомагат за подобряване качеството на въздуха и околната среда, коментира още Цветелина Цанева. В България се продават предимно дизелови автомобили и те са на възраст между 10 и 12 години. Хората трябва да поискат контрол над парите, събрани от екотакси, коментира Цанева.По данни на членовете на Асоциацията на вносителите на автомобили, над 50% повече са дизеловите автомобили. 80% са дизеловите автомобили, които се предлагат на пазара. ", "date": "2019.01.03", "title": "Западна Европа ограничава дизеловите коли"}
{"url": "http://www.cross.bg/margaritov-horata-nova-1592956.html", "text": "/КРОСС/ Около 500 сигнали и оплаквания са постъпили в Комисията за защита на потребителите (КЗП)  в периода между 22 декември 2018 г. и 1 януари 2019 г., съобщи председателят Димитър Маргаритов в предаването „Плюс-Минус\" по Нова ТВ.„Това означава, че хората са имали предвид нашата институция, когато са срещнали някакви затруднения във връзка с пазаруването\", коментира Маргаритов. Според него обаче на фона на активното присъствие на хората на пазара и извършването на сделки на обща стойност от порядъка на стотици милиони левове в тези дни, наличието на около 500 сигнала не говори за това, че пазарът ни е пълен с нарушения.Председателят на КЗП отбеляза, че част от потребителите са използвали почивните дни, за да отнесат своите проблеми към институцията, но специално по Коледните празници не са били чак толкова активни, тъй като най-вероятно са предпочели да отделят време за по-приятни емоции.„Има сигнали, които пряко касаят пазаруването в празничните дни - несъществуващи намаления, на касата се отбелязва по-висока цена от тази на етикета. Но има и оплаквания, които касаят ситуации, които са се случили доста по-назад във времето\", добави Маргаритов. По думите му хората са се възползвали от почивните дни, за да могат по-спокойно да изложат фактическата обстановка и да формулират своите искания. „Тук говорим най-вече за случаите на рекламация на дефектни стоки, които не са били уважени от търговците или не са получили адекватна реакция\", уточни той.Димитър Маргаритов обясни, че при кампаниите за намаления е некоректно търговецът да обяви отстъпка „до -50%\" например, когато то се отнася само за единични бройки в обекта. „Произнасяли сме се за такъв тип нелоялни търговски практики и санкционираме извършителите им с възможно най-високите глоби, които нашата институция може да налага - до 30 000 лв. при първоначално нарушение, а при повторение в рамките на една година - до 50 000 лв. При забавени доставки на покупки от електронни магазини потребителят следва да отнесе претенцията си към търговеца, дори вината да е на куриера, разясни още председателят на КЗП в студиото на Нова телевизия. „Този търговец е поел ангажимента за доставка на стоката в определен срок. Нека напомним, че той не може да бъде по-дълъг от 30 дни, но може по желание на търговеца да бъда намален, само че тогава той е длъжен да спази този ангажимент\", добави той и посочи, че когато това не се случи, е налице нарушение.  ", "date": "2019.01.03", "title": "КЗП: „При забавени доставки на покупки от интернет отговорността е на електронния магазин”"}
{"url": "http://www.cross.bg/lynata-kosmicheski-strana-1592957.html", "text": "/КРОСС/ Китайски космически апарат е кацнал успешно на обратната страна на Луната, съобщиха китайските държавни медии.Апаратът бе изстрелян на 8 декември миналата година от космодрума \"Сичан\" в югозападен Китай и е кацнал успешно на Луната тази нощ.Първият сигнал от обратната страна на Луната до Земята е изпратен през китайски сателит.Това е една от най-амбициозните китайски космически мисии. Никога досега космически апарат не е кацал на тази страна на Луната, която до голяма степен е слабо позната. ", "date": "2019.01.03", "title": "Китайски космически апарат кацна от тъмната страна на Луната "}
{"url": "http://www.cross.bg/kyltyrata-plovdiv-evropeiska-1592991.html", "text": "/КРОСС/ От 1 януари 2019 г. в продължение на една година Пловдив (България) и Матера (Италия) ще носят званието „Европейска столица на културата\", съобщиха днес от Европейската комисия.Европейският комисар по въпросите на образованието, културата, младежта и спорта Тибор Наврачич заяви:„Програмите за Пловдив и Матера показват как тези градове виждат своето бъдеще и бъдещето на Европа, като същевременно честват своето изключително многовековно наследство. Инициативата „Европейска столица на културата\" обединява хората и акцентира върху ролята на културата за изграждането на европейска идентичност. Двата града ще помогнат да се осигури дългосрочно въздействие на миналогодишната успешна инициатива „Европейска година на културното наследство\" , която показа как културата може да преобрази нашите градове и региони. Желая на Пловдив и Матера много успех през следващата година.\"Пловдив е първият български град, който е избран за „Европейска столица на културата\". С пълна програма под надслов „Заедно\" 2019 година ще донесе нови възможности за региона и международна видимост за града. Над 300 проекта бяха организирани в Пловдив, в южния централен регион на България, както и във Варна, София и Велико Търново, включително фестивали и проекти на местно равнище около теми, свързани с характерните особености на Пловдив, неговата история, културно наследство, както и с предизвикателствата, пред които е изправен градът.Посетителите на града ще могат да избират измежду множество събития - от различни изложби, чрез които могат да се запознаят с кирилицата, до съвместни театрални продукции с други страни от Западните Балкани и ромските и турските общности.Тържествата по откриването ще се проведат от 11 до 13 януари и ще включват редица събития на открито и на закрито - в това число музикално и танцово представление и светлинно шоу вечерта на 12 януари. Комисарят по въпросите на цифровата икономика и цифровото общество Мария Габриел ще присъства на официалната церемония на 12 януари.\n\t\t\t\t\tПрограмата за Матера беше организирана под надслов „Отворено бъдеще\", като в центъра ѝ ще бъдат социалното и културното приобщаване и съвместните иновации. По-важните събития включват „Ars Excavandi\" - съвременен поглед върху историята и културата на подземната архитектура, „Ренесансът: нов прочит\" - пътешествие през артистичното минало на Базиликата и Апулия, и „Поезия на числата\" - изложба, посветена на централната роля на математика в работата на хората на изкуството през вековете.Също така Матера ще организира първото открито представление на операта „Селска чест\" в сътрудничество с театър „ Сан Карло\", както и 27 проекта, разработени с местните творчески общности и с партньори от Европа. Тържествата по откриването ще се проведат на 19 и 20 януари и ще включват участие на 2 000 музиканти от всички села в региона на Базиликата и много други части на Европа. Комисар Наврачич ще присъства на официалната церемония на 19 януари.\n\t\t\t\t\t", "date": "2019.01.03", "title": "ЕК пожела успех на Пловдив и Матера - европейските столици на културата за 2019 "}
{"url": "http://www.cross.bg/otbranata-afganistan-kontingent-1592958.html", "text": "/КРОСС/ Министърът на отбраната Красимир Каракачанов и началникът на отбраната генерал Андрей Боцев ще присъстват на тържествения ритуал по официалното посрещане на 36-ия контингент от мисията на НАТО в Афганистан. Церемонията ще се състои на площад \"Възраждане\" в Плевен. По време на мисията българските военни са изпълнявали задачи, свързани с организирането на наземния трафик на летище Кандахар. Те са участвали и в обучение на военнослужещи от Афганистанската армия.", "date": "2019.01.03", "title": "Посрещаме българкия контингент, който се завръща от мисия в Афганистан "}
{"url": "http://www.cross.bg/pytin-prezident-surbiya-1592959.html", "text": "/КРОСС/ Президентът Владимир Путин е световният лидер, в който гражданите на Сърбия имат най-голямо доверие, според резултатите от новогодишното изследване на \"Политика\" и агенция \"Фактор плюс\", проведено от 17 до 26 декември сред 1 250 респонденти. След Путин, който е получил 57% от гласовете, следват китайският президент Си Цзинпин с 36%, германският канцлер Ангела Меркел с 30% и американският президент Доналд Тръмп с 23% от гласовете.На въпроса по кой път трябва да поеме Сърбия, 36% от участниците в проучването заявяват, че трябва да си сътрудничи със Запада и Изтока, 30%, че трябва да продължи по пътя към ЕС, 21% са за обръщане към Русия, докато 10% са за политика на неутралитет и разчитане на собствените си сили. ", "date": "2019.01.03", "title": "Сърбите имат най-голямо доверие в Путин, според проучване "}
{"url": "http://www.cross.bg/midzhyr-montana-chyprene-1592942.html", "text": "/КРОСС/ Върховният административен съд остави в сила екологичната оценка за туристическа ски-зона \"Миджур\", изготвена от РИОСВ в Монтана, съобщиха от екоинспекцията в областния град.Оценката бе обжалвана от Асоциацията на парковете в България последователно в Административния съд в Монтана и във Върховния административен съд в София с аргумент, че се застрашават местообитанита на животинските видове рис, кафява мечка и европейски вълк. И двете съдилища отхвърлиха тези аргументи и потвърдиха екологичната оценка, изготвена от РИОСВ в Монтана, уточниха от инспекцията.Туристическата ски-зона \"Миджур\" трябва да бъде изградена от частни инвеститори в западна Стара планина край връх Миджур, който е най-високият в тази част на балкана със своите 2168 метра. Към бъдещият туристически комплекс вече има заявен интерес и се очаква месеци след решението на съда строителството да стартира.Ски зоната ще бъде разположена над село Чупрене, на 20 км от Белоградчик. Биосферният резерват \"Чупрене\" няма да бъде засегнат, но около 1/4 от ски зоната попада в защитена зона \"Миджур\". Проектът е замислен от над 5 г., а през 2012 г. е включен в стратегията за развитие на туризма.Общият устройствен план е изготвен от архитект Емил Леков, който е изготвил плана за ски комплекса в Банско, писа Монт-Прес. Ски комплексът ще заема площ от 500-700 хектара. Планирани са 14 ски писти с обща дължина 16 км. Те са с различна трудност, в зависимост от възможностите на релефа на планината. Ще бъде проектирана система за изкуствен сняг.Предвиждат се различни съоръжения и приспособления - лифт(ове), влекове, пейки и маси, беседки, наблюдателници и места за пикник.За начинаещи скиори ще бъдат изградени 3-4 учебни площадки, където ще има ски училища, заведения за хранене и напитки, помещения за отдаване на ски оборудване под наем. ", "date": "2019.01.03", "title": "Правят нов ски курорт - над село Чупрене"}
{"url": "http://www.cross.bg/prevozvachi-paket-bulgariya-1592951.html", "text": "/КРОСС/ Българските превозвачи готвят масов протест в сърцето на Брюксел. Причината - така наречения пакет „Макрон\". Ако промените бъдат одобрени и влязат в сила, ще ударят засегнат източноевропейските превозвачи. Очаква се около 150 камиона да блокират белгийската столица на 10 януари.На 10 януари е гласуването в Транспортната комисия на ЕП на т.нар. пакет „Мобилност 1\". Организираме протеста тогава, защото сме сигурни, че голяма част от евродепутатите от други държави въобще не са запознати какво  ще гласуват. Искаме да ги запознаем какви ще бъдат последствията за Източна Европа, защото за нас е недопустимо с вдигането на палец нагоре или надолу да се определят гласовете на една група в ЕП, каза изпълнителният директор на Камарата на автомобилните превозвачи в България Димитър Димитров. По думите му най-основният проблем в предвидения пакет е връщането на водачите и камионите в страната на регистрация. Няма никакъв социален ефект това за водача , т.е. ако водачът е назначен в българска транспортна фирма и се прибере в България при семейството си или е назначен в немска транспортна фирма - да се прибере в Германия, обясни още Димитров. Според него, ако пакетът бъде одобрен, голяма част от българските превозвачи ще се пререгистрират в други страни от ЕС.По думите на Димитър, който е шофьор на тежкотоварен автомобил от 10 години по-високите командировки и преспиването в хотел не е по-добре като условия. Да отида на хотел - трябва да знам език, да оставя камиона на неохраняем паркинг, което застрахователят не го поема.  Командировката къде ми отива, ако ми откраднат стоката, обясни той.Протестът в Брюксел ще бъде подкрепен от румънци, унгарци, поляци и литовци. От България ще тръгнат около 340 души. ", "date": "2019.01.03", "title": " Българските превозвачи готвят масов протест в Брюксел заради пакета “Макрон”"}
{"url": "http://www.cross.bg/lenta-spazvat-striktno-1592949.html", "text": "/КРОСС/ Движението в тунел „Топли дол\" на магистрала „Хемус\" на 3 януари ще става в една лента в тръбата за Варна от 9,30 до 15,30 часа, съобщи АПИ.От АПИ призовават шофьорите да карат внимателно и да спазват стриктно въведената временна организация за движение по магистрала „Хемус\".Заради ремонт на осветлението преминаването ще е ограничено в изпреварващата лента.От АПИ призовават шофьорите да карат внимателно и да спазват стриктно въведената временна организация за движение. ", "date": "2019.01.03", "title": "Затварят едната лента в тунела „Топли дол“ на „Хемус“ "}
{"url": "http://www.cross.bg/sredstva-diabas-flot-1592941.html", "text": "/КРОСС/ Руското министерство на отбраната започна разгръщането на хидроакустична противодиверсионна система ДИАБАС по всички свои военно-морски бази, съобщава „Известия\".С нейна помощ става възможно проследяването на подводни обекти, намиращи се в пределите на охраняемата акватория или в пряка близост с нея. Системата вижда вражески плавателни съдове и влекачи, а най-важното - подводни безпилотни апарати. Военният флот на всяка страна по света отделя особено внимание на новите средства за борба с подводната диверсия.В главния щаб на ВМФ твърдят, че системата ДИАБАС е разработена за защита на военно-морските бази и другите важни инфраструктурни обекти. Комплексът се състои от хидрофони и стандартен контейнер, в който са оборудвани работни места за операторите, проследяващи ситуацията в акваторията. Изнесените хидрофони - това са очите и ушите на ДИАБАС. Те могат да се установят както на дъното на акваторията, така и на пристанища и вълноломи. Системата е максимално мобилна.Контейнерът може да бъде натоварен на железопътна платформа, на камион или на самолет, и да бъде транспортиран до необходимата точка, без практически да бъде разкрито съдържанието му, тъй като с нищо не се отличава от останалите.Хидрофоните с висока степен на надеждност позволяват да се решават задачи за автоматично откриване и определение на параметрите на движение на подозрителните обекти. В режим онлайн те са способни да определят местонахождението, курса, скоростта и дълбочината, на които се намира диверсантът. С тяхна помощ може да се установи местонахождението и на цели над водата и във въздуха.В режим онлайн ДИАБАС ще дава указания на целите на бойците от антидиверсионните спецчасти, охраняващи обекта. За да може правилно да се избира тактиката за унищожение или неутрализиране на диверсантите, системата ще осъществява тяхната класификация и ще определя оборудването им, в това число наличието на оръжия и технически средства. С висока точност ДИАБАС може да различава плавателните съдове от подводните безпилотни апарати и да установява броя на нарушителите.Желателно е диверсионно-разузнавателните групи на противника да бъдат унищожавани, докато се намират на дъното. Затова на посочените от системата места бойците от спецчастите се издигат на катери. Предвидено е, че вражеските разузнавачи по правило започват обстрел с гранати - така прикритите диверсанти само изплуват на повърхността. Руската армия и флотът разполагат с противодиверсионни специални средства - комплексите ДП-62 „Дамба\". Те са създадени на базата на реактивните системи за залпов огън „Град\" и са предназначени за унищожаване на подводни диверсанти и свръхмалки подводници.Отрядите по противодействие на диверсионните сили и средства са оборудвани и с бързоходни катери от типа „Раптор\" и „Грачонок\", въоръжени с гранатомети и картечници с голям калибър. Новите системи за борбата с подводните диверсанти са жизнено необходими на съвременния флот, смята председателят на Клуба на моряците-подводници в Санкт Петербург капитанът от запаса Игор Курдин. Според него в руския военно-морски флот на борбата с подводните диверсионни сили отделят много по-голямо внимание, отколкото в съветското време.„Водещите държави в света инвестират значителни суми в развитието на своите диверсионни средства. Затова тези системи трябва да се усъвършенстват. Нашият флот е длъжен да бъде готов за всякакви неочаквани събития\", коментира той.Командването на НАТО счита, че с провеждането на подобни специални операции може да се нанесе значителна щета на противника и в кратки срокове да се гарантира подриване на вражеския политически, икономически и военен потенциал, акцентира „Известия\". Диверсионно-разузнавателните сили на САЩ, Великобритания и Италия се смятат за най-съвременните в света. ", "date": "2019.01.03", "title": "Русия въвежда щит срещу подводната диверсия"}
{"url": "http://www.cross.bg/zhivotnite-zooparka-tzentura-1592931.html", "text": "/КРОСС/ Ако сте на път да приберете празничната украса и да изхвърлите елхата, спрете - вместо за боклук, тя може да послужи чудесно за храна на животните в зоопарка, напомниха от Центъра за защита на природата и животните в Добрич, цитирани от БНР. Оттам призоваха добричлии да дарят елховите си дръвчета на местната зоологическа градина.В зоопарка, който е уникален не само за България, но и за Източна Европа, се отглеждат над 140 животни от 42 вида.Храната за зимния период за всички животни вече е осигурена, направени са и индивидуалните диети за всеки вид, въпреки това даренията винаги са от полза. Непотребните коледни дръвчета са прекрасна храна за животните в зоопарка, тук могат да бъдат засадени и елхите в саксии, сподели новият директор на Центъра Християн Христов. ", "date": "2019.01.03", "title": "Не хвърляйте елхите! Подарете ги на зоопарк"}
{"url": "http://www.cross.bg/efira-gospodari-halvadzhiyan-1592943.html", "text": "/КРОСС/ Три месеца преди да отпразнува 16-ия си рожден ден, \"Господари на ефира\" остана без ефир.Причината е, че договорът на предаването с Нова телевизия е изтекъл на 31 декември 2018 г., а нов все още няма, обясни продуцентът Джуди Халваджиян, цитиран от \"24 часа\".По думите му, \"Господари на ефира\" преговаря с всички телевизии, които искат шоуто, а до края на месеца екипът е в неплатен отпуск.По данни на Халваджиян, гледаемостта на \"Господарите\" в новогодишната нощ е надминала конкуренцията в лицето на \"Комиците\".\"Тъжно е, че телевизията, с която толкова много години работим заедно, ни остави в неведение до последния ден на договора. Затова и пуснах екипа в отпуск\", каза Джуди Халваджиян.Предаването, което се излъчваше всеки делничен ден, отсъства от програмата на Нова телевизия през януари. На мястото на \"Господари на ефира\" се излъчва сериал. ", "date": "2019.01.03", "title": "\"Господари на ефира\" спря излъчване  "}
{"url": "http://www.cross.bg/plovdiv-vrushtat-zaradi-1592952.html", "text": "/КРОСС/ Край на ваканцията. От днес учениците се връщат в класните стаи. Това, обаче не важи за децата в Пловдив. Тяхната почивка беше удължена до понеделник, заради подготовката за инициативата Пловдив - Европейска столица на годината.Трафикът в града продължава да е сериозно затруднен заради затварянето на ключов булевард. Там се строи сцената за тържественото откриване, което е на 12 януари.", "date": "2019.01.03", "title": "Учениците се връщат в класните стаи"}
{"url": "http://www.cross.bg/mrezha-taksa-avramova-1592944.html", "text": "/КРОСС/ Дадена е зелена светлина за проекти за над 3,7 млрд. лв., заяви в предаването „Още от деня\" министърът на регионалното развитие и благоустройството Петя Аврамова.Тя уточни, че средствата са от държавния бюджет, Оперативна програма „Транспорт и транспортна инфраструктура\" и Механизма „Свързана Европа\" и допълни, че най-големият подарък на правителството за Северна България са резервираните средства за изграждане на АМ „Хемус\" в участъка от п.в. „Боаза\" до разклона с пътя Русе - Велико Търново.В момента се строи АМ „Струма\". През декември, 5 месеца предсрочно, беше открит Лот 3.3 „Кресна - Сандански\". Стартирали са търговете и се надяваме тази година да стартира строителството на най-тежкия участък от магистралата през Кресненското дефиле. Лот 3.1 Благоевград - Крупник е готов на 40%. АМ „Струма\" трябва да бъде изцяло готова през 2023 г., а АМ „Хемус\" - 2024 г.Системата за купуване на електронни винетки работи. Данните, които хората вкарват в нея, са защитени. Очаквам най-големия бум в края на януари, защото тогава изтича валидността на голяма част от тях. Тя допълни, че в момента винетки могат да бъдат купени от сайта www.bgtoll.bg, през мобилно приложение, от апарат за самотаксуване, от областните пътни управления и от каса на мобилен оператор. До няколко дни ще могат да се купуват и в бензиностанциите, на каса, така, както са купувани до момента.До няколко дни очакваме Световната банка да ни даде варианта на тарифи за тол такси, които те предлагат. Предстоят ни срещи с браншови организации. Ще подложим тарифите на обществено обсъждане, така че до средата на февруари да има преминало обществено обсъждане и тарифи, които подлежат на нотификация от Европейската комисия, коментира още министър Аврамова.За ползването на цялата републиканска пътна мрежа се плаща винетна такса. Освободени са участъците, които са на територията на населените места. Извън населените места се плаща винетна такса, напомни тя.Столична община иска участъци от републиканската пътна мрежа в общината, извън границите на населеното място, да бъдат освободени от такса, обясни министърът. Тя благодари на премиера за апела му към общините, които искат освобождаване от плащане на винетна такса, да поемат поддръжката, рехабилитацията, ремонта на тези отсечки от републиканската пътна мрежа.Този въпрос може да възникне с всички населени места и всички общини в държавата. Общините са 265 на брой. Те са свързани една с друга, няма бели петна. В рамките на общините могат да поискат всички да бъдат освободени определени пътища от републиканската пътна мрежа. Да, може, ако общините поемат ремонта, рехабилитацията и поддръжката. АПИ с винетната такса, която събира, поддържа тази мрежа - строи пътища, рехабилитира, ремонтира, заяви министър Аврамова.Тангентата е построена като скоростна отсечка, специално за транзитно преминаващи, напомни регионалният министър. Тя изрази надежда Столична община да помисли за искането и допълни, че предстоят нови срещи между общината и АПИ.В отговор на въпрос Петя Аврамова напомни, че ВиК операторите в консолидираните територии за първи път ще бъдат бенефициенти по Оперативна програма „Околна среда 2014-2020\". Във водопроводи, канализация и пречиствателни станции ще бъдат вложени 1,2 млрд. лв. 13 от изготвените 14 регионални прединвестиционни проучвания са одобрени. Започва поетапно подаване на апликационни форми към оперативната програма и сключване на договори.По отношение на исканата от БСП проверка на пътища от европейска лаборатория министърът заяви, че го подкрепя, но подчерта, че българските лаборатории са лицензирани и трябва да имаме повече доверие в българските институции. Тя напомни, че беше поискано БСП да подадат пътни експерти, с които АПИ да водят разговори, което досега не е направено. АПИ не е политически орган и е нормално да разговарят професионално, подчерта министърът.  ", "date": "2019.01.03", "title": "Министър Петя Аврамова: Дадена е зелена светлина за проекти за над 3,7 млрд. лева"}
{"url": "http://www.cross.bg/tema-bulgariya-nova-1592937.html", "text": "/КРОСС/ Тема:   2 милиарда лева похарчени за празниците - как ще вържем януари?Тема:   Стотици жалби срещу търговците през последните дни - какви са нарушенията?Тема:   Белгия и Германия се освобождават от дизелите - България ги продава изгодно: проверка на живо;Тема:   Светът през 2019-та - коментар на журналистите Константин Вълков и Георги МилковТема:  Има ли нов антирекорд в раждаемостта и докога ще се топи България? Коментар на експерта по демография Елица Димитрова и социалния антрополог Харалан Александров;Тема:  Кой обра дома на спортния журналист Петър Бакърджиев и имаше ли бум на битовите кражби по празниците? В студиото: комисар Димитър Кошов от „Криминална полиция\";Тема:  Ще оправдае ли Пловдив титлата Европейска столица на културата - разговор с министър Боил Банов;Тема:  Кой е най-подходящият начин да стопим килограмите, натрупани по празниците - съветите на проф. Донка Байкова;Тема:  Как хората откликнаха на призива за събиране на дрехи и обувки за бедни деца от плевенското село Дисевица? - на живоТема:  Царство България в цветове! Непоказвани досега фотоси от близкото ни минало.Тема: \"Превърна ли се новогодишното обръщение на президента в политическа реч и трябваше ли това да се случи точно преди настъпването на 2019 година?\".Тема: Ще блокират ли българските превозвачи Брюксел заради пакета \"Макрон\"?Тема: Рязко захлаждане - идва ли най после истинската зима?Тема: Междусъседски войни - кой и защо заля с боя колата на софиянец?Тема: История за доброто. Жена забрави лаптопа си в автобуса, а непознат го намери и върна.Тема: Вълна от съпричастност по Коледа и Нова година. Десетки хора се отзоваха на зов за помощ да помогнат на деца от плевенското Дисевица.Тема: Мизерни условия и лошо отношение в хотел в Банско навръх Нова година.Тема: Кой открадна паветата от алея в Борисовата градина? Румен Бахов по следите на изчезналата настилка.Тема: Анализ на изминалата и прогноза за идващата година от лицата на Новините на Нова - Мира Иванова и Методи Владимиров.Тема: Припомняме ви още една история от отминаващата 2018-а. Това е разказ за живота на Маги -  една от 15-е в България с болестта муковисцидоза. У нас, обаче, не се извършват трансплантации на бял дроб. Няма и подписан договор с клиники в Европа. ", "date": "2019.01.03", "title": "Теми и гости в сутрешните блокове на телевизиите"}
{"url": "http://www.cross.bg/direktor-depytat-bivsh-1592938.html", "text": "/КРОСС/ Владимир Найденов, председател на Националната камара на търговците на едро с лекарстваДимитър Кърнев, музикан, D2, Живко Мартинов, депутат от ГЕРБ в 43 НС Иво Тонев, бивш изпълнителен директор на „Левски\" Проф. Любен Корнезов, бивш депутат от \"Коалиция за България\" Румяна Монова, заместник на председателя на Върховния административен съд Доц. д-р Соня Пенкова, директор на Националния военноисторически музейпроф. д-р Бойко Ликов, Център за оценка на риска по хранителната верига", "date": "2019.01.03", "title": "Рожденици на 3 януари"}
{"url": "http://www.cross.bg/bulgariya-purviyat-samolet-1592936.html", "text": "/КРОСС/ 1431 г. - Бургундският херцог предава за 10 хил. франка Жана д'Арк на англичаните.1496 г. - Леонардо да Винчи извършва неуспешен опит с конструиран от него летателен апарат.1521 г. - Папа Лъв X издава папска була, с която отлъчва Мартин Лутер от църквата.1793 г. - В Канада е забранено робството.1833 г. - Великобритания завладява Фолкландските острови.1863 г. - В Халифакс (Канада) е открита първата в страната закрита ледена пързалка.1868 г. - С превземането на двореца на шогуна в Япония е възстановена монархията с държавен глава император Мейджи.1870 г. - Започва строежът на Бруклинския мост.1871 г. - В САЩ е патентован маргаринът.1880 г. - Утвърден е първият градоустройствен план на София, изработен от чешкият строителен инженер Иржи Прошек.1899 г. - Думата „автомобил\" е използвана за пръв път в редакторски материал в New York Times.1902 г. - Съставено е двадесет и третото правителство на България, начело със Стоян Данев.1907 г. - Официално е открита сградата на Народния театър в София.1921 г. - Български бежански въпрос: XIX Обикновено народно събрание на България отпуска кредит от 1 млн. лв. за настаняване на бежанците от Беломорска Тракия.1925 г. - Бенито Мусолини обявява, че ще упражнява диктаторска власт в Италия.1956 г. - Пожар опустошава върха на Айфеловата кула.1958 г. - Създадена е Западноиндийската федерация.1959 г. - Аляска става 49-тият щат на САЩ и първият без граница с никой от останалите.1961 г. - САЩ скъсва дипломатическите отношения с Куба.1962 г. - Папа Йоан XXIII отлъчва Фидел Кастро от църквата.1963 г. - Осъществен е първият изпитателен полет на пътническия самолет Ил-62.1977 г. - Създадена е американската фирма Apple Computer Inc.1987 г. - Арета Франклин става първата жена, увековечена в Залата на славата на рокендрола.1990 г. - Национална кръгла маса в България: начало на заседанията, чиято цел е споразумение между БКП и опозицията за осъществяване на преход към демокрация.1990 г. - Бившият лидер на Панама Мануел Нориега се предава на американската войска.1993 г. - В Москва, президентите Джордж Хърбърт Уокър Буш и Борис Елцин подписват втория договор за съкращение на две трети от стратегическите ядрени оръжия на САЩ и Русия.1994 г. - Самолет Ту-154 на авиокомпания Байкалски авиолинии се разбива след излитане от летище Иркутск, загиват 126 души.1997 г. - Започват демонстрации на Съюза на демократичните сили с искане Българската социалистическа партия да се откаже от управлението.1999 г. - Изстрелян е космическият апарат „Марс Полър Лендър\", контактът с когото е загубен на 3 декември след предполагаемото му кацане на повърхността на Марс.2004 г. - Самолет на Flash Airlines се разбива в Червено море малко след излизането си от Египет; загиват всичките 148 души на борда.", "date": "2019.01.03", "title": "3 януари в историята"}
{"url": "http://www.cross.bg/chasa-sofiyaot-otbranata-1592939.html", "text": "/КРОСС/София.От 9.00 часа министърът на образованието и науката Красимир Вълчев ще посети Националния институт по метеорология и хидрология (НИМХ).***Плевен.От 11.30 часа на площад „Възраждане\" в град Плевен министърът на отбраната Красимир Каракачанов и началникът на отбраната генерал Андрей Боцев ще присъстват на тържествения ритуал по официалното посрещане на 36-ия контингент, който се завърна от международната мисия на НАТО за подготовка, съветване и подпомагане на силите за сигурност в Афганистан „Решителна подкрепа\".***София.От 12.30 часа в централата на ПП АБВ на улица „Врабча\" 23 ръководството на партията ще дадепресконференция.***София.От 15.00 часа в постоянната приемна на БСП - София (ул. \"Леге\" № 10, ет. 1) гражданите ще получат безплатни юридически консултации.***Видин.От 11.00 часа в залата на Общински съвет-Видин ще се проведе конференция за представяне на дейности и постигнати резултати по проект „Подобряване на състоянието на образователната инфраструктура в град Видин\".***Пловдив.От 10.00 часа Регионален исторически музей - Пловдив организира пресконференция.***Хасково.От 11.00 часа в Малката зала на Областна администрация-Хасково областният управител Станислав Дечев ще проведе пресконференция.*** Шумен.От 10.30 часа деца от детска градина „Пролетна дъга\" ще гостуват в общината и ще сурвакат кмета Любомир Христов и неговия екип. ", "date": "2019.01.03", "title": "Предстоящи събития в страната на 3 януари"}
{"url": "http://www.cross.bg/godina-vestnik-broyat-1592940.html", "text": "/КРОСС/ \"Хаос беляза старта на електронната винетка\", пише в заглавие на първата си страница  Изданието обяснява, че \"на втория ден след реалното въвеждане на електронната винетка, която заменя досегашната хартиена, граждани се оплакват, че им се налага да плащат по два пъти.Невинаги в системата се отразява преобразуването на хартиения стикер в електронен. Често не се получава и съобщение за направената покупка на посочения имейл. На сайта на тол системата липсва достатъчно информация за местата, от които може да се купи винетката, а някои от терминалите за самотаксуване не работят. Така в първите дни на новата година много водачи по неволя се оказват нарушители\".По традиция, подчертава \"Сега\", от Агенция \"Пътна инфраструктура\" вчера омаловажиха проблема. По думите на шефа й Светослав Глосов за изданието проблемите се преекспонират, но ще бъдат отстранени в \"най-кратки срокове\".\"Страх от \"бонус-малус\" намали безумието на пътя\", пише . Всекидневникът посочва, че броят на катастрофите, на загиналите и ранените по пътищата е намалял през 2018-а. Сред основните причини за това, отбелязва \"Труд\", са и психологически, между които и широкото обществено обсъждане на бъдещата система \"бонус-малус\", за застраховката \"Гражданска отговорност\". Предварителните данни сочат, че през изминалата година са станали с 214 по-малко тежки катастрофи, а с 10 на сто е намалял броят на загиналите, допълва изданието.\"Инфлацията тази година ще \"изяде\" повишените доходи\", информира като цитира прогнозата на финансовия анализатор Цветомир Цачев пред БНР. След по-високите цени на комуналните услуги и на стоките, след поскъпването на индустриалния ток и на водата в джоба на българина няма да остане много от обещаното 10% увеличение на заплатите на държавните служители, допълва \"Земя\".\"За първи път Пловдив пред София по поскъпване на жилищата\", съобщава , като се позовава на данни на Националния статистически институт. За третото тримесечие на 2018 г. жилищата в Пловдив са нараснали с 9,6%, докато в столицата поскъпването е 7%. Скокът на цените във втория по големина град в България идва преди всичко от поскъпването на съществуващите жилища, чиито цени нарастват с 11,5% на годишна база, а не толкова от новото строителство, чието поскъпване за същия период е 6,2%. В София е обратното - новото строителство поскъпва с 8,1% спрямо година по-рано, а съществуващите жилища поскъпват с 6,5%, обяснява \"24 часа\".\"Децата с най-тежки увреждания у нас са се увеличили за една година с 4 на сто\", информира във водещата си публикация.  От данните на Агенцията за социално подпомагане е станало ясно, че през 2017 г. броят им е бил 5791, а през 2018 г. е станал 6051. Същевременно малките пациенти с увреждане над 50 на сто са намалели с 1100 за година, уточнява изданието. ", "date": "2019.01.03", "title": "Преглед на вестниците на 3 януари"}
{"url": "http://www.cross.bg/leki-evro-dete-1592932.html", "text": "/КРОСС/ От началото на новата година в Албания влязоха в сила нови мерки за стимулиране на раждаемостта, съобщи МИА, цитирана от БТА.Родителите ще получават за първо дете сумата от 400 000 леки (3245 евро), 800 000 леки (6490 евро) за второ и 1,2 милиона леки (9735 евро) за трето дете. Първите чекове премиерът Еди Рама връчи на майките на новородени бебета в клиниката \"Кочо Гложени\" в Тирана.В сила влезе също решение, което е в интерес на земеделците, за които митата от 20 процента за внос на земеделска техника се премахват.Като много важно се оценява и решението за двойно намаляване на таксите за студентите, решение, което бе прието от правителството след масови студентски протести.Също така от 1 януари в Албания бяха затворени всички игрални зали и казина, с които бяха изпълнени централните улици в албанските градове. Казината ще бъдат занапред достъпни само в хотели с пет звезди, които са извън жилищни квартали. ", "date": "2019.01.03", "title": "Албания стимулира ражданията – 3200 евро за първо дете, 6500 за второ"}
{"url": "http://www.cross.bg/tryda-elektronen-otstranyavane-1592933.html", "text": "/КРОСС/ Без право да участват в обществени поръчки в срок от 3 години остават работодатели, които са допуснали полагане на труд от работници и служители без сключен с тях и регистриран в НАП писмен трудов договор, дори ако са заплатили наложената санкция.Срокът започва да тече от датата на влизане в сила на наказателното постановление, дори ако са платили наложената за нарушението санкция. Според Закона за обществените поръчки (ЗОП) този вид нарушения на Кодекса на труда, освен че са основание за задължително отстраняване от обществена поръчка, не подлежат на изчистване.Причината е, че не е възможно да се отстранят със задна дата вредните последици за наетите лица в следствие на загубата на трудовите и осигурителните права за периода, през който те са полагали труд без трудов договор. В този смисъл ИА ГИТ не може да издаде удостоверение за липса на нарушение срещу доказателства за платена санкция, за каквото настояват работодатели. Не подлежат на отстраняване и нарушенията, свързани с наемане на непълнолетни лица без разрешение от Инспекцията по труда, както и на незаконно пребиваващи на територия на Р България чужденци.Възможността за доказване на надеждност чрез отстраняване на нарушението е регламентирана в чл. 56, ал. 1, т. 4 от ЗОП. Такава е предвидена само за нарушения, свързани със заплащането на труда, тъй като след изплащане на забавените възнаграждения се счита, че вредните последици от него са отстранени. Нарушенията на Кодекса на труда, основание за задължително отстраняване от обществена поръчка, са регламентирани в чл. 54, ал. 1, т. 6 от Закона за обществените поръчки.Всеки работодател може да заяви и да получи необходимите му удостоверения за удостоверяване на обстоятелства по ЗОП и други нормативни актове по електронен път с електронен подпис веднага, независимо от работното време на администрацията чрез внедрена от ИА ГИТ система.Системата генерира уникален код за достъп, който се отпечатва върху удостоверението и гарантира неговата автентичност вместо мокър печат и подпис.Чрез кода всеки възложител на обществена поръчка може да провери дали предоставеното от изпълнителя удостоверение е достоверно. Възложителите нямат основание да не приемат удостоверения, издадени по електронен път, т.е. през системата, която е разработена съгласно правилата за предоставяне на административни услуги по електронен път.Повече информация за процедурата, указание за използването на системата, достъпът до нея, както и до портала за проверка на автентичността на удостоверенията е публикувана в официалната интернет страница на ИА ГИТ  ", "date": "2019.01.03", "title": "Работодатели, наели работници без трудов договор, губят право да участват в обществени поръчки за 3 години"}
{"url": "http://www.cross.bg/plovdiv-mesta-kudeto-1592930.html", "text": "/КРОСС/ Най-голямата американска  постави Пловдив сред 19-те най-добри места за посещение през 2019 г. Сред другите препоръки за пътешествия са Крайстчърч (Нова Зенландия), Египет, Фукуока (Япония), Гана, Гранд Каньон (САЩ), Хаваите, Яфа (Израел), Керала (Индия), Лихтенщайн, Лима (Перу), Ню Йорк, Оаксака (Мексико), Оман, Ваймар (Германия).Известен с руините от римската епоха, Пловдив навремето е бил и владян от гърци и османци. На кръстопътя между Изтока и Запада тук се смесват културни влияния, открояващи се в забележителности като 600-годишната Джумая джамия и османската Чифте баня от 16-ти век, в която сега са изложени експонати на модерното изкуство, посочва CNN. През летните месеци калдъръмените улици на Пловдив се превръщат в оживена фестивална сцена. През юни и юли фестивалът Opera Open е в разгара си и посетителите могат да хванат оперните спектакли в невероятния Античен театър на града. В хипстърския квартал Капана се провежда Капана Фест, който предлага културни развлечения през лятото и есента. Разхождайки се из Kapaна, ще попаднете на занаятчийски ателиета, нощни клубове и много други места, където да се потопите в бохемска, спокойна атмосфера, се казва в публикацията.CNN съветва туристите да не пропускат Римския стадион, построен в чест на император Адриан през 2-ри век след Христа и Форума, където някога е бил разположен административният център на Пловдив. Най-забележителен от древните реликви е Античният театър, който е възстановен в средата на 20. век и е идеалното място за гледане на едно-две представления. ", "date": "2019.01.03", "title": "CNN нареди Пловдив сред най-добрите места за посещение "}
{"url": "http://www.cross.bg/ysloviya-smolyan-bulgariya-1592945.html", "text": "/КРОСС/ \"Жълт код\" за опасно време е обявен за днес в по-голямата част от Южна България, където се очакват снеговалежи и силен вятър.Ще има условия и за образуване на виелици.Предупреждението е в сила за областите Благоевград, Пазарджик, Пловдив, Смолян, Кърджали, Хасково, Смолян и Бургас.От Пътната агенция призовават шофьорите да не тръгват на път с неподготвени за зимни условия автомобили. ", "date": "2019.01.03", "title": " “Жълт код“ е обявен за Южна България "}
{"url": "http://www.cross.bg/gordiii-bili-sebe-1592935.html", "text": "/КРОСС/ Свети пророк Малахия произхождал от Завулоновото коляно. Той живял и пророчествал по времето на Неемия, след възвръщането на иудеите от Вавилонския плен, когато Йерусалимският храм бил отново построен и в него се извършвало богослужението и свещениците принасяли жертви. Със своя благочестив живот той предизвиквал удивление в народа, който, виждайки, че по чистотата си той е подобен на ангел Божий, го наричал Малахия, което означава - ангел Господен. Призован към пророческо служение, той се показал като ревностен поборник на вярата, закона и благочестието.След възвръщането на иудеите от плен, в техния нравствено-религиозен живот съществували много нередности, които поради нерадението и безгрижието на свещениците още повече се увеличавали и разпространявали, и които не можели да не възмущават и да не огорчават пророка. Той се борел срещу тях чрез силното си и страшно изобличение на свещениците и народа. Пророкът изобличавал народа и свещениците за това, че те нямали подобаващото благоговение към Бога, принасяли Му неблагоугодни жертви; изобличавал свещениците, задето със своите неправди, с отклоняването си от правия път, с неспазването на заповедите и с лицемерието си в делата на закона безславят Бога и пораждат съблазън в народа.Изобличавайки страшно народа за неговото вероломство и за нарушаването на завета на неговите отци - за това, че постъпват незаконно със своите жени и като несправедливо отхвърлят законните си съпруги, си взимат жени от другоплеменниците, светият пророк Малахия ги заплашвал с Божия съд. Той ги заплашвал с Божия гняв и заради другите техни пороци - заради чародействата и прелюбодеянията, заради лъжливите им клетви, заради това, че удържат заплатата на своите наемници, заради притесняването на вдовиците и сираците, заради немилосърдието към странниците и за неизпълнението на закона за десятъците и приношенията в Божия храм.Накрая, пророкът изобличавал евреите и заради тяхното богохулство, заради техните дръзки и хулни слова, че уж е безсмислено да се служи на Бога, безполезно е да се съблюдават Неговите постановления и да се ходи пред Неговото лице в печална дреха, че нечестивите и тези, които вършат беззакония, живеят по-щастливо, по-добре устройват делата си и остават невредими. Борейки се с тези пороци, светият пророк заедно с това предвидял и славата на втория храм и по най-ясен начин предсказал пришествието на Месията, явяването на Предтечата преди Неговото пришествие, бъдещия Божий съд пад нечестивите, прославлението на праведните и разпространяването на славата Божия сред всички народи.Светият пророк Малахия умрял в младите си години и бил погребан при своите предци в своето родно място Суфа. Той бил последният старозаветен пророк, поради което светите отци го наричат \"печат на пророците\".По молитвите на преподобните и богоносни наши отци, Господи Иисусе Христе, Боже наш, помилуй нас. Амин.Жития на светиите, преведени на български език от църковно-славянския текст на Чети-минеите на св. Димитрий РостовскиХристовият мъченик Гордий се родил в Кесария Кападокийска. Родителите му били християни и го възпитали в православната християнска вяра. Когато навършил пълнолетие и станал мъж, той бил взет на военна служба и поставен на длъжността стотник, тъй като превъзхождал мнозина и със здравината на тялото си, и със силата на своя дух.В това време римският император Ликиний излял върху християните цялата си злоба и вдигнал богоборческата си ръка срещу Христовата Църква. По всички тържища и площади и по всички най-многолюдни места били разпратени царски повеления и укази, които забранявали да се отдава поклонение на Христа и предвиждали смъртно наказание за всеки нарушител на тази царска забрана. Всички били довеждани до каменните и дървените идолски изображения, за да отдадат поклонение на изделията на човешките ръце, а тези, които не се подчинявали, били принуждавани към това чрез мъчения. Целият град бил обхванат от смут: имуществото на християните се предавало на разграбване, домовете им се разрушавали, а те самите били избивани. Благочестивите жени били влачени позорно из града; нямало пощада нито за младостта, нито почит към старостта. Тези, които не били виновни в нищо, страдали сякаш били злодеи. В тъмниците станало тясно и хубавите и богатите домове се лишили от своите обитатели. Пустинята се населвала с човеци, гонени само заради това, че вярват в Христа. Баща предавал на смърт своя син, син отвеждал на съд баща си; брат ненавиждал своя брат и роб въставал срещу господаря си. Дяволът изпълнил човешките души като че с някаква ужасна нощ на безумие, така че те не се разпознавали един друг, сякаш били обгърнати от мрак. Молитвените домове били разрушавани от ръцете на нечестивите, светите олтари били събаряни и не се извършвало никакво приношение, нито кадивна жертва, нито имало място, където би могло да се извърши божествената служба. Всичко било обхванато от униние като от някакъв тъмен облак. Божиите служители били изгонвани от храмовете, всяко благочестиво събрание преминавало в ужас, а демоните ликували, осквернявайки вселената с дима и кръвта на жертвите.Виждайки това бедствие, Гордий решил доброволно да напусне града. Той свалил от себе си воинския пояс и като оставил своето богатство, роднини, приятели, слуги, житейските удобства и всичко, което е желано за човеците, обичащи света и неговите наслади, отишъл в необитаема и недостъпна за хората пустиня, като счел за по-приятен живота със зверовете, отколкото ¬ общението с идолопоклонниците. Той подражавал на светия пророк Илия, който като видял как народът служи на сидонските кумири, се отстранил на планината Хорив, влязъл в пещерата, търсейки Бога, Когото и видял, доколкото Той може да бъде видян от човешко око. Такъв бил и този Гордий, който бягал от градските вълнения, от шума на тържищата, от високомерието на чиновниците, от съдилищата, от клеветниците ¬ продаващи, куващи, кълнящи се, лъжещи, сквернословещи, ¬ който бягал от игрите и остроумието и от неприличната градска веселост, тъй като имал чист слух, чисти очи и преди всичко ¬ чисто сърце, което можело да вижда Бога. Той се сподобил с Божествените откровения и познал великите тайни \"не от човеци, нито чрез човек\", но имайки велик Учител ¬ Духа на истината. Като преминал оттук към размисъл за живота ¬ колко е безполезен и кратък, и подобeн на съновидение и сянка, той пожелал с всичките си душевни сили вечния живот на небесата и като силен борец започнал да се готви за борба чрез поста, бдението, молитвата и поучаването в словото Божие. А с особено нетърпение той очаквал този ден, в който целият град трябвало да участва в празника на скверния бог Марс, или по-точно ¬ на демона, обичащ войната. Когато денят настъпил, целият народ се стекъл в цирка, за да гледа конските надбягвания. Всички се разположили по високите места. В града тогава не бил останал никой. Между зрителите, които гледали бързия бяг на конете и се забавлявали от изкуството на колесничарите, имало и много християни, които живеели в безгрижие и не се били отстранили от празното сборище. В този ден робите били освобождавани от работа и също се събирали там, децата бързали от училищата да дойдат тук, където присъствали и много блудни и безсрамни жени. Така циркът се напълнил с безчислено множество хора, които внимателно наблюдавали конните състезания. Тогава доблестният ивелик по дух Гордий, като слязъл от високата планина в цирка, не се изплашил от народа, не започнал да мисли на какво множество въоръжени ръце предава себе си, но с непоколебимо сърце и с безстрашна душа преминал сред седящите в цирка човеци и застанал по средата, потвърждавайки словото в Писанието: \"праведникът е смел като лъв\". Но като не се задоволил да застане с такова дръзновение сред цирка, той гръмогласно, подобно на апостолите, изрекъл думите на пророк Исаия: \"аз се открих на ония, които не питаха за Мене\", с което показал ясно, че не е доведен тук по принуда, но че доброволно предава себе си на мъченически подвиг, по примера на Владиката Христа, Който Сам предаде Себе Си в ръцете на търсещите Го в нощната тъмнина иудеи.Когато присъстващите в цирка разбрали кой стои пред тях, веднага се надигнал голям шум: вярващите ръкопляскали от радост, а невярващите крещели към съдията, за да издаде присъда и да накаже Гордий. Циркът се изпълнил с викове и смут, никой не гледал конете и колесниците. Напразно шумът на колесниците изпълвал въздуха: никой не искал да гледа нищо друго, освен Гордий, никой не искал да чува нищо друго, освен неговите думи. Целият цирк се изпълнил с викове, които, разнасяйки се във въздуха подобно на вятър, заглушавали шума на бягащите коне. А когато глашатаят подал знак за мълчание, замлъкнали тръбите, затихнали свиралата, замълчали музикалните инструменти: всички гледали единствено към Гордий, всички слушали единствено него. В цирка се намирал и градоначалникът, който следял за реда на състезанията и определял наградите за участниците в надбягванията. Веднага довели светеца при него и той го попитал:Кой си ти и откъде идваш? Кое е твоето семейство и кой е твоят род?Тогава свети Гордий разказал всичко за себе си ¬ какъв сан е имал и защо, като е напуснал службата си, се е оттеглил в пустинята и защо отново се е върнал.Върнах се ¬ казал той, ¬ за да покажа на дело, че пренебрегвам твоите заповеди и че изповядвам Иисуса Христа, моята надежда и защита. А като узнах, че ти превъзхождаш мнозина със своята свирепост, аз нарочно избрах този ден, като удобно време да изпълня моето намерение и моя обет.Тези думи възпламенили гнева на градоначалника като огън и той насочил цялата си жестокост към свети Гордий.Извикайте палачите при мене! ¬ възкликнал той. ¬ Къде са бичовете? Къде са оловните топки? Къде са колелата за измъчване? Нека да го разпънат върху тях и да разкъсат тялото му! Нека да го повесят на дърво и да донесат инструментите за изтезание! Нека бъде предаден на зверовете, посечен с меч и хвърлен в пропаст! Впрочем, всичко това е все още малко за тоя нечестив човек, който заслужава да погине не само от една, но от много смърти.Тогава свети Гордий казал:Наистина, голяма вреда бих причинил на себе си, ако се откажа от желанието си да умра за Христа!Тези думи изпълнили градоначалника с още по-голяма ярост и усилили неговата склонност към жестокост. Но колкото повече се разлютявал, толкова по-мъжествен се показвал в мъченията свети Гордий. Никакви мъки, никакви смъртоносни оръдия не могли да го отвърнат от приетото решение. Издигайки очите си към небето, той пеел стиховете на псалома: \"Господ е с мене, няма да се уплаша: какво ще ми стори човек?\" и още: \"няма да се уплаша от злото, защото Ти си с мене\". Пеел и други подобни на тези стихове, които бил научил от Божествените книги, като укрепявал себе си в мъжеството и търпението. Той бил толкова далече от страха, че сам призовавал да го измъчват.Защо се бавите? ¬ говорел той ¬ Защо стоите? Стържете тялото ми и го раздробявайте на части; мъчете ме както искате! Не ме лишавайте от надеждата да получа благата, които са ми обещани! Колкото повече усилвате моите страдания, толкова по-голяма награда ще получа от моя Господ. Скръбта в този живот донася вечното веселие и ние, заради раните, които нанасяте върху телата ни, ще получим в деня на всеобщото възкресение светли одежди. За безчестенето и позора тук, ще получим небесни венци. Заради осъждането заедно със злодеите ще се сподобим да пребиваваме заедно с ангелите!Като разбрал, че не може чрез своята ярост и чрез различните изтезания да го отвърне от светата вяра, лукавият градоначалник започнал да го съблазнява с ласкави думи; защото такъв е обичаят у дявола ¬ боязливите той се стреми да уплаши, а твърдите смекчава и разслабва чрез съблазънта. И така ¬ мъчителят започнал да предлага на светия мъченик различни подаръци, а още по-големи награди му обещавал от лицето на царя.Царят ¬ му казвал той ¬ ще ти даде висока длъжност във войската, голямо имущество, богатство и слава и всичко, което пожелаеш.А светият, щом чул неговите обещания, се надсмял на безумието му и казал:Нима ти можеш да ми дадеш нещо, което да е по-добро от небесното царство?Тогава нечестивият градоначалник, обхванат от гняв, извадил меча си и като заповядал да извикат палача, издал присъда свети Гордий да бъде обезглавен. Преди да бъде изпълнено наказанието, в присъствието на множеството народ, познатите на Гордий го наобиколили, прегръщали го и му давали последно целование. Със сълзи те го умолявали да не предава себе си на смърт, да не погубва своя живот в разцвета на годините си и да не напуска това приятно за всички слънце. Те го съветвали да се отрече, макар и само на думи, от Христа и му казвали:С една дума можеш да избавиш себе си от смъртта. Отречи се от Христа с устата си, а в сърцето си вярвай в Него, както искаш; защото Бог гледа не думите, а мислите на говорещия. Ако ти постъпиш така, ще смекчиш и гнева на съдията, а и Бога ще умилостивиш.Но той, подобно на скала, стояща сред морето, която си остава непоклатима, независимо че е връхлитана и удряна от морските вълни, си оставал непоколебим в своето добро решение. И както къщата, основана върху камък, не бива разрушена нито от силни ветрове, нито от проливни дъждове и разливащи се реки, така и този твърд мъж бил непоклатим в своята вяра.А щом прозрял с духовните си очи, че дяволът ходи сред познатите му и един подтиква към сълзи, а в друг влага думи на разубеждаване и го кара да дава недобри съвети, мъченикът се обърнал към плачещите със словата на Господа: \"не плачете за Мене\", но плачете за Божиите врагове, които преследватхристияните. Казвам ви, плачете за тези, които, готвейки огън за нас, запалват за себе си геената и си събират \"гняв за деня на гнева\"! Престанете да сломявате сърцето ми, защото аз не веднъж, а много пъти съм готов да умра за името на нашия Господ Иисус Христос!А на тези, които го съветвали да се отрече от Христа само на думи, Гордий отговорил така:Езика, който ми е даден по милостта на Христа, аз не мога да заставя да се отрече от своя Създател: \"понеже със сърце се вярва за оправдаване, а с уста се изповядва за спасение\"! Как да се отрека от Господа, на Когото се покланям от най-ранно детство? Аз съм възпитан в светата вяра. Не ще ли се ужаси небето, ако аз се отрека от Бога? Нима небесните светила не ще скрият светлината си пред мене? Ще ме изтърпи ли земята и не ще ли ме погълне жив? Не се мамете: Бог поругаван не бива! И с нашите уста Той ще ни съди, и по думите ни ще ни оправдае и по думите ни ще ни осъди. Нима не сте чували страшните Господни думи: \"който се отрече от Мене пред човеците, и Аз ще се отрека от него пред Моя Отец Небесен\"? Защо тогава ме съветвате да се отрека с устата си от моя Бог? Нима заради това ¬ за да удължа живота си? Нима ¬ за да се избавя временно от смъртта и да спечеля няколко дни живот? Но нали чрез това аз ще се лиша от вечния живот! Или пък ¬ за да се избавя от телесните мъчения? Но така аз не ще видя благата, приготвени за праведните там, където няма болка. Явно безумие ще е, ако аз чрез недълговременния живот спечеля за себе си вечна мъка и погибел за душата си? Не, аз и вас съветвам: ако вие така лошо мислите, то се поучете в благоразумието и истината, \"като отхвърлите лъжата, казвайте истината\" и изповядайте, \"че Иисус Христос е Господ, за слава на Бога Отца\", защото такива слова ще изрече всеки език, когато \"в името на Иисуса... преклони колене всичко небесно, земно и подземно\".След като казал това и се осенил с кръстния знак, свети Гордий тръгнал, без страх и без да измени светлостта на лицето си, към смъртта. Той се спрял на мястото на наказанието в такова разположение на духа, сякаш след него не идвал палачът и сякаш виждал ангели пред себе си, в чиито ръце той желаел да предаде душата си. Бидейки посечен с меч, той се сподобил с блажения живот: подобно на Лазар, той с радостни възклицания бил пренесен на мястото на вечното упокоение, където, приемайки въздаянието, заедно с ангелите вечно прославя Подвигоположника Христа, за Когото пострадал.", "date": "2019.01.03", "title": "Св. прор. Малахия. Св. мчк Гордий"}
{"url": "http://www.cross.bg/tova-koeto-ne-mozhesh-da-polychish-1592934.html", "text": "/КРОСС/ Това, което не можеш да получиш, винаги ти се струва по-хубаво от това, което имаш. В това се състои романтиката и идиотизма на човешкия живот.Ерих Мария Ремарк", "date": "2019.01.03", "title": "Това, което не можеш да получиш..."}
{"url": "http://www.cross.bg/meteorologiya-hidrologiya-krasimir-1592947.html", "text": "/КРОСС/ Министърът на образованието Красимир Вълчев ще разговаря с представители на Националния институт по метеорология и хидрология, съобщиха от пресцентъра на министерството.От 1 януари институтът официално излезе от структурите на Българската академия на науките и вече е част от просветното ведомство.До това се стигна след серия от протести  на синоптици и други учени в института, недоволни от отделяните за него средства в рамките на академията.На мястото на Института по метеорология и хидрология се създава нов Институт за изследване на атмосферата, климата и водите.Остават все още нерешени въпроси, свързани с правата върху някои имоти на досегашния институт. ", "date": "2019.01.03", "title": "Красимир Вълчев разговаря с представители на НИМХ "}
{"url": "http://www.cross.bg/smolyan-raiiona-shofyor-1592950.html", "text": "/КРОСС/ Шофьор загина след катастрофа рано тази сутрин в Смолян, научи Дарик. Инцидентът е станал около 7 часа в района на Нов център в областният град.По предварителна информация колата се движила от центъра в посока на Промишлената зона, като в района на болницата колата е излязла от основния път и се е обърнала, при което шофьорът е бил затиснат. Предполага се, че му е прилошало.От полицията потвърдиха за нещастния случай. Според данни от МВР в Смолян, загиналият е на 61 години, родом е от близкото село Арда, но живее в Смолян. Имал е сериозни здравословни проблеми.В момента се очаква съдебен медик на мястото на инцидента.", "date": "2019.01.03", "title": "Шофьор загина след катастрофа в Смолян "}
{"url": "http://www.cross.bg/dyshi-broyat-dostigna-1592946.html", "text": "/КРОСС/ Броят на загиналите при рухването на част от 10-етажния жилищен блок в руския град Магнитогорск достигна 37 души, след като още тела бяха открити в развалините, предаде агенция ТАСС.Четирима души все още са в неизвестност.Разчистването на отломките продължава четвърто денонощие.Засега водеща версия в разследването на причините за трагедията е експлозия на битов газ. ", "date": "2019.01.03", "title": "Броят на жертвите в Магнитогорск достигна 37 души"}
