{"url": "http://www.cross.bg/kenderov-kontinenta-antarktida-1603961.html", "text": "/КРОСС/ Първият реализиран проект, посветен на морската биология и определяне на видовия състав на дънните екосистеми в Антарктида, е на българските учени, каза във Варна хидробиологът доц. Любомир Кендеров от Софийския университет, който бе сред докладчиците на националния юбилеен форум на Българската асоциация по подводна дейност.В организацията, основана през 1999 г., членуват 150 водолази и водолазни инструктори от 12 клуба от цялата страна.Въпреки дългогодишните проучвания все още за Антарктида има много неизвестни неща, всяка година излизат нови видове организми, обясни Кендеров.Като участник в последната българска експедиция на този континент в края на миналата година той е успял да направи редица подводни изследвания, като се е спускал на дълбочина 5-7 метра.Изолираността на континента и тежките условия не са успели да спасят напълно обитателите му от въздействието на хората, каза още ученият. Направени са изследвания, които доказват наличие на тежки метали и токсични вещества както в пингвините и тюлените, така и в рибите, обясни Кендеров. И с гордост допълни, че пионери в този тип проучвания са пак български учени.По думите на Кендеров в пингвините и тюлените е открито дори устойчивото съединение ДДТ, но хубавото е, че концентрацията му е малка и не може да доведе до генетични увреждания или малформации при поколенията на животните.До замърсявания води и туристическата дейност на континента, каза още Кендеров. По думите му при колониите пингвини са открити колибактерии и салмонела. Вече е факт и появата на вид трева, пренесена неизвестно как от Патагония, която се е приспособила и дори е започнала да измества местните видове растения.Вече се вземат строги мерки при слизането на континента, за да се избегне рискът от привнасяне на семена или спори, разказа още Кендеров. ", "date": "2019.05.11", "title": "Българи са първите изследователи на дънните екосистеми в Антарктида "}
{"url": "http://www.cross.bg/hotela-gostite-hotelut-1603954.html", "text": "/КРОСС/  Бурж ал Араб е признат за най-луксозния хотел в света.Построен през 1999 г. за 1 милиард долара на изкуствен остров, който има частни плажове от три страни, той последователно се нарежда сред най-елитните хотели в света. Гостите трябва да преминат през охраняем мост преди да влязат в имота на хотела.Макар и да не е тайна, че хотелът е един от най-добрите, може би е изненадващо, че хеликоптерната му площадка временно е била използвана като тенис корт и че коли Rolls-Royce са на разположение на гостите по всяко време.Business Insider представя 11 невероятни факта за хотела. Вижте ги:С частни, 24-часови услуги на иконом за всеки апартамент, лесно се изпълняват заявки за обслужване по стаите.Персоналът на хотела превъзхожда гостите при коефициент 6:1, което дава възможност да се погрижат за всеки малък техен каприз.Гостите имат възможност да получат трансфер от летището при кацане в Дубай. Докато много луксозни хотели предлагат това удобство, малцина разполагат с автопарк от Rolls-Royce. Цените започват от 1000 AED, или $272 на возене.която може да се превърне в голф игрищеТя също така се превръща в корт за тенис, както и в сцена за сватбени тържества. На площадката се играе тенис на маса и се тестват и болиди от Формула 1.Покритите със злато елементи включват врати на асансьор от 24 карата и масивни стълбове в салоните. В допълнение към златото, таванът в един от ресторантите на хотела държи рекорда за най-големия кристален таван Swarovski.Той е висок точно 590 фута.Всички са делукс апартаменти.Те са произведени в Швейцария.Гостите могат да избират измежду 17 вида възглавници, различни по размер и твърдост.Той съдържа 14 различни козметични продукта.Таблетите са програмирани да резервират спа процедури и услугите на иконом, както и да предоставят на гостите допълнителен достъп до менютата на ресторанта на хотела.Главният хотелски ресторант - прекрасно място да опитате морски дарове, и наречен Ал Махара, се оглавява от главния готвач със звезда Мишлен, Нейтън Аутлоу.В менюто има изпечен в сол морски костур за 266 долара и кралски краб за 114 долара.Хотелът разполага и със златни шкафове за вино. Меню с дегустация на вино започва от $475 на човек.", "date": "2019.05.11", "title": "11 невероятни факта за най-луксозния хотел в света - Бурж ал Араб"}
{"url": "http://www.cross.bg/granitzite-pendarovski-promyana-1603958.html", "text": "/КРОСС/ Новият македонски президент Стево Пендаровски се обяви против всякаква промяна на границите.„По-лоша идея от тази за промяна на границите не съм чул досега. Всички знаем, че каквато и да е промяната на границите, тя е най-добрата рецепта за конфликт. Ако тази идея можеше да бъде решена на масата за преговори, тя щеше да бъде решена досега\", каза Пендаровски по повод предложенията на сръбския държавен глава Александър Вучич и на неговия косовски колега Хашим Тачи за промяна на границите между двете държави.\"От информациите, които имам, тази идея няма подкрепата на ключовите фактори в Европа и САЩ. Лично аз, с двете си ръце, подкрепям позицията на Европейския съюз за намирането на решение между Белград и Прищина, което няма да дестабилизира региона, а ще доведе до по-голяма стабилност\", каза още Пендаровски пред местната медия РТК.\"Рецептата за успех в евроинтеграцията е сътрудничеството и на първо място със съседните държави. Лично ще се залагам за добри отношения с Косово, Албания\", каза още Стево Пендаровски и обеща да положи усилия за по-бързо изграждане на магистралата Скопие-Прищина от македонска страна. ", "date": "2019.05.11", "title": "Пендаровски е категорично против всякаква промяна на границите "}
{"url": "http://www.cross.bg/brigada-karlovo-mehanizirana-1603957.html", "text": "/КРОСС/ В град Карлово се проведе открит ден в рамките на националната информационна кампания „Бъди войник\". Мероприятието е организирано от Министерството на отбраната, а и Карлово е един от центровете в страната, в който за девети път се организират подобни реални статични и динамични покази на открито.Целта на кампанията е да могат повече младежи от средните училища да се запознаят с естеството на военната професия и да бъдат привлечени в редиците на Българската Армия.Граждани и гости на града на Апостола имаха възможност да се запознаят с предизвикателствата и спецификата на военната професия, да се доближат и пипнат въоръжението и техниката на нашите военнослужещи.Командването на 61 механизирана бригада определи и подбра интересни образци въоръжение и техника с военнослужещи от екипажите им, които разказваха за ежедневните им задачи, как протича един работен ден, изискванията които трябва да се покрият за да станеш военнослужещ и как да кандидатстваш.Паралелно бе открита и информационната борса със свои информационни щандове, на която бяха представени видовете Въоръжени сили - Сухопътните войски, Военновъздушните сили, Военноморските сили, както и на Специалните сили, Военна полиция, Националната гвардейска част, и Централното военно окръжие.На самата информационна борса младежите имаха възможност да се запознаят със свободните места и начина на набиране на войници, като получиха точна информация за обявените конкурси и условията за кандидатстване.На учебни центрове от № 1 до 16 посетителите на мероприятието имаха възможност да се запознаят с 7,62 мм. автомат АКН с приковка, 7,62 мм. картечница „Калашников\", ръчна противотанкова гранатохвъргачка РПГ-7, противотанкова гранатохвъргачка СПГ - 9, Преносим зенитно-ракетен комплекс, 120 мм минохвъргачка „Тунджа\", Снайперова пушка „Хеклер и Кох\", 7,62 мм снайперска винтовка „Драгунов\" , Лек автомобил с повишена проходимост „Хамър\" , БМП, 122 мм. Самоходна гаубица, Зенитна установка, Бойна машина , Мерцедес \"Комета\", както и да разгледат Пистолет „Зиг - Зауер\", автомат „Арсенал\", тежко защитно облекло на сапьора, универсален детектор за отровни вещества, защитен костюм лек и среден тип, маскиран снайперист, нощен мерник, и да видят «войника на бъдещето».Всички участници в мероприятието бяха снабдени с каски, тактически елечета и тактически очила. Поставени бяха екрани на които се прожектираха филми за армията и 61 МБР.Статичния показ премина под звуците на маршовете на Военния духов оркестър на 61 механизирана бригада, който подготви и изнесе своя допълнителна програма пред обществеността на град Карлово, като повдигаше духа на пристигналите и привличаше нова публика.Гост на събитието бе Началникът на политическия кабинет на Министъра на отбраната Илия Налбантов, а за отговорник на мероприятието бе определен генерал-майор Михаил Попов- Командир на Сухопътните войски, който посети кампанията, изнесе брифинг и отговори на множество журналистически въпроси. На събитието в Карлово присъстваха и командирът на 61-ва Стрямска механизирана бригада бригаден генерал Пламен Йорданов, кметът на град Карлово и гости на града и мероприятието.Гражданите и гостите на града на Апостола имаха възможност да разговарят с военнослужещи от 61-ва Стрямска механизирана бригада, като достоен наследник на бойните традиции на 28-ми Стремски полк, 21-ви Средногорски полк и 11-та танкова бригада. За предоставяне на информация относно предизвикателствата и предимствата на професията войник бяха определени подготвени военнослужещи. Главният сержант на бригадата и сержантите на батальони и дивизиони организираха и стиковаха цялата кампания.Най-голямата атракция предизвика пред насъбралото се множество демонстрацията на способностите на роботизирана система модел 510 Packbot при обезвреждане на кола бомба.Източник и снимки: 61-ва Стрямска механизирана бригада ", "date": "2019.05.11", "title": "Военна техника и оръжия демонстрираха в Карлово по време на кампанията “Бъди войник“ (снимки)"}
{"url": "http://www.cross.bg/dyrankev-bulgariya-suyuz-1603952.html", "text": "/КРОСС/ „По един или друг начин, отговорът трябва да търсим в бъдещето\". Така водачът на листата на „Коалиция за България\" проф. Боян Дуранкев отговори на въпроса, дали подкрепя идеята Европейският съюз да стане Европейски съединени щати, в интервю за предаването „Седмицата\" по Дарик радио. „От една страна, самият Европейски съюз със сигурност ще се разширява и със сигурност ще постига една по-голяма координация, както от гледна точка на трудово, данъчно, финансово законодателство, така и от позициите на развитие на националните култури и националните особености. С други думи, в момента тенденцията е двуполюсна и в следващия Европейски парламент тя ще се задълбочи, ще имаме по-добра национална координация\", на мнение е Дуранкев. Той изрази позиция, че е за постепенно хармонизиране на данъчното законодателство, а не конкуренция между отделните страни. „Това означава, че ще растат и доходите, и ще има и по-добри възможности за инвестиции\", мотивира се професорът. Дуранкев изказа мнение, че би било добре да има обща европейска сигурност, което по думите му е различно от обща армия за целия Европейски съюз. По въпроса за приемането на Истанбулската конвенция, като част от общото европейски законодателство, проф. Дуранкев изрази позиция: „Истанбулската конвенция вече е затворен въпрос в България, тъй като Истанбулската конвенция противоречи на националната конституция, но не е затворен в Европа. Ще подкрепим, с известна промяна, Истанбулската конвенция, още повече, че в момента ние имаме най-малко три закона, които регулират отношенията на семейството, отношението към жените и отношението към децата. В този формат, не, няма да гласувам, докато не се уеднакви спрямо нашето законодателство\".  Проф. Дуранкев е против санкциите на Европа срещу Русия.\"Ние сме за спазване на принципа на ООН и за търсене на мир и сътрудничество не само от гледна точка на Европейския съюз спрямо другите, а в рамките на ООН, за да се решат тези проблеми\", коментира той. На въпроса, трябва ли Европейският съюз да стане силен енергиен съюз, Дуранкев отговори: „Засегнахте една много болезнена тема, конкретно за България, енергийния въпрос. Защото се оказва, че „Северен поток\" е икономически въпрос, а „Южен поток\" е политически въпрос. Защото се оказва, че строителството на атомни централи с руски реактори, в Унгария например е икономически въпрос, а в България е политически въпрос. Ние твърдяхме, че ще станем независими от руския газ, а сега ще станем зависими едновременно от цените на руския газ, на които ги продава Турция и след това, Турция ще определя за газта в България. В това отношение трябва да се търсят икономическите интереси, а не толкова политически някакви въпроси\". Относно плана „Юнкер\", проф. Дуранкев е на мнение, че той леко е освежил стратегическите инвестиции, но не е решил стратегическите проблеми на страните, които най-много са се нуждаели от тях. „По сметки на Евросъюза, за да има догонващо и икономическо, и социално развитие, към периферните страни на източна Европа трябва да има утрояване на усвоените средства, не само на отпуснатите. И другото, гилотина върху корупцията, която изяжда около 45 процента, вероятно, от европейските фондове в България\", каза още проф. Боян Дуранкев и допълни, че от „Коалиция за България\" биха продължили плана „Юнкер\" като го доразвият и наистина подкрепят европейската идея за балансирано икономическо развитие и най-вече за догонващо развитие на по-слабо развитите страни..", "date": "2019.05.11", "title": "Проф. Боян Дуранкев: Отговорите трябва да търсим в бъдещето"}
{"url": "http://www.cross.bg/data-tereza-brekzit-1603956.html", "text": "/КРОСС/ Британският премиер Тереза Мей може да насрочи дата за оттеглянето си в следващите дни, заяви председателят на влиятелната Комисия 1922, която се състои от депутати на Консервативната партия в Камарата на общините, сър Греъм Брейди, съобщи Би Би Си.Мей вече обяви, че ще подаде оставка, след като нейната сделка за Брекзит бъде одобрена от парламента, но някои депутати искат точна дата за оттеглянето й. Сър Греъм Брейди заяви, че очаква „ясна и точна дата\" след срещата на премиера в Комисията, която се очаква да се състои в сряда. Той обаче отказа да коментира появилата се информация, че ще се кандидатира за наследник на Мей.Пред Би Би Си през изминалата седмица сър Греъм обяви, че Комисията 1922 е призовала премиера да даде „яснота\" относно бъдещите си планове и тя е изявила желание да се срещне с членовете на комисията.През март британският премиер обеща да се оттегли в момента, в който Камарата на общините ратифицира нейната сделка за Брекзит. Тереза Мей обаче не уточни, колко дълго планира да се задържи на поста, ако споразумението не бъде одобрено.Натискът нарасна след като консерваторите претърпяха мащабни загуби на местните избори. Партията се опасява, че ще получи и „звучен шамар\" на предстоящите избори за ЕП. Лондон трябваше да напусне ЕС на 29 март, но дата за Брекзит беше отложена за 31 октомври, след като парламентът не успя да постигне компромис и да одобри сделката с Брюксел. ", "date": "2019.05.11", "title": "Тереза Мей може да насрочи дата за оставката си идните дни "}
{"url": "http://www.cross.bg/nakazatelen-zadurzhani-myarka-1603959.html", "text": "/КРОСС/ Специализираната прокуратура внесе в Специализирания наказателен съд искане за налагане на мярка за неотклонение \"Задържане под стража\" на петимата български граждани, задържани на 18 април т.г. в Румъния с Европейска заповед за арест по обвинение за участие в организирана престъпна група за телефонни измами, съобщиха от държавното обвинение.Петимата бяха предадени на българските власти на 8 май т.г., предявени им бяха обвинения, наложено им бе и прокурорско задържане до 72 часа.Останалите петима участници в престъпната група бяха задържани в София и в Горна Оряховица по време на едновременните действия по разследването на българска и румънска територия.Те са в следствения арест, след като Специализираният наказателен съд и Апелативният специализиран наказателен съд им определиха най-тежката мярка за неотклонение. ", "date": "2019.05.11", "title": "Прокуратурата поиска задържане под стража за предадените от Румъния „ало“ измамници "}
{"url": "http://www.cross.bg/durveta-durvo-godini-1603960.html", "text": "/КРОСС/ Учени откриха дърво на 2624 години в блато в Северна Каролина, съобщи Лайв сайънс.Голият кипарис е едно от най-старите дървета в света, което не е клонинг. Клониралите се дървета - големи колонии генетично идентични растения, пораснали от един предшественик, могат да живеят десетки хиляди години.Учените са установили възрастта на древния кипарис, изследвайки дървесни пръстени, за да съставят картина с историята на климата в източните американски щати. Освен че показват възрастта на дървото, те разкриват колко влажен или сух е бил даден период.От предишни изследвания специалистите знаят, че в блато по река Блек ривър се намира една от най-старите дървесни групи в САЩ, в която са идентифицирани дървета на възраст между 1000 и 1650 години. Изследването показва, че голите кипариси са едни от най-дълголетните дървета. В същото блато е открито и дърво на 2088 г. Вероятно има и други, защото специалистите са взели проби от стотина дървета при хиляди в района.По-стари от американския гол кипарис са само отделна западна хвойна, гигантска секвоя, кипарисова фицроя и осилест бор. Най-старото известно дърво е именно осилест бор в Уайт маунтинс (Белите планини) в Калифорния. То е на 5066 години. Само фицроята е в Чили, а останалите рекордьори са в САЩ. ", "date": "2019.05.11", "title": "Откриха дърво на 2624 години в САЩ "}
{"url": "http://www.cross.bg/adres-nastoyasht-izticha-1603944.html", "text": "/КРОСС/ Изтича крайният срок , в който избирателите с различен постоянен и настоящ адрес, могат да поискат да бъдат вписани по настоящ адрес за евроизборите на 26 май.Приключва и създаването на подвижни избирателни секции. Такива се разкриват, ако има подадени не по-малко от 10 заявления от хора с увреждания, които не им позволяват да упражнят правото си на глас в изборните помещения.Заявленията се подават до кмета. Ако има образувана подвижна избирателна кутия и е назначена Секционна избирателна комисия, избирател с трайни увреждания, който не е подал заявление в срок, може да го направи до 20 май. ", "date": "2019.05.11", "title": " Изтича срокът, в който можем да поискаме да гласуваме по настоящ адрес "}
{"url": "http://www.cross.bg/stopanstvo-selskoto-yaponiya-1603942.html", "text": "/КРОСС/ Министрите на земеделието на страните от Г-20 обсъждат на среща си в японския град Ниигата как да бъдат привлечени млади хора за работа в селското стопанство на фона на застаряването на населението в аграрния сектор, предаде Киодо.Агенцията цитира изявление на министъра на земеделието, горите и риболова на Япония Такамори Йошикава.Той изрази надежда, че представителите на 20-те най-развити промишлени икономики в света ще могат да споделят полезни практики и да водят откровен дебат по темата. Япония е изправена пред проблема със застаряването на фермерите и загуба на производствена база в селското стопанство.Ние трябва да отговорим на предизвикателствата, които среща селското стопанство в международен план, допълни Йошикава.Срещата на земеделските министри на Г-20 продължава и утре, а за лидерите на страните от групата е планирана за 28 и 29 юни в Осака и това ще бъде първият такъв форум, организиран в Япония. ", "date": "2019.05.11", "title": "Земеделските министри от Г-20 обсъждат как да привлекат млади хора в селското стопанство "}
{"url": "http://www.cross.bg/ispaniya-politziya-strani-1603945.html", "text": "/КРОСС/  Правоохранителните органи на Испания съвместно с италиански колеги са разкрили престъпна група при операция срещу незаконно разпространение на наркотици, съобщи днес испанската национална полиция, цитирана от ТАСС.Задържани са били 44 души, включително и членове на  калабрийската мафия ндрангета. В двете страни са направени 34 обиска, при които са иззети 2,7 тона хашиш и огнестрелно оръжие. Разследването е започнало през март 2016 година. От Испания наркотиците са били доставяни в различни страни в Европа, уточнява в комюникето си националната полиция.", "date": "2019.05.11", "title": "Испания и Италия арестуваха 2,7 тона хашиш в съвместна операция"}
{"url": "http://www.cross.bg/tysk-nyama-evropeiiskiya-1603943.html", "text": "/КРОСС/ Председателят на Европейския съвет Доналд Туск твърди в интервю за испанския в. \"Вангуардия\", че все още има вероятност между 20 и 30 процента Брекзитът да бъде спрян.„Днес шансът ни да няма Брекзит е от 20 до 30 процента, а това не е малко\", посочва Туск.С всеки изминал месец става все по-ясно, че излизането на Великобритания от ЕС ще се различава от това, което са си представяли неговите инициатори.„Срокът за Брекзита изтича през октомври, но аз ще настоявам да се налагат ограничения във времето за решението на Великобритания. Когато става дума за Брекзит, няма за къде да се бърза...Никога няма да има Съединени щати на Европа по подобие на САЩ\", отбеляза председателят на Европейския съвет.„Безспорно ерата на оптимистичните илюзии приключи. За поляците е особено болезнено, тъй като отдавна мечтаехме да влезем в Европейския съюз\", коментира още Туск, който е и бивш полски премиер.След 2004 г. мнозина вярваха в един щастлив край на историята. От политическа гледна точка Западът трябва да означава край на битките, които винаги са ни съпровождали. През последните години обаче Европа се сблъска с драматични предизвикателства, но аз не съм фаталист\", заявява председателят на ЕС. ", "date": "2019.05.11", "title": "Доналд Туск: Има 20-30% вероятност Брекзит да бъде спрян "}
{"url": "http://www.cross.bg/suprygata-deklaratziya-otnoshenie-1603947.html", "text": "/КРОСС/ Министърът на земеделието Румен Порожанов е депозирал в петък заявление до КПКОНПИ, с което моли да бъдат предприети мерки за публикуването на всички данни от хартиения носител на подадената от него декларация за 2017 г., в това число и данните по отношение на съпругата му, тъй като не попадат в хипотезата на чл. 37, ал. 7 от ЗПКОНПИ, съобщиха от пресцентъра на земеделското ведомство.В подадената декларация са посочени всички обстоятелства, както по отношение на лицето, заемащо висша публична длъжност, така и за неговата съпруга. При попълването на декларацията на стр. 2 не е направена отметка за нито едно от посочените обстоятелства: Наличие на фактическа раздяла; Не живее заедно със съпругата си и няма общо домакинство и няма да декларира нейното имущество и доходи на основание чл.37, ал. 5 от ЗПКОНПИ; Фактическо съжителство на съпружески начала.Предвид липсата на отметка в посочените по-горе колони, механичното пренасяне на ЕГН-то на съпругата му от предходната колона, в която са посочени имената и ЕГН-то за съпругата, в колоната за случаите по чл. 37, ал. 7 от ЗПКОНПИ за \"фактическо съжителство на съпружески начала\", не отговаря на действителното положение и не следва да се счита за нежелание за публикуване на информация относно лице, с което се намира във фактическо съжителство на съпружески начала.По отношение на единственото, установено от комисията несъответствие, за същото е получено уведомително писмо от 13 март, в което се посочва, че не са попълнени трудовите доходи от заеманата длъжност за 2017 г.В определение от комисията 14-дневен срок е подадена коригираща декларация и е представена необходимата информация. ", "date": "2019.05.11", "title": "Порожанов депозира молба до КПКОНПИ да публикува цялата му декларация"}
{"url": "http://www.cross.bg/erdogan-istanbyl-opozitziyata-1603948.html", "text": "/КРОСС/ Журналист, критикуващ правителството на президента Реджеп Тайип Ердоган и неговите националистически съюзници, бе хоспитализиран, след като бе нападнат пред дома си, предаде Асошиейтед прес. Вестник \"Йеничаг\" съобщи днес, че коментаторът Явуз Селим Демираг е бил пребит от пет-шест души с бейзболни бухалки, след като в петък участвал в телевизионно предаване. Състоянието му е сериозно.Причината за нападението не е известна, но то бе извършено в момент на напрежение във връзка с решението на изборните власти да бъдат отменени резултатите от кметските избори в Истанбул, спечелени от опозицията, и вотът да бъде повторен на 23 юни, отбелязва агенцията.Партията на Ердоган твърди, че вотът в Истанбул е бил помрачен от измами, но според опозицията Висшата избирателна комисия е била подложена на натиск от правителството, което отчаяно иска да запази властта в най-големия град на Турция. ", "date": "2019.05.11", "title": "Пребиха с бухалки журналист, критикуващ Ердоган"}
{"url": "http://www.cross.bg/ymbal-razvitieto-chirkov-1603950.html", "text": "/КРОСС/ Лекари, прославили България в цял свят, бяха отличени от Петото издание на Медицинските Оскари снощи в хотел Маринела. Сред наградените е и професор Александър Чирков - носител на Гран При за цялостен принос в развитието на медицината от Петото издание на Националните Медицински Награди. Възпрепятстван от ангажименти в Германия, проф. Чирков получи своя приз преди церемонията от упраляващите съдружници на  организаторите на Медицинските Оскари - Патриция Кирилова и Дончо Георгиев. Проф. Чирков даде и кратко интервю, в което сподели болката си от забавянето на развитието в родното здравеопазване, отлагането на реформата и липсата на държавна политика за регулярно обучение на медицинските специалисти.Годишните награди NATIONAL MEDICAL AWARDS 2019 отличиха хуманизма и отговорността на лекари, болници, клиники и екипи с доказани значими постижения в областта. Специални гости на събитието бяха зам.-председателят на Здравната комисия в парламента - Георги Колев, зам.-председателят на партньорите от Националната Пациентска Оранизация Виктор Пасков,  доц. д-р Любомир Киров - преседател на УС на партньорите на събитието от НСОПЛБ и др. Те връчиха на призьорите и 17-те златни статуетки, отличили най-добрите лекари и болници в България. Медийните партньори на конкурса също връчиха част от наградите.Ето и наградените: - Цялостен принос в развитието на медицината - Проф. Александър Чирков- Социални каузи 2019 - НК Детско здраве,  УМБАЛСМ \"Пирогов\"- Доктор на годината 2019 - Доц. Георги Хубчев - АГ УМБАЛ Дева Мария, Бургас - Болница на Годината 2019 - УМБАЛ \"Сърце и мозък\", Плевен- Международно признание 2019 - Доц. д-р Венелин Герганов- Професионално признание 2019 - Личен лекар на годината - Д-р Николай Брънзалов (НСОПЛБ) - Професионално признание  2019 - Кардиолог на годината - Д-р Зоя Кунева- Професионализъм в медицината 2019  - Клиника по неврохирургия УМБАЛ \"Св.Иван Рилски\", София- Иновативен млад лекар 2019 - Д-р Петър Узов, УМБАЛ \"Сърце и мозък\", Плевен - Медицински Иновации 2019 - Д-р Илиян Шандурков, Очна Клиника Вижън, София- Best Consulting 2019 - Проф. Силвия Чернинкова, Александровска болница, София- Специална награда за обществена подкрепа на медиците - Мая Манолова, омбудсман на Р България- Медицински Инвестиции  2019 - УМБАЛ Уни Хоспитал, Панагюрище- Принос в развитието на лечението на вродените коагулопатии в България - Проф. Тошко Лисичков- Лекар с грижа в лечението на пациенти с ХИВ - Д-р Нина Янчева- Специална Награда на пациентите 2019 - Д-р Захари Захариев- Специална награда за онкологично лечение 2019 - Д-р Майя Милева", "date": "2019.05.11", "title": "Отличиха кардиолога проф. Чирков за цялостен принос в развитието на медицината"}
{"url": "http://www.cross.bg/guns-grypata-roses-1603949.html", "text": "/КРОСС/ Групата Guns N ‘Roses съди пивоварна в Колорадо, че е нарекла една от бирите си „Guns' N ‘Rose\", съобщи АФП. Музикантите твърдят, че нарушението на търговската марка им е причинило „непоправими щети\".Бирата, чието лого е стилизиран надпис с акцент върху буквата „Е\", е направена от пивоварната „Oskar Blues\", част от „Canarchy Craft Brewing Collective в западния американски щат.В жалбата си, подадена в четвъртък във федералния съд в Лос Анджелис, групата, която иска да й бъдат изплатени щетите и съдебните разноски, обвинява пивоварната, че продава продукти, които „умишлено търгуват с добронамереността, престижа и славата на Guns N ‘Roses, без одобрението, лиценза или съгласието на групата\".„Като пряк и непосредствен резултат от неправомерните действия на ответника, Guns N ‘Roses е претърпяла и продължава да страда и/или е вероятно да претърпи вреди върху своите търговски марки, бизнес репутация и добра воля\", се казва в жалбата.Музикантите настояват, че пивоварната фалшиво предполага връзка с групата, използвайки предполагаемата й марка, за да продава бира.Пивоварна Oskar Blues не отговори веднага на искането на AFP за коментар.Фирмата се е опитала да запази марката на своята бира през 2018 г., но искането е било отхвърлено след несъгласие от страна на групата. Според документите, бирата и придружаващите я стоки ще бъдат продадени до март 2020 година. ", "date": "2019.05.11", "title": "Guns N ‘Roses съдят пивоварна в Колорадо, защото е кръстила бирата си с тяхното име"}
{"url": "http://www.cross.bg/kereka-selo-iliyana-1603951.html", "text": "/КРОСС/В навечерието сме на разпределението на европейските средства за следващия програмен период. Сега е времето България да изработи цялостна програма за спасяване на българското село. Европейските средства трябва да стигнат до всяко село\". Това заяви вицепрезидентът Илияна Йотова на честването на 400-годишнината на село Керека, община Дряново.„През годините неведнъж българското село ни е спасявало и съхранявало като народ. Отдавна българската държава трябваше да разработи план за развитието му\", изтъкна вицепрезидентът.Днес в село Керека живеят около 60 души. През последните години млади хора избират да отглеждат децата си в Керека и да го развиват. „Село Керека не е уникално само заради историята си. Керека се възражда за нов живот благодарение на огромната любов към родното място, към Родината, с която успявате да заразите и чужди граждани\" - с тези думи се обърна Илияна Йотова към жителите и гостите на селото. С изпълнението си на химна на Република България на перфектен български език 8-годишната Милица Мартин, която неотдавна идва със семейството си от Великобритания в Керека, развълнува присъстващите.Вицепрезидентът благодари специално на председателя на Народно читалище „Напредък - 1884\" 29-годишната Невена Николова и на всички, отдадени на възраждането на село Керека.Вицепрезидентът Илияна Йотова и зам.-председателят на Народното събрание Емил Христов откриха плоча в чест на достолепната годишнина на селото. Двамата поднесоха цветя пред паметника на Св. св. Кирил и Методий и паметника на четниците от село Керека, участвали в четата на Бачо Киро и поп Харитон в Дряновската епопея. В село Керека през 1885 г. е издигнат първият в България паметник на славянските първоучители.„Днес почитаме Светите братя Кирил и Методий, които дадоха четмо и писмо на милиони хора, създадоха третата християнска цивилизация - славянската, и я разпространиха\", посочи Илияна Йотова. ", "date": "2019.05.11", "title": "Илияна Йотова бе гост на честването на 400-годишнината на село Керека, община Дряново"}
{"url": "http://www.cross.bg/pravo-doma-mariiika-1603931.html", "text": "/КРОСС/ Вече ще имаме повече права за самозащита, ако крадец влезе в дома ни. Депутатите гласуваха нови правила за неизбежната отбрана с промени на първо четене в Наказателния кодекс.\"Имаше случай на нападната жена, която е пребита и са и взети всичките пари. Новите изменения на закона изобщо не помагат на тази жена. Причината е, че въпросът, за това дали тя може да се защитава, е решен по действащия закон в момента. Всеки, който е нападнат в жилището си има право на неизбежна самоотбрана. Има нови текстове, които ще отменят старите, а те бяха добри. Това е опасно\", заяви в ефира на \"Събуди се\" по NOVA адвокатът Марин Марковски.Според адвокатът Людмил Рангелов с това решение на политиците се създава впечатление, че държавата не може да се справи с престъпността.\"Действащата норма напълно устройва гражданите за адекватна защита срещу противоправно нападение. Конституцията с еднаква сила брани правото на живот както на нападнатия, така и на нападателя\", каза още адвокат Рангелов.И двамата са на мнение, че новите текстове са противоконституционни.\"Правото на живот е неконституционно право, то е задължение  на цивилизованата държава. Законът казва: \"Ако някой превиши пределите на неизбежна отбрана, и това се дължи на това, че е уплашен, той не се наказва. Имаш право да се браниш и срещу деяние, което не е започнало, но има реална опасност да започне\", каза още Марин Марковски.За битовата престъпност от първо лицеМарийка Асенова е една от нападнатите възрастни жени по селата. Преди 3 месеца въоръжени мъже влязоха в дома й и я пребиха, за да откраднат 500 лв. След случая жената поставя метална решетка на вратата, паник бутон и си купува газов пистолет.Съседки на жестоко пребитата Марийка също споделят, че имат СОТ система и оръжия, за да се защитават. В ефира на телевизията възрастните жени заявиха, че подкрепят проектозакона за самоотбрана. Нападателите, които са влезли в дома на Марийка, все още не са осъдени. ", "date": "2019.05.11", "title": "Неизбежната отбрана: Новите текстове отменят стари - това е опасно"}
{"url": "http://www.cross.bg/tzipras-depytati-mesta-1603932.html", "text": "/КРОСС/ Правителството на Алексис Ципрас оцеля при процедура по гласуване на доверие в парламента, предаде Асошиейтед прес и БТА.\"За\" кабинета гласуваха 153 депутати, а \"против\" 136 депутати. Вотът се проведе след тричасов оживен дебат. Партията на Ципрас - \"Сириза\" има 145 места. Тя получи подкрепата на 8 независими депутати в 300-местния парламент.Гласуването бе следствие от вот на недоверие срещу заместник-министъра на здравеопазването Павлос Полакис заради изказването му по адрес на един опозиционните политици, който е инвалид. Той обвини този политик, че се е възползвал от заболяването си - гръбначно-мускулна атрофия, за да получи преференциално отношение при осигуряване на държавна работа. Полакис освен това предизвика негативни реакции, като пушеше на закрити обществени места и пренебрегваше по този начин законите. Ципрас подкрепи своя заместник-министър.Партията на Ципрас изостава от \"Нова демокрация\" в социологическите проучвания, като парламентарните избори ще се произведат през октомври. ", "date": "2019.05.11", "title": "Правителството на Ципрас оцеля при вот на доверие"}
{"url": "http://www.cross.bg/kitaii-trump-pregovori-1603934.html", "text": "/КРОСС/ Президентът на САЩ Доналд Тръмп нареди вчера на постоянния представител за търговските преговори Робърт Лайтхайзър да започне процедурата за увеличаване на митата върху останалите вносни продукти от Китай на стойност приблизително 300 милиарда долара, предаде Ройтерс.\"По-рано през деня по указание на президента Доналд Тръмп САЩ повишиха от 10 на 25 процента вносните мита за китайски стоки на стойност около 200 милиарда долара. Президентът ни нареди да започнем процеса на увеличаване на митата върху почти целия останал внос от Китай, оценяван на около 300 милиарда долара\", се казва в официалното съобщение на постоянния търговски представител на САЩ.Уточнява се, че информация за процедурата и периода на публично обсъждане преди окончателното одобрение ще бъде публикувана във Федералния регистър, а повече подробности ще бъдат публикувани на сайта на Постоянния представител за търговските преговори (USTR) в понеделник.Също вчера Тръмп написа в Туитър, че през последните два дни САЩ и Китай са провели \"откровени и конструктивни разговори за статуса на търговските отношения между двете страни\", похвали отношенията си с китайския президент Си Цзинпин, с когото има \"много здрава връзка\", увери, че преговорите ще продължат в бъдеще и добави: \"Междувременно САЩ наложиха МИТА на Китай, които може да бъдат или да не бъдат отменени в зависимост от това какво ще се случи с бъдещите преговори\". ", "date": "2019.05.11", "title": "Тръмп нареди нови мита върху китайски стоки за още $300 млрд."}
{"url": "http://www.cross.bg/kostenetz-milena-stoyan-1603933.html", "text": "/КРОСС/ Хеликоптер и дрон ще се включат днес в издирването на 43-годишния Стоян Зайков от Костенец, който е заподозрян за убийството на 38-годишната Милена Шишкова, научи Dir.bg от свои източници в МВР.Тялото на жената бе открито вчера около 8.30 ч. на метри от дома й в Костенец. Милена е била застреляна в главата с малокалибрен пистолет. По неофициална информация първо е била пребита, а ръцете й са били вързани. Трупът й е намерен, след като сестра й, майка й и 15-годишният й син пристигнали в къщата й и видели кървави следи. Те сигнализирали в полицията и пристигналите криминалисти са намерили тялото на отсрещната поляна.Повече от 24 часа Костенец е под полицейска блокада. Отцепен е голям периметър около града. Всички автомобили се проверяват. Цяла нощ е продължило търсенето на убиеца. Използвани са и термокамери.\"Предоставили сме на полицията високопроходима техника. До момента обаче няма следи от издирвания\", каза пред Dir.bg кметът на Костенец Радостин Радев.43-годишният Стоян Зайков е криминално проявен и осъждан. Живеел с Милена много години. Двамата имат син Стивън. Сестрата на убитата - Славяна Шишкова съобщи, че Милена и Стоян са били разделени от около два месеца, но категорично отрече причина за убийството да е било изневяра. ", "date": "2019.05.11", "title": "Вдигат хеликоптер и дрон в търсене на убиеца от Костенец"}
{"url": "http://www.cross.bg/notr-remonta-debati-1603935.html", "text": "/КРОСС/ Националното събрание на Франция (долната камара на парламента) одобри законопроект за възстановяване на парижката катедрала \"Нотр Дам\" след огромния пожар, предаде Франс прес.Текстът е бил одобрен късно снощи след 13 часа дебати. Сега той ще бъде изпратен в Сената, който трябва да го гледа на 27 май.В законопроекта е предвидено хората, които внесат пожертвования за ремонта на катедралата, да получат данъчни облекчения. Новият закон предвижда и опростени процедури при държавни поръчки, свързани с възстановяването на катедралата. В него е записано, че ще бъде създаден специален комитет, който ще контролира как се харчат средствата, събрани за ремонта.Пожарът в \"Нотр Дам\" избухна на 15 април и пожарникарите успяха да го изгасят едва на следващия ден. Според предварителни данни той е възникнал при ремонтни дейности в горната част на сградата. Огънят напълно унищожи дървеният покрив и кулата във форма на стрела, която падна на каменния свод и го проби на три места. ", "date": "2019.05.11", "title": "Одобриха закон за реставрация на \"Нотр Дам\" след 13-часови дебати"}
{"url": "http://www.cross.bg/rakovski-zavod-zona-1603937.html", "text": "/КРОСС/ Седмица след като папа Франциск посети Раковски, градчето отново може да роди световна новина. Най-големият производител на автомобили Volkswagen Group е на крачка да избере именно терен край \"крепостта на яката вяра\" за бъдещия си завод, пише \"Стандарт\". Става въпрос за \"Индустриална зона Раковски\", която е част от \"Тракия икономическа зона\". Нужните за проекта около 4000 декара се намират до село Калековец, разположено между Пловдив и Раковски.Почти едновременно с папата у нас е била и делегация на Фолксваген. Тя се е запознала на място и е огледала от въздуха площадката, за което съобщи и премиерът Бойко Борисов, но без да назовава името на компанията.Окончателното решение къде да бъде новият завод на VW, в който ще бъдат вложени 1,4 млрд. евро, ще се вземе на 14 май. Бордът на директорите на автогиганта трябва да избере между Раковски и турския град Измир. Засега везните клонят към България, твърдят запознати с хода на преговорите.Новият завод на VW, който трябва да бъде отворен до 2022 г., ще произвежда моделите \"Шкода\" и \"Сеат\". Плановете са от конвейра да слизат по 1 000 коли на ден. ", "date": "2019.05.11", "title": "Фолксваген избира Раковски за новия си завод за 1,4 млрд. евро ?"}
{"url": "http://www.cross.bg/borisov-boiiko-zhalba-1603938.html", "text": "/КРОСС/ БСП с нова жалба в ЦИК срещу премиера Бойко Борисов. В сигнала се посочва, че премиерът нарушава закона, изпълнявайки ролята на председател на Предизборен щаб по време на кампанията за евроизборите. При предишната подобна жалба на БСП ЦИК се произнесе, че няма нарушение.  \"Внесохме жалба в ЦИК срещу несъвместимост на функциите на Бойко Борисов като министър-председател, а от две седмици и като изпълняващ функциите и на председател на Председателския предизборен щаб на ГЕРБ и съпътстващите ги коалиции. Това е в категорично противоречие на Закона за администрацията\". Това заяви председателят на Националния предизборен щаб на \"БСП за България\" Георги Свиленски пред медиите при внасянето на жалбата в ЦИК. Той призова ЦИК да спазва закона и да загърби партийните си пристрастия. \"В закона ясно е записано- какви функции не може да изпълнява  министър-  председателят\", подчерта той. Народният представител от ПГ на \"БСП за България\" Явор Божанков обясни, че е видно от съобщение, публикувано на официалната страница на ГЕРБ, че Бойко Борисов оглавява Председателския предизборен щаб. \"Законът за администрацията, чл 19, ал 7, т. 5 е пределно ясен - министър-председателят не може да заема никакви ръководни длъжности в предизборен щаб. Борисов е в явна несъвместимост и нарушение на закона\", коментира той. По думите му,  повече от всеки български гражданин, министър-председателят е призван да спазва българското законодателство. Компетентният орган е ЦИК. Призоваваме я да даде указания на премиера да освободи един от двата поста и да преустанови нарушението на българските закони\", заключи Явор Божанков.", "date": "2019.05.11", "title": " БСП внесе жалба в ЦИК срещу Бойко Борисов"}
{"url": "http://www.cross.bg/sofiya-izvurshitel-syma-1603936.html", "text": "/КРОСС/ На 9 май 2019 г., служители на сектор „Измами\" в Главната дирекция „Национална полиция\" и Седмо РУ-СДВР, в  София са установили трима мъже, участвали при извършването на телефонни измами.И тримата са криминално проявени и е установена ролята на всеки един от тях в схемата. За мъж на 37 г., криминално проявен и осъждан е установено, че е фактическият извършител (въртач). А другите двама, мъж на 19 години, с множество регистрации за кражби, наркотици и обсебване и мъж на 32 години, са били изпратени да вземат парите.Телефонната измама е извършена по схемата „събиране на дарение от името на общински служител\". Извършителят се представил за служител на Столична община и под предлог дарение за предоставяне на социална услуга - транспортиране на възрастни хора в неравностойно положение от Варна до София и настаняването им в социални домове в София, присвоил от пострадалия пари.19-годишният и 32-годишният са установени непосредствено след вземане на паричната сума от пострадалия, а третият - фактическият извършител - малко по-късно същия ден. По случая е образувано досъдебно производство за престъпление по чл. 209 от НК.При проведените действия по разследването у тримата е намерена и иззета паричната сума - предмет на измама, мобилни телефони, SIM-карти, вкл. и ползваната за осъществяване на измамата и др.Фактическият извършител и 19-годишното „муле\" са привлечени като обвиняеми по досъдебното производство и са задържани за срок до 72 часа. Работата продължава под надзора на прокуратурата.  ", "date": "2019.05.11", "title": "Арестуваха трима телефонни измамници"}
{"url": "http://www.cross.bg/borisov-biznesa-komentira-1603939.html", "text": "/КРОСС/ Недоразумение при откриване на нов завод на турска компания край Кърджали. От трибуната посланикът на Турция поиска по-застъпено изучаване на турски език в България.Малко по-късно Хасан Улусой обясни, че изказването му е във връзка с нуждите на бизнеса за подготвени кадри в заводите в Кърджали. Премиерът Бойко Борисов. който присъстваше на откриването на предприятието, отговори, че в страната има достатъчно възможности за изучаване на чужди езици.Пред журналисти Борисов коментира и темата с високата цена на тока за бизнеса.„Естествено е, че когато е в ремонт единият хилядник да има колебания на борсата, която е 100% в момента свободен пазара. Освен това, времето рязко застудя, хората пуснаха климатиците и печките и това даде тези скокове на борсата\", коментира Борисов. ", "date": "2019.05.11", "title": "Турският посланик и Бойко Борисов в спор за изучаването на турски език"}
{"url": "http://www.cross.bg/gradysa-temperatyri-mesta-1603921.html", "text": "/КРОСС/ В събота преди обяд ще преобладава слънчево време, максималните температури ще са между 19° и 24°.Минималните температури ще са между 5 и 10 градуса, по Черноморието - до 12 градуса. Атмосферното налягане ще се повиши, но ще остане малко по-ниско от средното за май. В планините по-значителна облачност ще има в следобедните часове, когато на места ще превали. Ще духа умерен северозападен вятър. Максимална температура на височина 1200 м около 14 градуса, на 2000 м - около 6 градуса.По Черноморието по-значителна облачност и превалявания, придружени с гръмотевици ще има в следобедните часове. Ще духа слаб северозападен вятър. Максималните температури на въздуха ще са до 18-20 градуса. Температурата на морската вода е 14 градуса, вълнението на морето ще е около 2 бала.В неделя вятърът ще се обърне от изток-югоизток. Облачността ще се увеличи, отначало висока и средна, след обяд ще се вплътни и на места в западните райони до вечерта ще превали. През по-голямата част от следващата седмица облачността ще е предимно значителна, около и след обяд купеста и купесто-дъждовна. На много места в страната ще има валежи, интензивни и с гръмотевици, а и по-значителни като количество, главно в Западна България, към средата на седмицата в отделни райони и на изток. ", "date": "2019.05.11", "title": "Посрещаме уикенда с температури до 24 градуса "}
{"url": "http://www.cross.bg/bulgariya-ninova-gimnaziya-1603940.html", "text": "/КРОСС/ \"Днес, в Кърджали, турският посланик е предложил в България да се изучава задължително турски език. Това е абсолютно неприемливо и е поредният опит за чужда намеса във вътрешните работи на България\". Това написа във Фейсбук лидерът на БСП Корнелия Нинова. Тя подчертава, че днес честваме делото на Кирил и Методий, азбуката, езика си и приноса ни към другите славянски народи. \"Дълбок поклон пред Светите братя.Над тези букви се потяхме в Класическата гимназия. Не беше лесно за 14-годишни деца да глаголим на старобългарски, старогръцки и латински. Но беше прекрасно време на сериозно учене и истински приятелства. И наученото, и приятелите пазя и до днес. Пазя и дълбоко уважение към моите учители. Те ни научиха да бъдем любопитни, четящи и свободни хора. Поздравявам всички класици с патронния празник на Националната гимназия за древни езици и култури \"Св. Константин Кирил Философ\". Призовавам всички българи да пазим езика, културата и българщината\", пише още Корнелия Нинова.  ", "date": "2019.05.11", "title": " Нинова: Предложението на турския посланик  в България да се изучава задължително турски език е неприемливо"}
{"url": "http://www.cross.bg/evropa-stara-zagora-1603926.html", "text": "/КРОСС/ „Знам, че бъдещето на българската енергетика вълнува хиляди семейства в региона заради така необходимите работни места. Ще направим всичко възможно за отлагане на влизането в сила на тежките изисквания към ТЕЦ-овете, но това може да бъде постигнато само, ако държавата положи усилия - предложи мерки за постигането на съответните екологични стандарти чрез средства от еврофондовете или чрез ресурс на Българската банка за развитие. Ако представим ясен план като държава с конкретни ангажименти, тогава имаме всички основания да поискаме равноправно третиране от страна на ЕС и отмяна на сроковете.\" Това заяви Сергей Станишев в Стара Загора, където се срещна с обществеността. Той беше категоричен, че единствено семейството на социалистите предвижда специален фонд за справедлив преход, първоначално с 5 млрд. евро, който да послужи като социален буфер при преминаването към нисковъглеродна икономика, защото цената за модернизацията не бива да бъде плащана от работниците и данъкоплатците. „Исторически левицата е носител на промяната. Но на тези избори това важи с още по-голяма сила - и в България, и в Европа ние се борим срещу статуквото.                        Чувам непрекъснато прогнозите на нашите опоненти за крах и недобро представяне на левицата на предстоящия вот. Нека само да припомня, че след изборите в Дания през юни, левите премиери може да се окажат най-многобройни в Европейския съвет - 9 на брой. Социалистите убедително спечелиха в Испания и Финландия, очакваме това да се случи и в Дания. Имаме всички шансове да потърсим възможности за сформиране на прогресивен алианс в новия ЕП, който да излъчи нашия кандидат Франс Тимерманс за председател на новата ЕК.\", отговори на въпроси за бъдещето на ЕС след изборите президентът на ПЕС.Попитан за промяната, лидерът на европейската левица коментира, че „в Европа днес има крещящи неравенства. Затова и на срещите ни с левите премиери на 9 май в Сибиу, Румъния, ние се обявихме за единна, социална и справедлива Европа. ПЕС предложи Нов социален договор на европейските граждани, със силни социални послания и предложения за европейски минимални заплати и пенсии.\"„Свидетели сме, че покрай красивата идея за Европа на нациите в момента се прокрадват неофашистки тези. Всички трябва да помним, че без Деня на победата нямаше да има Ден на Европа.\", заяви президентът на ПЕС по повод актуалността на книгата „Атентатът 1925 г.\" на Велислава Дърева, чиято премиера се състоя в Казанлък и в Стара Загора. И припомни, че групата на социалистите и демократите в европарламента беше сред най-активните при приемането на резолюция срещу новите прояви на фашизъм и ксенофобия в ЕС.  ", "date": "2019.05.11", "title": " Станишев в Стара Загора: ПЕС предлага фонд от 5 млрд. евро за преход към нисковъглеродна икономика"}
{"url": "http://www.cross.bg/pytin-prezident-ryskiyat-1603922.html", "text": "/КРОСС/ Руският президент Владимир Путин се контузи на хокеен мач, съобщи Би Би Си. Инцидентът станал в руския курортен град Сочи.Путин се разгрявал с обиколка по пързалката, когато на пътя му се изправил... килим, постлан на леда за посрещането на официални лица преди мача.Руският президент е запален фен на хокея. Той редовно се включва в превърналия се в традиция мач между отборите на бивши играчи от Американската хокейна лига и руски хокейни звезди. ", "date": "2019.05.11", "title": "Путин се контузи на хокеен мач "}
{"url": "http://www.cross.bg/protzenta-krasimir-iionko-1603925.html", "text": "/КРОСС/ „На фона на това, че в България се твърди, че 95 процента от ПТП-тата са по вина на шофьорите, с което ние не сме съгласни, навсякъде в Европа статистиката е 60 процента, трябва да се предприемат мерки тези хора, които съответно създават предпоставките да бъдат подложени на някакво допълнително обучение или тестове\". Това каза в интервю за предаването „Събуди се\" по Нова телевизия Йонко Иванов от Съюза на преподавателите по авто-мото подготовка. От своя страна, Красимир Георгиев от Асоциацията за квалификация на автомобилисти изрази позиция, че от неговата асоциация подкрепят идеята. „И в сегашния закон пише, че когато водач извърши немаловажно престъпление, поради непознаване на правилата за движение, той трябва да бъде изпратен на проверовъчен изпит и когато го издържи, му се връща свидетелството за управление. Ако КАТ досега спазваше изискването на този член от закона, може би нямаше сега да говорим за необходимост от допълнително обучение\", каза още Красимир Георгиев.", "date": "2019.05.11", "title": "Йонко Иванов: 95 процента от ПТП-тата в България са по вина на шофьорите"}
{"url": "http://www.cross.bg/metodiii-kiril-nachaloto-1603924.html", "text": "/КРОСС/ Да вярваме повече в себе си и да пазим българското. За това призоваха учениците от Хуманитарната гимназия \"Свети Кирил и Методий\" в Пловдив, които честват едновременно патронния си празник и празника на светите братя Кирил и Методий. На 11 май 1851 г. в някогашното Епархийско училище е поставена националната традиция да се отбелязва тържествено Денят на българската просвета и култура и на славянската писменост.„Ние поставяме началото на най-светлия празник в духовния календар на България. 10 века след делото на Славянските първоучители, отново двама мъдри мъже - Найден Геров и Йоаким Груев, възкресяват паметта на Светите братя и тяхното апостолско дело. Тук, в нашия Пловдив, зазвучават отново камбаните на всички църкви, за да възвестят чудото на този всеобщ народен Великден - възкресението на българския дух чрез словото\", припомниха водещите на празника, който се състоя на площад „11 май\".По думите Иван Вазов, който също е възпитаник на училището, то е \"най-ярката звезда в небосклона на българската просвета\". През класните стаи на бившата Първа мъжка гимназия са минали също Васил Левски, Любен Каравелов, Тодор Каблешков и много други активни участници в Априлското въстание, Съединението, войните от началото на ХХ век.По инициатива на Международната фондация „Св.св.Кирил и Методий\" на 10 май в Хуманитарната гимназия е поставено началото на честванията, които през следващите дни продължават в цялата страна.Иконата на Светите братя поведе литийното шествие до барелефа на Кирил и Методий в Стария град, пред който бяха положени венци и цветя. ", "date": "2019.05.11", "title": "Литийно шествие сложи началото на честванията на Свети Кирил и Методий"}
{"url": "http://www.cross.bg/petrolni-razliva-prodykti-1603923.html", "text": "/КРОСС/ Петролен танкер и влекач, транспортиращ две петролни баржи, се сблъскаха в корабния канал в Хюстън, американския щат Тексас. Тонове петролни продукти са изтекли във водата, съобщи CBS News, позовавайки се на изявление от бреговата охрана на САЩ.В резултат на сблъсъка една от баржите се е преобърнала, а втората е повредена, като всяка една от тях е превозвала около 25 хиляди тона петролни продукти.До момента няма информация за големината на разлива. Няма данни за жертви и пострадали. Персонал от специализирани служби участва в операцията по премахване на последиците от разлива на петролни продукти. Спасителните служби следят и качеството на въздуха.", "date": "2019.05.11", "title": "Петролен разлив край Хюстън след сблъсък на плавателни съдове "}
{"url": "http://www.cross.bg/kampaniyata-smet-knigi-1603929.html", "text": "/КРОСС/ Екоинициативата \"Книги за смет\" стартира днес в пет български града. Една хартиена или две електронни книги може да получи всеки, предал 1 кг пластмасови отпадъци за рециклиране в рамките на инициативата \"Книги за смет\" между 10 и 13 ч. днес и утре.Повече за кампанията разказва един от организаторите Симеон Василев. На 11 май тя ще се случи в София, Пловдив и Бургас, а на 12 май във Велико Търново и Стара Загора.\"Последните 6 години в кампанията са били рециклирани близо 60 000 тона пластмасови отпадъци, което нарежда кампанията на едно от челните места като една от най-успешните инициативи, посветени на рециклирането в страната ни, но и посветени на четене\".Неподходящи за кампанията са блистери от лекарства, туби от масла, домакински електроуреди и авточасти.   ", "date": "2019.05.11", "title": "Екоинициативата \"Книги за смет\" стартира в пет български града "}
{"url": "http://www.cross.bg/kiril-metodiii-yniversitet-1603930.html", "text": "/КРОСС/ Великотърновският университет чества днес своя патронен празник и Деня на светите равноапостоли братята Кирил и Методий. На този ден с тържествен ритуал от ректорския кабинет се изнася Патронната икона на университета. Тя е умалена реплика на иконата на Светите Кирил и Методий, просветители български, от царския ред на иконостаса в Рилския манастир.Празникът ще бъде открит с приветствие от ректора проф. Христо Бонджолов, академично слово за светите равноапостоли братята Кирил и Методий ще произнесе проф. Радослав Радев. Кметът на Велико Търново Даниел Панов ще получи „Почетния знак на ректора\" за приноса си за издигане и утвърждаване авторитета на Великотърновския университет.В момента в университета се обучават 11 312 студенти от България и чужбина. ", "date": "2019.05.11", "title": "Великотърновският университет чества своя патронен празник "}
{"url": "http://www.cross.bg/deteto-spryana-strategiya-1603927.html", "text": "/КРОСС/ В много градове от 17.30 ч. ще се проведе Национален протест срещу проекта за Национална стратегия за детето. В София протестът е пред Министерския съвет.Гроздана Янтрова, една от организаторите в Пазарджик, поясни, че протестът е провокиран от законодателните промени, които в момента се правят, въпреки че Стратегията е спряна:\"Въпреки че г-н  Бойко Борисов, министър-председателят, обяви, че Стратегията е спряна, оказва се, че работата по Стратегията всъщност продължава и правят промени в основни закони. Всъщност правилата, които Стратегията въвежда, която в момента е спряна, всички неща минават през законите, всички законови поправки се правят, все едно че тая Стратегия е приета, основно Закона за закрила на детето, Семейния кодекс и Закона за социалните помощи. С една дума, се работи. Това са едни огромни суми пари, които се наливат от Норвегия в България единствено с цел влияние и да прокарат политиките, които в момента в Норвегия работят, политиките по отношение на семейството, на децата и всичкото това зад една лицемерна фраза - най-добрият интерес на детето. Просто положението е много неприятно и много притеснително. Това ни накара да излизаме по улиците\"  .Министърът на труда и социалната политика Бисер Петков нарече \"фалшиви новини\" твърденията, че този документ предвижда отнемане на деца от родителите им. Той определя  днешния протест като неоснователен.\"Този проект беше на обществено обсъждане и след като се оцениха обществените реакции срещу него, на практика той нито е започнал междуведомствено съгласуване за разглеждане в Министерски съвет, т.е., работата по него е спряна и това искам категорично пред вас да го потвърдя - протестът няма основание, няма Национална стратегия за детето за 2019-2030 година и няма нормативен документ или проект, който да цели отнемане на деца от техните биологични родители\".Родителите, които ще протестират в Бургас, освен отхвърлянето на Националната стратегия за детето, искат и отмяна на последните изменения в Закона за закрила на детето. Те не одобряват въведените проверки по анонимни сигнали и методите на работа, които дават прекомерна власт на държавните служители за отделянето на децата от семействата им ", "date": "2019.05.11", "title": " Протести в няколко български града  срещу проекта за Национална стратегия за детето "}
{"url": "http://www.cross.bg/lekarski-subora-bulgarskiya-1603928.html", "text": "/КРОСС/ Днес и утре ще се проведе 70-ият извънреден събор на Българския лекарски съюз.Основната тема, която ще се обсъжда, са промени в устава на съсловната организация, които са по предложения на всички регионални лекарски колегии.Пред делегатите на събора ще бъде предоставена информация за проведените срещи с представители на Министерство на здравеопазването, Здравната каса и премиера Бойко Борисов, ръководствата на сдруженията на областни, общински и университетски болници с акцент отпуснатите от правителството средства в размер на 50 млн. лв. за субсидиране на болниците, което да направи възможно да се увеличат заплатите на медицинските сестри и за други специалисти по здравни грижи, които протестираха. Парите са от бюджета на здравното министерствоНа събора ще бъде поискан мандат за преподписване на анекс към Националния рамков договор за 2018 г. със Здравната каса, за да се заделят 50 млн. лв. от резерва на Касата за увеличване на цените на клиничните пътеки, най-вече на тези в педиатрията. ", "date": "2019.05.11", "title": " Извънреден събор на Българския лекарски съюз обсъжда устава и финансирането на болниците "}
{"url": "http://www.cross.bg/kareras-hose-kontzert-1603916.html", "text": "/КРОСС/  Днес е и последният концерт на Хосе Карерас в България. Той пристигна у нас още в средата на седмицата, а от 9 -ти май насам Карерас и екипът репетираха заедно с оркестъра на Софийска опера и балет.Великият тенор стана „доктор хонорис кауза\" на Националната музикалната академия „Проф. Панчо Владигеров\", а тази вечер, за да се сбогува с българската публика, Хосе Карерас ще излезе на сцената заедно с един от любимите си ученици - Росен Ненчев и сопраното Илина Михайлова. ", "date": "2019.05.11", "title": "Хосе Карерас с последен концерт в България"}
{"url": "http://www.cross.bg/dyshi-baryt-raneni-1603917.html", "text": "/КРОСС/  Четирима души са загинали, а други 29, сред които 17 деца, са ранени след експлозия във фабрика в столицата на Колумбия.В сградата се съхранявало голямо количество барут.„Има четирима души без жизнени показатели\", заяви пред АФП анонимен източник от пожарната служба в Богота.Експлозията е станала по обяд местно време, когато в района имало много хора. Във фабриката се произвеждали фитили за местна игра, наречена „турмеке\". При нея метални дискове се хвърлят по цели, които съдържат барут и се взривяват при удар.Взривът е бил толкова силен, че камион, преминаващ по близката улица, се е преобърнал.На мястото работят противопожарни екипи. Движението в района на булевард „Рохас\", където се намира фабриката, е спряно.Полицията разследва причините за тежкия инцидент. ", "date": "2019.05.11", "title": "Загинали и ранени след взрив във фабрика за пиротехника в Богота"}
{"url": "http://www.cross.bg/prirodniya-bylgargaz-tzenata-1603909.html", "text": "/КРОСС/ \"Булгаргаз\" очаква под процент намаление на цената на синьото гориво от есента. Според разчетите на държавното дружеството, природният газ от септември ще струва 45,07 лв./MWh или с 10 стотинки по-малко спрямо цената за периода от юни до септември. Прогнозното намаление на продажната цена се дължи на очакваните по-ниски доставни цени на природния газ от внос през третото тримесечие на тази година. Прогнозната цена на природния газ отчита влиянието на ценообразуващите фактори към 09.05.2019 г. и е неокончателна.Окончателното предложение на \"Булгаргаз\" за утвърждаване цената на природния газ за третото тримесечие на 2019 г. ще бъде внесено в КЕВР на 10 юни.", "date": "2019.05.11", "title": "\"Булгаргаз\" очаква минимално поевтиняване на природния газ през есента"}
{"url": "http://www.cross.bg/rilski-ivan-direktori-1603915.html", "text": "/КРОСС/  Ежегодните награди на Министерството на образованието и науката на името на Св. Иван Рилски ще бъдат връчени на директори на образователни институции в Рилския манастир от заместник-министър Таня Михайлова. Това съобщи пресцентърът на МОН.Тържеството в Светата обител ще започне в 10.00 часа на 11 май. ", "date": "2019.05.11", "title": "МОН отличава училищни директори с наградата \"Иван Рилски\""}
{"url": "http://www.cross.bg/bulgarskata-kiril-praznik-1603878.html", "text": "/КРОСС/  11 май от 2006 година официално се чества у нас като Ден на библиотекаря.Датата първоначално е отредена от Българската православна църква за честване на славянските първоучители - светите братя Кирил и Методий, а от 1851 г. тя се отбелязва и като празник на българската просвета. С промяната на календара честването се премества на 24 май - Денят на българската просвета, култура и на славянската писменост.На 11 май Народната библиотека \"Св. Св. Кирил и Методий\" празнува своя патронен празник и цялата библиотечна гилдия се присъединява към отбелязването на празника на най-голямото светилище на българската книжнина -библиотеката, която съхранява най-старите и най-достойните образци на литературната ни съкровищница. В националната, научните, обществените, училищни, университетски и специални библиотеки сега у нас работят 7270 специалисти.Днес славянската азбука вече е една от азбуките, на които Европейският съюз пише своята съвременна и бъдеща история. Мисията на библиотекаря е да запази това наследство за бъдещето, да съхрани българския дух и идентичност.", "date": "2019.05.11", "title": "11 май е ден на библиотекаря"}
{"url": "http://www.cross.bg/otpadutzi-blizo-strani-1603953.html", "text": "/КРОСС/ Близо 180 държави подписаха късно снощи в Женева споразумение за спиране на замърсяването с пластмасови отпадъци, от които всяка година 8 млн. тона попадат в океаните, съобщиха организаторите на конференцията, цитирани от Франс прес.Договорът предвижда по-прозрачна търговия с пластмаси, както и да се направи опит да се спре износът на пластамасови отпадъци от по-богати към по-бедни държави.Преговорите в Женева продължиха 11 дни и в тях взеха участие 1400 представители на държавите, които са страни по Конвенциите от Базел, Ротердам и Стокхолм. Дни наред те обсъждаха проблема, който се определя като \"изключително неотложен\".\"Новото решение ще принуди и САЩ в бъдеще да преработват своите отпадъци\", заяви Фолф Пайе, изпълнителен секретар на трите конвенции.САЩ, един от основните замърсители, е единствената държава, която не е подписала споразумението, чиито клаузи са законово обвързващи. ", "date": "2019.05.11", "title": "Близо 180 страни ще се борят срещу замърсяването с пластмаси"}
{"url": "http://www.cross.bg/gradysa-predimno-ymeren-1603955.html", "text": "/КРОСС/ През нощта от запад облачността, предимно средна и висока, ще се увеличи и вплътни. Утре след обяд ще се развива купеста облачност и на места, главно в западните и планинските райони ще превали и прегърми. Вятърът ще се ориентира от изток-югоизток и ще е слаб до умерен. Минималните температури ще са между 6 и 11 градуса, максималните - между 21 и 26 градуса.Атмосферното налягане е близко до средното за май, но ще започне бавно да се понижава. Над Черноморието ще има разкъсана облачност. Ще духа слаб до умерен вятър от изток-югоизток. Максималните температури на въздуха ще са между 15 и 18 градуса. Температурата на морската вода е 13-15 градуса, вълнението на морето ще е около 2 бала.Над планините облачността ще е значителна и в следобедните часове на места ще превали и прегърми. Ще духа умерен, предимно южен вятър. Максималната температура на височина 1200 метра ще е около 14 градуса, на 2000 метра - около 7 градуса.В понеделник и вторник облачността ще е предимно значителна, около и след обяд купеста и купесто-дъждовна. В западната половина от страната ще бъде с чести превалявания, интензивни и с гръмотевици, а и по-значителни като количество, главно в западните райони. Вятърът от изток-югоизток ще се усили и дневните температури слабо ще се понижат.", "date": "2019.05.11", "title": "Облачна неделя, на места ще превали "}
{"url": "http://www.cross.bg/angelkova-tyrizma-byrgas-1603910.html", "text": "/КРОСС/ Проверките на плажовете стартират от 1 юни. Те ще се правят така, че да не пречат на бизнеса, но ще бъдат безкомпромисни към нарушителите.Това увери министърът на туризма Николина Ангелкова в Бургас. Ще продължим да следим и проверяваме всеки сигнал, добави Ангелкова. Според министъра ни очаква \"труден сезон с големи предизвикателства и „борба\" за всеки турист\". Николина Ангелкова, министър на туризма: В условията на силна конкуренция в региона запазването на добрия имидж на българския туризъм е сред основните ни задачи през 2019 г., която трябва да изпълним всички според компетенциите си. Ангелкова беше в Бургас на традиционната работна среща с местната власт, контролните институции и бизнеса в навечерието на летния сезон, организирана от Министерството на туризма и община Бургас. Областният директор на МВР-Бургас Калоян Калоянов информира, че тази година ще бъдат командировани 781 служители, за да се гарантира спокойствието на туристите. Ще има и чужди командировани - в Приморско например ще има чешки полицаи. Той припомни, че след предприетите мерки през миналата година са отчетени 23% спад на престъпността.", "date": "2019.05.11", "title": "Проверките на плажовете започват на 1 юни"}
{"url": "http://www.cross.bg/sistema-sistemata-predvizhda-1603911.html", "text": "/КРОСС/ Предвижда се обновяване на Националната система за спешни повиквания 112, съобщи директорът на службата Цветомир Цеков. Той допълни, че има проект системата да изпраща автоматично имейли и съобщение при национални бедствия и аварии: \"Предвижда се изграждане на следващо поколение на 112, ЕНЧ 112, което включва развитието, надграждането на системата с нови услуги. Като ново технологично предимство ще бъде, че ще има възможност системата да предава видео, глас, изображения, както и сигнали от различни датчици, които предупреждават за опасност. Една част от тази система и от концепцията за развитие е така наречената услуга \"ривърс 112\", която е система за гласово оповестяване на локално ниво и свързаността със системите, които участват в оказване на помощ при бедствия и аварии\", каза Цветомир Цеков.", "date": "2019.05.11", "title": "Предвижда се обновяване на Националната система за спешни повиквания 112"}
{"url": "http://www.cross.bg/ychilishta-plovdiv-godina-1603920.html", "text": "/КРОСС/  Българската асоциация на частните училища и Министерството на образованието и науката организират съвместно XVIII традиционен фолклорен фестивал-концерт „Нашите корени\". По този начин ще бъде отбелязан Денят на Светите братя Кирил и Методий.Във фестивала, който ще се проведе на 11 май  2019 г.в Пловдив като продължение на инциативата на МОН „Розите на България\" от миналата година, ще участват певчески, танцови и инструментални фолклорни състави и индивидуални изпълнители от частни детски градини и частни училища. Фестивалът е насочен към съхраняването на националната ни идентичност и богатата българска култура и история.Тази година домакин на фолклорното събитие е сцената на Националното училище за музикално и танцово изкуство „Добрин Петков\" - гр. Пловдив.В концерта, който ще започне в 14 часа, ще участват 145 деца и ученици от частните училища и детски градини - членове на БАЧУ, организирани в певчески, танцови и инструментални фолклорни състави или индивидуални изпълнения. Участниците са разделени на 3 възрастови групи - от предучилищна възраст до гимназиална степен, включително.Миналата година фестивалът се проведе в рамките на инициативата на МОН „Розите на България\" в  Стара Загора, като голяма част от членовете на Асоциацията, които не участваха във фестивала, също се включиха в инициативата. ", "date": "2019.05.11", "title": "Фолклорен фестивал \"Нашите корени\" в Пловдив в чест на светите братя Кирил и Методий"}
{"url": "http://www.cross.bg/tema-bulgariya-izdanie-1603903.html", "text": "/КРОСС/ Тема:  Кой ще води Европа - говори Димитър Цанчев, постоянен представител на България в ЕСТема:  Изборен лабиринт - какви са нагласите на българите? Мнението на социолозите.Тема:  Студио \"Европейски избори 2019\"Тема:  Артистична фамилия - братята Дарин и Деян Ангелови в съботното утроТема:  D2 с нова версия на хитовата песен \"Марс\"Тема:  Параскева Джукелова представя \"България - земя благословена!\"Тема:  Как свалх 60 кг за 7 месеца - историята на Мисис България 2017 г. Ирина Белчева Тема:  В Деня на Св.св. Кирил и Методий - влюбените Демс и  Антон и Иво Христов Тема:  Лекари на ръба на оцеляването - говорят протестиращите от Детската  болница в СофияТема:  Какво искат от държавата съпругите на осъдените полицаи за смъртта на Чората?Тема:  Ицо Хазарта с първи солов албумТема: Разширяването на неизбежната отбрана - капан или спасение от битовата престъпност?Тема: Валентин, който се моли с Франциск. Как един фитнес инструктор застана редом до Папата?Тема: Любовта, която побеждава. Историята на Марин от Оряхово и китайската принцеса Сун.Тема: Коя е първата българска лекарка? Жената, дарила всичко, което има, на държавата. И какво днес ни е останало от нея? Разказваме в „Машина на времето\".  ", "date": "2019.05.11", "title": "Теми и гости в сутрешните блокове на телевизиите"}
{"url": "http://www.cross.bg/bivsh-depytat-sotziolog-1603904.html", "text": "/КРОСС/  Георги Младенов, треньор по баскетбол Георги Недев, бивш депутат Гюнай Хюсмен, бивш депутат Проф. Евгений Дайнов, политологКриско (Кристиан Талев), рапър Кънчо Стойчев, социолог, съосновател и изпълнителен директор на ББСС „Галъп интернешънъл\" Мирела Иванова, поетеса Николай Димитров, кмет на Несебър Проф. д-р Орлин Дворянов, художник Петко Симеонов, социолог, писател, политик Салиха Емин, бивш депутат", "date": "2019.05.11", "title": "Рождениците на 11 май "}
{"url": "http://www.cross.bg/chasa-provede-sofiyaot-1603905.html", "text": "/КРОСС/Дряново/с. Керека.От 11.00 часа на площада пред Народно читалище „Напредък - 1884\" вицепрезидентът Илияна Йотова ще бъде гост на честването на 400-годишнината от възникването на село Керека.***София.От 09.00 часа в Дом на Културата „Борис Христов\" ще се състои Научна конференция \"Екологията - начин на мислене\".***София.От 9.30 часа на игрищата на Националната футболна база „Бояна\" ще се проведе благотворителен футболен турнир с участието на служители на дипломатическите мисии в София, институции и неправителствени организации.***София.От 09.30 часа в Патриаршеската катедрала „Св. Александър Невски\" ще бъде отслужена Архиерейска св. Литургия.***София.От 11.00 часа в Историческия музей ще се проведе Ден на специалност „Български език и история\".***София.От 11.00 часа в Общински културен институт Дом на културата „Искър\" (бул. „Кръстю Пастухов\" №23) ще се проведе Инициативата „Съкровищата на София - мултижанрови събития за деца\".***София.От 14.00 часа в София Тех Парк, сградата на Иновационен форум „Джон Атанасов\", зала Нетера Космос, ще се състои премиерата на най-новата книга на испанския полярник и писател Хавиер Качо „Аз, Фрам\".***Бургас.От 10.00 часа устието на река Ропотамо ще бъде почистено от доброволци от VІІІ, IX и X клас на Професионалната гимназия по химични технологии „Акад. Н. Д. Зелински\". Почистването е организирано от Регионалната инспекция по околната среда и водите в Бургас по повод 22 май - Международния ден на биологичното разнообразие.***Варна.От 17.30 часа пред сградата на Общината ще се протест срещу Националната стратегия за детето 2019-2030 г.***Велико Търново.От 9.00 часа от Владишкия мост в кв. „Асенов\" ще се проведе първия дял на кампанията „Движи се и победи\" - поход от Велико Търново до хижа „Божур\".***Велико Търново./с. Арбанаси.От 10.00 до 14.00 часа в Парк Хотел Арбанаси браншови организации от 18 държави от Европа и Централна Азия ще се включат в международната кръгла маса, която е част от Осми Национален събор на овцевъдите в България.***Велико Търново.От 11.00 часа пред паметника на св. св. Кирил и Методий ще се проведе отбелязване на Патронния празник на Великотърновския университет.***Велико Търново.От 17.30 часа на пл. „Майка България\" ще се проведе протест срещу „Национална стратегия за детето 2019- 2030г.\".***Кюстендил.От 10.00 часа в Рилския манастир в Рилския манастир МОН ще отличи директори с наградата „Св. Иван Рилски\" в чест на Деня на светите братя Кирил и Методий на 11 май.***Кюстендил.От 11.00 часа в залата на Възрожденското училище ще бъде отбелязана 100-годишнината от създаването на сдружение „Св. Св. Кирил и Методий\".***Пловдив.От 10.00 часа брега на река Марица срещу остров Адата ще се проведе екологичен образователен семинар „Да осиновим Адата\".***Симитли/с. Полето.От 08.30 часа църквата „Св. Кирил и Методий\" в село Полето ще отбележи храмовия си празник.***Сливен/ с. Селиманово.От 10.00 часа в центъра на селото започва ХI конкурс-надпяване „С песните на Йовчо Караиванов\".***Смолян/с. Смилян.От 10.00 часа в ОУ „Св. Св. Кирил и Методий\" - село Смилян ще се състои Тържествен концерт по случай 100 години от създаването на училището.***Стара Загора.От 17.30 часа от парк „5-ти Октомври\" до парк \"Артилерийски\" членовете на група Не на стратегията на детето 2019-2030 - Стара Загора и Възраждане Стара Загора организират протест и походно шествие под мотото „При мама и тате ми е най-добре!\".***Шумен.От 10.30 часа пред сградата на Община Шумен ще се състои тържествен ритуал по издигане на знамената на ЕС, България и Шумен.ЕВРОПЕЙСКИ ИЗБОРИ 2019***София.От 10.30 часа в многофункционален спортен комплекс \"Спортна София 2000\" в \"Зона Б-5\" кандидатът за евродепутат Андрей Ковачев ще присъства на турнир по тенис на маса в район „Възраждане\".***София.От 11.00 часа в парк Света Троица Кандидатите за евродепутати Андрей Ковачев и Мария Габриел ще присъстват на Хепънинг по повод 9 май - Деня на Европа.***София.От 11.30 часа „БСП за България\" ще внесе нова жалба в ЦИК за законови нарушения от страна на премиера Бойко Борисов.***София.От 12.00 часа в Южния парк - на поляната с птиците, вход от страната на улица „Бяла черква\" и бул. „Витоша\",кандидатите за евродепутати Мария Габриел, Андрей Новаков, Андрей Ковачев и Лиляна Павлова ще вземат участие в централното предизборно събитие на всички райони от 23 МИР на ГЕРБ.***София/с. Сеславци.От 09.30 часа на площада в с. Сеславци, гр. София, Мариела Модева ще присъства на фолклорен фестивал.***Аксаково.От 14.00 часа в залата на Информационен център, в гр. Аксаково, Елена Йончева, Петър Витанов и д-р Десислав Тасков ще се срещнат с граждани.***Белово.От 12.00 часа в залата на община Белово Димитър Данчев ще се срещне с обществеността.***Брацигово.От 19.15 часа в парк \"Априлци\", гр. Брацигово, Димитър Данчев ще вземе участие във възстановката на събитията от Априлската епопея и ще поднесе венци и цветя. На Площад \"Централен\", в града, той ще присъства на тържествената заря проверка.***Варна.От 16.30 часа в централата на ГС на БСП - Варна на ул. \"Македония\" №33, ще се проведе пресконференция на Сергей Станишев - президент на Партията на европейските социалисти и кандидат за член за Европейския парламент 2019 - 2024.***Варна.От 18.00 часа в Зала 1 на Фестивален и Конгресен Център - Варна в гр. Варна, Елена Йончева, Петър Витанов, Сергей Станишев, Десислав Тасков и Крум Дончев ще се срещнат с обществеността.***Велинград.От 16.00 часа в Художествената галерия Димитър Данчев ще се срещне с граждани.***Габрово.От 16.00 часа в парк \"Маркотея\" Момчил Неков ще вземе участие във фестивала \"Четири стихии\". В 18.00 часа, в Дряновския манастир, Момчил Неков ще вземе участие в честването не 143 години от Априлското възстание.***Главиница.От 18.30 часа в общинския съвет в гр. Главиница, Цветелина Пенкова ще се срещне с граждани.***Дряново.От 9.00 часа на главната улица, в гр. Дряново, Момчил Неков ще проведе приемна на открито.***Кула.От 11.00 часа на Паметника на Съветската армия в гр. Кула, Емил Георгиев ще се срещне с граждани. В 12.00 часа той ще посети Мемориал \"Катюша\" и ще се срещне с граждани.***Кюстендил.От 16.00 часа на площад „Велбъжд\" кандидатът за евродепутат от листата на ГЕРБ и СДС д-р Андрей Ковачев ще се срещне с жители на община Кюстендил.***Кюстендил.От 18.00 часа в голямата зала на Общински драматичен театър водачът на листата на ГЕРБ и СДС за европейските избори Мария Габриел, заедно с кандидатите за евродепутати д-р Андрей Ковачев и Лиляна Павлова ще участват в централното събитие на политическата партия за областта.***Перник.От 9.30 часа на тенис корта в пернишкия квартал \"Монте Карло\" водачът листата на ГЕРБ и СДС за изборите за членове на Европейския парламент Мария Габриел и кандидатът за евродепутат Лиляна Павлова ще открият турнир по тенис по двойки. Участие в турнира ще вземе зам.-председателят на ПГ на ГЕРБ и народен представител от област Перник Красимир Велчев.***Перник/с. Мещица.От 11.00 часа на площада, в с. Мещица, проф. Румен Гечев ще присъства на традиционния фолклорен конкурс  \"Дай, бабо, огънче\".***Пирдоп.От 17.30 часа на площада в центъра на гр. Пирдоп, Иво Христов ще вземе участие в откриването на Влайковите дни.***Провадия.От 11.00 часа пред общината в гр. Провадия, Елена Йончева, Петър Витанов и д-р Десислав Тасков ще се срещнат с граждани.***Трявна.От 10.30 часа на главната улица в гр. Трявна Момчил Неков ще проведе приемна на открито. В 12.30 часа, в механа \"Зограф\", в гр. Трявна, той ще се срещне с граждани. ", "date": "2019.05.11", "title": "Предстоящи събития на 11 май "}
{"url": "http://www.cross.bg/maii-v-istoriyata-1603902.html", "text": "/КРОСС/ 330 г. - Столицата на Римската империя се премества от Рим в Константинопол.912 г. - Александър става старши император на Византийската империя, делейки престола с Константин VII Багрянородни, непълнолетния син на Лъв VI1310 г. - 54 тамплиери са изгорени на клада във Франция, обвинени в ерес.1502 г. - Христофор Колумб потегля на своята четвърта и последна експедиция до Западните Индии.1858 г. - Минесота става 32-ят американски щат.1867 г. - Люксембург придобива независимост.1895 г. - Построена и осветена е църквата „Св. св. Кирил и Методий\" в Миладиновци (Област Ямбол).1927 г. - Основана Академията на филмовите изкуства и науки на САЩ, виж „Оскари\"1949 г. - Сиам официално променя името си отново на Тайланд - име, което се използва от 1939 г. до 1945 г.1949 г. - Израел става член на ООН.1967 г. - Англия, Дания и Република Ирландия подават молба за членство в Европейската икономическа общност.1995 г. - В Ню Йорк, повече от 170 държави достигат до съгласие да удължат неограничено и без условия Договора за неразпространение на ядрените оръжия.1997 г. - Шахматният суперкомпютър на IBM Deep Blue спечелва последната игра от реванша на Гари Каспаров и става първият компютър, който побеждава световен шампион по шахмат в директна среща.2011 г. - Открит е футболният стадион Ахмат Кадиров в град Грозни. ", "date": "2019.05.11", "title": "11 май в историята"}
{"url": "http://www.cross.bg/bazata-miliona-tyristi-1603946.html", "text": "/КРОСС/ Да се почувствате сякаш се намирате в марсианска база сега вече е възможно, без да напускате Земята. Китайската компания „C-Space\" е построила цял комплекс в пустинята Гоби, който планира да използва първо за образователни цели, а след това и за туристи. За това съобщава Поиск, цитирайки АФП.Базата, наречена просто „База на Марс-1\", е разделена на девет модула, сред които - жилищни помещения, контролна зала, оранжерията и преходна камера. Изглежда като във фантастичен филм, коментира изданието.Изграждането на базата е струвало 50 милиона юана (7,47 милиона долара). Тя е изградена с помощта на Центъра за астронавти и Междуконтиненталния комуникационен център на Китай.Първите посетители са били ученици от гр. Цзинчан, намиращ се на 40 километра от базата. Те изследвали интериора на обходили са заобикалящите базата съоръжения и с удоволствие са изпробвали скафандрите.Следващата година базата планира да приеме и туристи. Ще има тематичен хотел и ресторант. Авторите на проекта разкриха планове да инвестират 374 милиона долара за разширяването му до 67 квадратни километра. Според плановете той ще приема до 2 милиона туристи годишно. ", "date": "2019.05.11", "title": "Марсианска база в пустинята Гоби"}
{"url": "http://www.cross.bg/vaksinite-tvurdeniya-hashtagove-1603907.html", "text": "/КРОСС/  От Инстаграм заявиха, че ще блокират хаштаговете използвани за разпространение на „потвърдено фалшива\" информация свързана с ваксините. Вече са блокирани хаштаговете, които са фалшиви твърдения като ваксините причиняват аутизъм. От компанията казват, че сега ще блокират още хаштагове, които се използват, за разпространяване на лъжи от антиваксъри.  От платформата заявиха за Би Би Си, че те няма да предприемат действия срещу хора и акаунти, които се самоопределят като антиваксъри, но се стремят да ограничат разпространението на фалшиви твърдения, защото те имат опасни последствия в реалния свят и в обществото. От Инстаграм разчитат на Световната здравна организация и американските центрове за контрол над заболяванията да разобличат измамниците. Фалшиви твърдения като ваксините причиняват ХИВ и ваксините са отрова вече са забранени и не се намират резултати за тях. От платформата сега започват да блокират и хаштагове, които са започнали да разпространяват фалшива информация като ваксини1234, който започна да се използва с тази цел и също ще бъде блокиран.Инстаграм също така обмисля дали да не показва обучителни реклами на хората, които търсят теми свързани с ваксините.Според Световната здравна организация антиваксърските убеждения са в „топ 10 на глобалните заплахи за здравето\" през 2019 г.", "date": "2019.05.11", "title": "Инстаграм ще блокира антиваксър хаштагове"}
{"url": "http://www.cross.bg/predlaga-razkazva-novite-1603908.html", "text": "/КРОСС/\"На 10 юни войната за касовите апарати влиза в нова фаза\", информира \"Сега\". На тази дата в съда ще бъде внесен иск от Българската стопанска камара срещу Министерството на финансите. От 1 октомври всички стоки ще поскъпнат с между 8 и 30 процента, прогнозира авторът на статията Иван Стамболов. От обяснението във вестник \"Сега\" става ясно, че това ще е заради повишените цени в складовете на едро и на доставчиците. Това пък ще се дължи на наредба на финансовото министерство за новите касови апарати.\"Във висшето ни образование има глад за интелигентни студенти\", заявява, в интервю за \"Труд\" проф. Кирил Ангелов, декан на Френския факултет към Техническия университет. Той е убеден, че новите инженери не могат да останат без работа. Проф. Ангелов предупреждава, че между една и съща специалност има разлика в различните ВУЗ-ове.\"Гимназисти учат за хомеопати и масажисти\", пише \"Телеграф\". През следващата учебна година столичното училище за фризьори ще предлага специалността \"съдебен администратор\". В Костинброд пък планират да обучават бъдещи пчелари. \"Телеграф\" тревожно отбелязва, че от 11 години няма желаещи да станат асансьорни техници. В Стара Загора средни училища ще обучават за билкарство. В Хасково има специалност \"балнеология\".\"Монитор\" разказва за нова мания сред родителите - завършващите детска градина малчугани правели абитуриентски тържества. Това струва на родителите най-малко 150 лева. Плаща се за парти, за костюми и за професионален фотограф.\"24 часа\" предлага коментар по предложението на министъра на здравеопазването в Норвегия хората да бъдат оставени да пият алкохол и да пушат свободно. Госпожа Силви Листауг е призовала \"Осъзнайте се! Светът има по-големи проблеми от пушенето и пиенето!\". \"Дано някой чуе гласа на разума от Скандинавия!\", завършва коментарът.Традиционно за почивните дни вестник \"Труд\" представя поредица за дълголетие и в днешния брой. \"Програмата на д-р Емилова провокира ново мислене\", споделят пациенти, успели да се излекуват и да свалят излишно тегло. Те са изпълнявали програмата, според която храната е плодове, чай и мед и след която променят начина на хранене и движение, за да поддържат здравето си.\"24 часа\" също предлага здравни съвети. За по-добро зрение е добре да се храним с повече спанак, червени чушки, бадеми, риба и яйца. Освен това, добре е да знаем, че здрав черен дроб обработва за един час стандартно количество напитка, за да не товарим прекалено най-важния вътрешен орган.\"Монитор\" разказва с какво се е хранил папа Франциск, докато е бил у нас. Шеф Манчев приготвил за кардиналите и монахините в делегацията, както и за духовния глава на католиците ризото с морски дарове. В менюто е имало прясна паста със спанак и млечен ликьор. ", "date": "2019.05.11", "title": "Преглед на вестниците в събота"}
{"url": "http://www.cross.bg/tzska-lydogoretz-sblusuk-1603914.html", "text": "/КРОСС/  ЦСКА срещу „Лудогорец\" в пряк сблъсък за шампионската титла. Тази вечер двата отбора се изправят един срещу друг на стадион \"Българска армия\", а най-очаквания мач за сезона в Първа лига ще можете да проследите пряко в ефира на DIEMA SPORT от 20 часа и 15 минути.Гостите от Разград имат преднина от три точки на върха пред червените, които ще търсят победа с два гола разлика, за да изместят шампионите от първото място три кръга преди края на първенството.Това е един истински финал за титлата  - така от двата лагера определиха предстоящата среща, която ще даде отговор на въпроса - осми пореден шампионски триумф за Лудогорец или ЦСКА ще прекъсне хегемонията на орлите. ", "date": "2019.05.11", "title": " ЦСКА се изправя срещу „Лудогорец” в сблъсък за шампионската титла"}
{"url": "http://www.cross.bg/metodiii-kiril-praznik-1603912.html", "text": "/КРОСС/ На 11 май църквата почита паметта на Светите братя Кирил и Методий. Имен ден празнуват всички, които носят имената Кирил, Кирилка, Киро, Кирчо, Методи, Методий.Светският празник за Св. Св. Кирил и Методий бележи началото си през Възраждането и се свързва с училищните тържества, които са били организирани на 11 май. От 1863 г., 11 май се установява като църковен празник на светите равноапостоли Кирил и Методий. След Освобождението 11 май става общоучилищен празник на славянските първоучители.  С въвеждането на Григорианския календар през 1916 г. празникът, отбелязван от държава, вече се чества на 24 май. ", "date": "2019.05.11", "title": "Почитаме Светите братя Кирил и Методий"}
{"url": "http://www.cross.bg/rabotnitzi-vizi-rabotata-1603906.html", "text": "/КРОСС/  Туристите ще започнат да недоволстват от качеството на предлаганите им услуги.Бавят се визите за работници от чужбина преди новия туристически сезон. От това се оплакват хотелиери в Слънчев бряг. Опасенията им са, че туристите ще започнат да недоволстват от качеството на предлаганите им услуги. Дългосрочните визи за работници от трети страни вече трябва да се издават за 15 работни дни, а не както беше за 35 дни. Промяната стана с нова наредба от началото на годината. Хотелиери обаче се оплакват, че чакат в пъти по-дълго и това пречи на работата им. В Слънчев бряг обаче част от хотелите са отворили по-късно от предвиденото, за да посрещнат гостите си, защото няма персонал. Документите за визи на 32-ма работници от Украйна били подадени в Агенцията по заетостта още през февруари. Срокът за разрешение бил 10 дни.\"Ние получихме нашите разрешение след 42 календарни дни, но сроковете не се спазват там. Мисля, че в ДАНС е най-голямото забавяне\", каза Ростислава Димитрова - управител на хотел.Заради забавянето на документите на чуждите работници, повечето от назначените служители трябва да вършат неспецифична работа за позицията им.\"Персоналът е малко и гостите ще се увеличават така или иначе и качеството на обслужване ще падне\", заяви главният готвач Николай Киров.Все още туристите са малко и хотелиерите се справят с работата, въпреки че персоналът не достига. Хотелиери са убедени, че не могат да се справят без помощта на институциите.\"Защото примерно аз днес не мога да кажа на един турист, който си е направил резервацията да дойде след 10 дни, защото нямам персонал. Не мога да ви обслужа\", каза още Димитрова.Институциите, отговорни за решаване на проблема, си прехвърлят отговорността, но обещаха съдействие.\"Веднага ще инициирам среща с колегите и с Министерството на външните работи и с Дирекция \"Миграция\" - МВР и с Агенцията по заетостта, които са водещи в този процес\", заяви министърът на туризма Николина Ангелкова.\"Да видим коя институция не си е свършила работата, за да може да се види къде е тесното звено и да се предприемат мерки\", добави министърът на труда и социалната политика Бисер Петков. От Министерството на труда и социалната политика до момента са издали разрешения за визи на 345 граждани, които ще останат у нас от 3 до 9 месеца.", "date": "2019.05.11", "title": "Бавят се визи за работниците от чужбина, твърдят собственици на хотели"}
{"url": "http://www.cross.bg/metodiii-kiril-ezik-1603901.html", "text": "/КРОСС/На 11 май Българската православна църква почита Светите равноапостоли братята Кирил и Методий.През 1851 година по идея на Найден Геров българското училище в Пловдив организира първото тържество, посветено на Св. Св. Кирил и Методий. Инициативата на пловдивските учители е подета и в други градове през 60-те години на ХІХ в. 11 май постепенно се превръща в общобългарски празник на просветата. През 1900 г. за пръв път е изпълнен химнът \"Върви народе, възродени\" по текст на Стоян Михайловски и музика на Панайот Пипков. Сведения за честването на този ден като празник на българската просвета има още през XII век. Двамата братя са канонизирани за светци още с идването на техните ученици в България през 886 г. Създатели на глаголицата те превеждат богослужебните книги, необходими в раннохристиянска България. Св. Методий е по-големият брат и е роден през 810 година. Св. Константин е роден през 827 година и чак към края на живота си приема името Кирил. Двамата братя превеждат от гръцки на старобългарски език някои от най-необходимите за богослужението книги: т. нар. Изборно евангелие, Хризостомовата (Златоустовата) литургия, Служебник (молитви и четива за различните църковни служби), части от Псалтира и Требника. С това полагат основите на старобългарския литературен език. Честван като общобългарски празник денят 11 май по стар стил и 24 май по нов стил става най-яркия израз на националната идентичност, на българското преклонение пред образованието, науката и културата. Двамата братя са положили основите на старобългарската цивилизация. Родените в Солун братя били деца на Лъв/Леон (висш офицер) и Мария, представителка на местната българо-славянска аристокрация. По-възрастният брат Методий бил военен и дори за десетина години управлявал една подчинена на Византия „Славиния\". Още като дете Константин показал забележителни качества и бил изпратен в знаменитата Магнаурска школа в Константинопол, където бил сред най-близките ученици на големия интелектуалец, бъдещия патриарх Фотий. По-късно той служил като харто-филакс („пазител на свещените книги\") в патриаршеската катедрала „Св. София\" и преподавател по философия в Магнаурската школа. Младият учен победил в диспут бившия патриарх Йоан Граматик, привърженик на иконоборството. Византия използвала този блестящ теолог, философ и филолог в няколко дипломатически мисии - при арабите (т.нар. Сарацинска мисия) и при хазарите, като във втората бил придружен от Методий. При това пътуване край византийския Херсон (дн. Севастопол, Украйна) братята открили мощите на св. папа Климент Римски. След 851 г. Константин отишъл при брат си в манастира, където се посветил на създаването на старобългарската азбука и старобългарския литературен език. Според житието на св. Кирил задачата била поставена от самия император Михаил III - Византия се стремяла да приобщи „своите\" славяни, както и да разполага с духовно влияние в славянския свят. През 855 г. Константин с помощта на Методий създал първата графична система - т.нар. глаголица. За основа послужил солунският диалект на старобългарския език. С помощта на кръг от ученици апостолите започнали усилена преводаческа дейност. Конкретната политика довела до неочаквано решение - през 863 г. Византия изпратила светите братя във Велика Моравия. Княз Ростислав се борел с господстващото немско духовенство. С пристигането на мисията във Велехрад започнало обучението на славянско духовенство и извършването на проповед на старобългарски език. Византийското църковно-политическо влияние в Централна Европа било посрещнато с резерви от западната църква, а от немското духовенство - с неприкрита враждебност. На четвъртата година от началото на мисията Кирил и Методий пътували до Константинопол, а на връщане посетили Рим. Междувременно Кирил победил в един разгорещен спор, състоял се във Венеция. Местното духовенство изтъквало т.нар. „триезична догма\", според която свещени са само латинският, гръцкият и еврейският език. Опирайки са на източната практика (сирийци, арменци, грузинци, копти и др. имали свои азбуки и славели Бога са собствените си езици от векове), Константин оборил своите опоненти. В Рим папа Адриан II благословил мисията и осветил славянските (старобългарските) книги. Престоят на братята продължил повече от година, през която проповедта на старобългарски език огласявала храмовете, а учениците на светите братя получили санове от самия папа. Константин обаче се разболял тежко, приел монашеско звание и името „Кирил\" и на 14 февруари 869 г. починал. Той бил погребан в църквата „Св. Климент\" („Сан Клементе\"), а гробът му е свещен за българите. Вече десетилетия наред български държавни ръководители всяка година посещават това свято място и отдават помит на великия апостол на старобългарското слово.След смъртта на св. Кирил с папска була Методий бил ръкоположен за архиепископ на средния Дунав и Панония. Той станал папски легат за голяма територия, свързана по традиция със стария християнски център Сирмиум/Срем. През IX-XI в. градът бил под българска власт. Преки данни за контакти между Методий и българските власти отсъстват, но, както личи от събитията през 886 г., такива положително е имало. Независимо от декларираната добронамереност, западните схващания от онази епоха продължавали да оспорват правото за проповед на свой език. Методий бил задължен да чете Евангелието и Апостола първо на латински, а след това на славянски. Мощното и агресивно настроено немско духовенство продължавало враждебната си политика към Методий. През 870 г. той бил несправедливо съден в Регенсбург и хвърлен в затвора в Елбан-ген, Швабия. Архиепископът бил освободен едва през 873 г., и то след намесата на папа Йоан VIII. Методий организирал автокефалната църква на Великоморавия, вероятно следвайки българския пример. През 879 г. обаче по папско нареждане старобългарската проповед била ограничена още повече. Методий се явил на съд в Рим, където за пореден път оборил обвиненията. Той посетил отново Константинопол, след което се завърнал в Моравия. Държавните власти в тази страна не осъзнавали в необходимата степен важността на Кирило-Методиевото дело, а новият княз Светополк бил склонен на отстъпки пред немското духовенство. Въпреки това Методий продължил преводите на библейските книги, създава оригинални проповеди, молитви и песнопения до самата си смърт (6 април 885 г). Той бил погребан в катедралния храм на Велехрад, според друго мнение - в Микулчице (Моравия в дн. Чехия).Смъртта на Методий била последният, при това трагичен акорд на Моравската мисия. Учениците на светите братя били прогонени. Климент, Наум, Ангеларий и други последователи на равноапостолите потърсили спасение в България, „... за която те отдавна копнеели\". Така някогашната монашеска мисия се завърнала на родна земя, за да се превърне в гръбнак на българската цивилизация. ", "date": "2019.05.11", "title": "Св. равноапостолни Методий и Кирил"}
{"url": "http://www.cross.bg/govorim-ezitzi-razlichni-1603900.html", "text": "/КРОСС/  Ние говорим с теб на различни езици, както винаги, но нещата, за които си говорим, не се променят от това.Михаил Булгаков , \"Майстора и Маргарита\"", "date": "2019.05.11", "title": "Ние говорим с теб на различни езици"}
{"url": "http://www.cross.bg/iioncheva-vsichki-evropa-1603919.html", "text": "/КРОСС/  „12 години сме в ЕС, не можем да достигнем онази Европа, за която всички мечтаем. Всички български граждани искаме социална справедливост, достойни заплати и пенсии. Въпреки това,  Борисов ни постави не само в ъгъла на ЕС, но и ни вади от него\". Това заяви водачът на листата на „БСП за България\" Елена Йончева пред жители на Добрич. Тя добави, че затова БСП води тази битка, която е не само за Европа, но и за България. „Затова, заедно с жители на всички градове и села у нас, създадохме „Визия за България\" и „Визия за Европа\". Тези два документа съдържат идеите на левицата за радикална промяна във всички сфери у нас, за да не бъдем първи във всички негативни класации в Европа и да живеем достойно. За да започнем изпълнението им,  отново ни е нужна подкрепата на всички българи с №18 в бюлетината\", каза още ЙончеваПред жителите на Добрич Елена Йончева коментира, че концесията на  летище „София\" най-вероятно ще бъде дадена на турска фирма. „Борисов се превръща в брокер на Ердоган, а България е превърната във вилает\", категорична бе тя. Йончева, каза още, че летището в столицата, не само е най-голямото у нас, но и е вратата към Европа и е част не само от националната ни сигурност, но и от европейската. „Летище „София\" е печелившо, в последните години приходите му се увеличават с 20% и стигат до 168 млн. лв. Печалбата на летището е почти 13 млн. лв. годишно. Защо е нужно печелившо предприятие да се дава на концесия, европейско ли е да дадеш летището си на концесия на друга държава?\", попита Йончева. Тя добави, че днес кранчето на газта се държи от Турция, защото Борисов е спрял „Южен поток\", а сега искат да й дадат и българското летище. „След като управляващите започват с увеличението на цената на промишления ток, вероятно в следващите месеци ще увеличат и битовия. Днес представители на бизнеса заявиха, че НЕК, държавата с тази си политика, действа като организирана престъпна група\", коментира още Елена Йончева. Тя обяви, че веднага след празниците - на 7-ми май българските предприятия са накарани да плащат най-скъпия ток в Европа - 84 евро на мегават, за сравнение- в Чехия и Унгария цената е 40 евро. „Защо са го направили? За да си поделят един малък кръг от хора едни милиони за сметка на всички нас\", категорична бе Йончева. Тя припомни, че Държавният департамент на САЩ казва, че най-голямата корупция в България е в енергетиката и големите инфраструктурни проекти. „Корупция има на всички нива в държавата и от страната ни всяка година се източват милиарди\", заяви Елена Йончева.", "date": "2019.05.11", "title": "Елена Йончева в Добрич: „Визия за България” и „Визия за Европа” предлагат радикална промяна"}
{"url": "http://www.cross.bg/istoriya-vuzrazhdane-sreshta-1603918.html", "text": "/КРОСС/  Вчера беше ден за отговори. Отговори от институции, министри и отговорни на книга, но безотговорни като поведение фактори в изтерзаната ни родина.   Преди близо две седмици, от Възраждане поискахме среща с министъра на образованието, по повод провежданата от министерството политика на фалшифициране на българската история, под формата на обучителни семинари за учителите по история в гимназиалните курсове.  Както вече писахме по въпроса, с нас се свързаха десетки български учители по история, присъствали на тези семинари, които независимо един от друг ни разказаха напълно подробно, какво се е случвало на тях. И то, по наше мнение е дълбоко притеснително. Лекторите на тези семинари, огромната част от тях, свързани с „Америка за България\", „Отворено общество\" и останалата част от мрежите на Сорос, са поставяли под съмнение или открито са отричали факти от националната ни история, по отношение на които, у нас съществува абсолютен обществен консенсус и до този момент са считани за неоспорими. Основната цел, на тези организирани от МОН занятия, с две думи е била да се пренапише българската история, интерпретациите на фактите, повлияни от временната политическа конюнктура, да заменят самите факти, а самият предмет да се идеологизира, в духа на най-лошите познати практики. Основната им цел е била да накарат българските учители, да внушават на българските деца, че основният враг на България е Русия, че най-близък приятел ни е Турция, че турско робство не е съществувало, че българите доброволно са приемали исляма и на драго сърце са си давали децата за еничари, че българският народ не е славянски и т.н. Исканата от нас среща с министър Вълчев, имаше единствената цел да го запознаем с тези неща и да го попитаме, те с негова санкция ли се вършат, или някой прави нещо зад гърба му. И тъй като две седмици не получихме отговор, нито от него, нито от представляваната от него институция, този път около 30 членове и активисти на Възраждане, решихме да отидем в МОН непоканени и да настояваме за среща, докато не ни приеме.  Министърът обаче, предвидливо беше излязъл, малко преди да дойдем, а вместо него ни чакаха 11 полицаи. И въпреки, че бяха завардили входа, не можаха да ни спрат да влезем в сградата. Арогантните служители на МОН, се опитаха да ни изгонят, но и това не им се получи. Поставени в тази ситуация, се наложи буквално да издирим министъра на образованието, тъй като получихме информация, че се спотайва в някоя от съседните сгради. Бързо разбрахме, че се намира в съседния хотел Шератон, присъствайки на някакво протоколно събитие. Когато цялата група влязохме и там, настана пълна суматоха, а министър Вълчев се изплаши и отново повика полиция, с надеждата, че това ще ни стресне и ще си тръгнем. Е, не беше познал! В крайна сметка, понеже вече нямаше къде да бяга, защото бяхме завардили всички изходи, дойде при председателя на Възраждане - Костадин Костадинов и предложи да проведем среща по въпроса на 15.05. (сряда) от 15 ч.Затова, другата седмица ще сме пак пред МОН и този път ще бъдем поне 100 души. Силно се надяваме министърът да не излъже пак и да дойде на срещата. Защото ако това се случи отново, в четвъртък вече ще сме 1000.  Възраждане с номер 27 - само ние можем!  ", "date": "2019.05.11", "title": "Възраждане: Никой няма право да подменя българската история"}
{"url": "http://www.cross.bg/politziyata-kostenetz-ypravlenie-1603913.html", "text": "/КРОСС/  Разследването на убийството в Костенец продължава. 38-годишната Милена Шишкова беше открита в безпомощно състояние, близо до дома й. Засега предположенията са, че извършител е бившия й партньор - Стоян Зайков на 43 години. Полицията го издирва от вчера.Жертвата и вероятният убиец не живеели заедно от известно време. Пред свои близки Милена споделяла, че е била заплашвана и преследвана от него. До този момент няма информация за подавани жалби в полицията.Заподозреният е криминално проявен с обвинения за кражби и увреждане на чужда собственост. Засилено е полицейското присъствие в града. Използва се наличната техника на полицията, има идея за облитане на района с хеликоптер.Според началника на Районното управление в Костенец - главен инспектор Петър Ценев, не е изключено извършителят да се намира все още на територията на града.От полицията молят всеки, който има информация за издирвания, да сигнализира в най-близкото управление на МВР. ", "date": "2019.05.11", "title": "Костенец под блокада след убийството на млада жена, разследването продължава"}
