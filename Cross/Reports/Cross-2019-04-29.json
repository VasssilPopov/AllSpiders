{"url": "http://www.cross.bg/velikden-sofiya-sotzialnite-1602993.html", "text": "/КРОСС/  Великден е един от най-любимите празници за всички. Подготовката започва отрано с украса на дома, боядисване на яйцата, месеното на домашни козунаци и накрая цялото семейство се събира около празничната трапеза.Освен това има и почивни дни, през които, в най-добрия случай, не мислим за работа, а се отдаваме на разходки, излежаване, срещи с близки хора, пътувания.Всички тези преживявания, разбира се, ни носят положителни емоции и са повод за щастие. Неща, които няма как да не споделим в социалните мрежи особено в днешни дни.Но както познатите коледни песни и филми, които всяка година ни се налага да слушаме и гледаме, така и по Великден има постове, коментари, снимки...изобщо публикации в мрежата, превърнали се в паразити.Ето 5 неща, които да НЕ публикувате в социалните мрежи тази година, ако искате да сте различни.В събота преди Великден всяка добра домакиня запретва ръкави и започва правенето на великденски хляб. Из цялата къща се разнася приятен аромат, всички на масата нямат търпение да опитат козунака, но преди това трябва снимка за Фейсбук.Не че има нещо лошо в снимките на апетитни козунаци, но освен че социалните мрежи преливат от такива постове в празничните дни, други започват да си мислят: \"Някои хора все едно цяла година гладни стоят, за да се наблъскат с козунаци по Великден\".Боядисването на яйца! Разбира се, страхотна традиция, без която няма как празника да бъде истински празник. Но да си дойдем на думата! Шарените яйца в социалните мрежи са още едно от най-дразнещите неща по Великден.\"Ето и яйчицата ми тази година! Слънчев Великден, приятели!\", придружено с поредната снимка на яйца. Бъдете различни и не го правете тази година.Неделя, все още рано сутринта, хващате телефона си и какво да видите - 37 известия! Развълнувани започвате да преглеждате кой и защо се е сетил за вас, когато осъзнавате, че е Великден и половината от приятелите ви във Фейсбук са отбелязали името ви в поздравителни картички за Великден. Има дори и пеещи. Колко прекрасно особено ако от куртоазия решите да благодарите на всеки един по отделно и да му честитите празника.Трябва да признаем, че по Великден социалните мрежи не са само яйца и козунаци. Срещат се и коментари, за \"чудото\", което се случва в столицата по време на почивните дни - хората и колите сякаш се изпаряват.Тема, достойна за всекидневно обсъждане, докато не дойде 6 май и почивните дни свършат.\"Баси кефа! София празна!\", \"Изпълвам се от празна София\", \"София е идеално празна за колело\", \"Половин милион българи тръгват на път. Леле развълнувах се ❤ празна София ми е любимата!\" - са малка част от обичайните коментари по темата. Те от друга страна предизвикват гнева на други:\"Някои пишат колко била хубава празна София по празниците, за да покажат и натъртят на единственото, което са постигнали в живота си - да са родени в София\", \"Абсолютно не разбирам всичкото възхищение по \"празна София\", че тя и пълна е прекрасна. На село сигурно целогодишно е празно\", пишат потребители в Туитър.Връщането в града на стотици хиляди българи, избягали от столицата по празниците, също всекидневно се превръща в повод за шеги и коментари в мрежата. Всяка година!Щастливи празници и запазете яйцата за себе си! ", "date": "2019.04.29", "title": "Най-дразнещите неща в социалните мрежи по Великден"}
{"url": "http://www.cross.bg/ohrid-zname-krepost-1602991.html", "text": "/КРОСС/  Огромно албанско знаме беше развяно на Самуиловата крепост в Охрид днес на обяд, съобщиха местният канал \"Охриднет\" и електронното издание МКД.Непосредствено под македонския флаг е бил поставен няколкометров албански флаг, който се е виждал от всички страни на Охрид. За случая е съобщено на местните органи на реда в Охрид, а от полицията разследват случая.По информация на портал \"Охрид скай\" фолклорен танцов състав от Косово е поставил албанското знаме, предаде скопският телевизионен канал \"1ТВ\". Медията пише, че извършителите са искали да направят \"танцов пърформанс\". Голяма част от членовете на танцовия състав вече са задържани от полицията.Подобен инцидент не се случва за първи път. През 2012 г. млад мъж издигна също албанското знаме на стълб на Самуиловата крепост. Година по-късно група млади албанци също опитаха да поставят албанско знаме в близост до крепостта.За подобен вид злоупотреба се предвижда глоба от 200 до 2000 евро.Самуиловата крепост е една от основните забележителности на Охрид. Тя е част от средновековна крепост, обграждала последната столица на първата българска държава Охрид, днес Северна Македония, и по-късно наречена в чест на цар Самуил. ", "date": "2019.04.29", "title": "Огромно албанско знаме над Самуиловата крепост скандализира Охрид"}
{"url": "http://www.cross.bg/visochinata-okean-skorostta-1602986.html", "text": "/КРОСС/  Учени от Австралия и Индонезия установиха, че скоростта на ветровете над световния океан и височината на вълните му са се увеличили от 1985 г., съобщава сп. \"Сайънс\", цитирано от БТА.По-високите показатели са особено забележими в Южния океан. Там височината на вълните е нараснала с 5 процента, а скоростта на вятъра - със 7 процента.Освен това специалистите регистрирали промени в южните части на Тихия и Атлантическия океан, както и в северната част на Атлантическия океан. В тези райони скоростта на вятъра се е увеличила с 1 секунда, а височината на вълните - с 1-2 сантиметра.Учените изследвали въпросните показатели с помощта на висотомери, радиометри, скатерометри и спътници.Наскоро специалисти от университета в Синсинати и Китайския университет по геонауки констатираха, че най-масовото измиране в историята е предизвикано от вулканични изригвания преди повече от 250 милиона години. ", "date": "2019.04.29", "title": "Увеличава се скоростта на ветровете над океаните и височината на морските вълни"}
{"url": "http://www.cross.bg/syift-chasa-purvite-1602979.html", "text": "/КРОСС/  YouTube потвърди, че видеото на сингъла \"Me!\" на Тейлър Суифт е с 65,2 млн. гледания през първите 24 часа след пускането му, съобщи Контактмюзик.По този начин видеото влезе в книгите за рекорди, като направи Тейлър Суифт изпълнителката с най-много гледания на неин клип през първите 24 часа след пускането му в YouTube.Тя изпревари певицата Ариана Гранде, чието видео за песента \"Thank U, Next\" имаше 55 млн. гледания през първите 24 часа след пускането му.За сравнение видеото за друга от най-известните песни на Тейлър Суифт през последните няколко години - \"Look What You Made Me Do\", имаше 43,2 млн. гледания през първите 24 часа след пускането му.Русата певица вече е сред най-популярните музикантки в YouTube. 29-годишната Суифт наскоро призна, че се вдъхновявала от домашните си котки Оливия и Мередит.\n\t\t\t\t\t", "date": "2019.04.29", "title": "Тейлър Суифт подобри рекорд в YouTube (видео)\t"}
{"url": "http://www.cross.bg/godini-poleta-izrigvane-1602980.html", "text": "/КРОСС/  Международна група учени откри източника на голямо вулканично изригване преди около 30 000 години, при което изхвърлената пепел покрила 150 хиляди кв.км площ в Средиземноморието, съобщи Физ.орг.Оказа се, че става въпрос за Флегрейските полета - вулканична калдера, близо до Неапол.Били изследвани вулканични депозити на разстояние 5 км североизточно от Флегрейските полета. Резултатите от химичния анализ и датирането показали, че депозитите съответстват на слоя пепел, открит в сърцевината на морски и езерни отложения в Средиземноморието, които датират отпреди 29 000 години. Това свидетелства за голямо изригване на супервулкана на днешната територия на Италия. Предишни изследвания не показаха никаква връзка между тях и други действащи вулкани на Земята.Флегрейските полета са активна супервулканична калдера, разположена край гъстонаселен район, в който живеят над 1 милион души.Голямо изригване на Флегрейските полета е имало преди 40 хиляди години и вероятно е довело да настъпване на вулканична зима. Второто известно голямо изригване е станало преди около 15 000 години. Освен това през последните 60 000 години често имало по-слаби изригвания на супервулкана.Източник: БТА", "date": "2019.04.29", "title": "Учени стигнаха до причината за глобална катастрофа в далечното минало "}
{"url": "http://www.cross.bg/kontzert-vokalisti-erol-1602966.html", "text": "/КРОСС/  Трите фалцета на българската пънк и рок сцена - Ерол Ибрахимов (Уикеда), Светльо Витков (екс-фронтмен на Хиподил) и Кольо Гилъна (екс-фронтмен на Контрол) се впускат в ново музикално, колосално-драматично и уникално приключение, озаглавено кратко и ясно - ЕКС. Името на групата е съставено от първите букви на имената на тримата герои, а първият им (и единствен засега, а и за пролетта) концерт ще бъде на 10 май (петък) в City Stage. Той е с начален час 22:00 ч. (врати: 20:00 ч.) и ще бъде с подобаваща продължителност и настроение. Тримата оригинални вокалисти ще изпълнят заедно най-най-най-яките хитове на ЕКС бандите си като \"Обичам\", \"Бий хлапето\", \"Let me да те лов ю\", \"Боби\", \"Леле Како\", \"Скакауец\", \"Най-щастливият ден\", \"Бате Гойко\", \"Мариана\" и какво ли още не. И докато тримата баритони си пеят и дивеят, ще им акомпанират добре познатите на феновете музиканти от \"Svetlio & The Legends\", участвали в култовите формации \"Хиподил\" и \"Холера\". Важно е да отбележим, че всички тези вокалисти и артисти, които ще видим на куп на 10 май, са дали сериозен тласък и имат важна роля във формирането на ъндърграунд сцената в България.Новата ЕКС формация има блестящата идея да бъде с ЕКС-клузивни участия (около 2 пъти в година), на които хората да се ЕКС-кефят максимално. Още преди първия си официален концерт на 10 май бандата вече може да се похвали с предстоящо есенно турне в Европа. ", "date": "2019.04.29", "title": "Ерол, Кольо Гилъна и Светльо Витков с първи самостоятелен концерт"}
{"url": "http://www.cross.bg/dvizhenieto-lenta-tynela-1602975.html", "text": "/КРОСС/  По информация на пътна полиция, движението по автомагистрала „Тракия\" е интензивно. Част от причината е, че всички автомобили са съсредоточени в активната лента. От полицията уточняват, че в ремонтните участъци по автомагистралата, където движението е двупосочно, аварийната лента в посока София, е лента за движение и водачите на моторни превозни средства могат да я ползват. Тези места са обозначени и със съответните знаци за това.Полицейски екипи регулират и движението в района на тунел „Ечемишка\" на автомагистрала „Хемус\", като постъпателно преди тунела се пускат и спират моторните превозни средства. Целта е да не се допусне пътен инцидент в трите тунела на магистралата. ", "date": "2019.04.29", "title": "МВР: Интензивен трафик по магистрала \"Тракия\" "}
{"url": "http://www.cross.bg/iska-megan-hari-1602969.html", "text": "/КРОСС/  Херцогът и херцогинята на Съсекс са в трепетно очакване на първото им дете. Меган е в напреднала бременност и няма търпение за бъдещето на семейството си, съобщава Контакт мюзик.Близък до кралската двойка споделя за в. \"Сън\": \"Няма да е много дълго. Меган е много развълнувана. Разбира се тя е изнервена като всяка млада майка, но тя и Хари не могат да чакат\". Херцогинята иска да остане възможно най-дълго в дома си, въпреки че е наясно с това, че болницата е най-безопасната среда за нея. \"Тя се подготвя за раждането, тя иска да е възможно най-натурално за това практикува предродилни и дихателни техники с Хари\", казва вътрешен човек. Детето на кралската двойка може да се роди в болницата в Сурей, която е близо до дома им в Уиндзор. \"Планът не се е променил, Меган бе много ясна какво иска. Тя получава медицински съвети всеки ден и те с Хари са много подвижни и ще бъдат насочвани от техния екип\", казва близък до двойката. \"Когато тя ражда иска да е у дома, но само до колкото е възможно, ако нещо се обърка и тя трябва да бъде откарана в болницата, тя ще бъде\", твърди източникът.", "date": "2019.04.29", "title": "Хари и Меган с нетърпение очакват първото си дете "}
{"url": "http://www.cross.bg/frantziya-ispaniya-korabut-1602977.html", "text": "/КРОСС/  Пожар е избухнал на круизен кораб със стотици хора на борда, пътуващи от Великобритания до Испания. Огънят бързо е бил потушен, няма жертви и пострадали, съобщиха френските брегови власти.Корабът е собственост на френските фериботи Британи. За пожара се е разбрало около 4:00 ч. местно време, когато е бил засечен в едно от двете машинни отделения, докато корабът е бил около бреговете на Северна Франция. \"Пожарът бързо е бил овладян и няма пострадали сред 766 пасажери и 142 членове на екипажа\", съобщават от бреговата охрана.Хеликоптер с пожарникари и експерти от Франция е кацнал на плавателния съд. На борда има пътници от Великоритания, Франция, Испания, САЩ, Китай и Полша.Корабът ще акостира в северния регион Британи по-късно днес. ", "date": "2019.04.29", "title": "Пожар избухна на круизен кораб край френския бряг "}
{"url": "http://www.cross.bg/vasev-pavel-rashidov-1602976.html", "text": "/КРОСС/  Вече четвърти месец известният български режисьор и директор на едни от най-големите театри, ръководител на Българския културен център в Москва е в будна кома в руска болница след прекаран инсулт. Няколкократно са правени опити да бъде върнат в България, но руските лекари не са разрешили местенето му. Преди дни състоянието му се стабилизира и това позволява той да бъде превозен със самолет, научи \"24 часа\" от председателя на комисията за култура в парламента Вежди Рашидов.Той е много близък с Павел Васел и на него първи са обадила съпругата му Елена след получения инсулт. Малко по-късно се изяснило, че здравните му застраховки важат само докато е в реанимация, но за рехабилитацията трябват 12 хил. евро. С помощта на приятели на Васев Рашидов успял да събере необходимата сума и тя незабавно била приведена в Москва.В момента в руската столица е най-големият български неврохирург проф. д-р Николай Габровски от \"Пирогов\", който да прецени какво е състоянието на 68-годишния бивш председател на Съюза на българските филмови дейци и бивш директор на Народния театър и на Сатирата. Директорът на Сатирата Калин Сърменов е организирал благотворително представление и вече са събрани 15 хил. лв., които ще са нужни за лечението в България.Готов е вече екипът от \"Пирогов\" - анестезиолог и медицинска сестра, на които спешно са издадени руски визи с помощта на Народното събрание, които ще придружават Павел Васев при полета му за България. Рашидов е говорил с премиера Бойко Борисов и той е обещал да осигури самолета. Вероятно Васев ще бъде в българска болница около 8-10 май.\"Борисов ще направи това, което направи и за Христо Мутафчиев - ето го сега, пак е на българските сцени, както и за много българи, които са бедствали. Бързата реакция подарява живот. Обясних му случая и веднага взе решение. Затова съм му изключително благодарен, че помага да оцелеят и живеят близките и приятелите ни. Много съм задължен и на екипа на директора на \"Пирогов\" проф. Асен Балтов и на проф. Габровски. Милият Павел не е в добро състояние, но има надежда да се оправи. Срещнахме съпричастие и бившия руски министър на културата Михаил Швидкой и от българския посланик в Москва\", разказа Вежди Рашидов.\"24 часа\" разговаря и с Елена - съпругата на Павел Васев, която каза, че състоянието му е тежко, но стабилно, и много се надява след връщането му в София то да се подобри. ", "date": "2019.04.29", "title": "Връщаме Павел Васев от Москва с правителствен самолет след инсулт "}
{"url": "http://www.cross.bg/plashtaniya-viza-masturkard-1602978.html", "text": "/КРОСС/  Американските Виза (Visa) и Мастъркард (Mastercard) бяха принудени значително да намалят таксите за плащания в Европа с банкова карта, издадена извън региона, в САЩ или Азия. Това обяви днес Европейската комисия, цитирана от Франс прес.Двете компании, които бяха обект на остри критики на европейската изпълнителна власт от години по тази тема, \"се ангажираха да намалят значително комисионните си, удържани за плащания, правени чрез карти, издадени извън Европа\", се посочва в комюникето на Еврокомисията.Тези ангажименти, които вече са задължителни за Виза и Мастъркард, \"ще намалят разходите на търговците на дребно, които приемат плащания, направени с карти, издадени извън европейското икономическо пространство\", обединяващо ЕС, Исландия, Норвегия и Лихтенщайн, уточнява ЕК.Виза и Мастъркард удържат такси за трансграничните плащания и досега те бяха доста по-високи за картите, издадени извън европейското икономическо пространство в сравнение с прилаганите за издадените вътре в него.Крайните разходи се поемат от търговците, при които потребителят е направил покупка с карта. А търговците на дребно на свой ред си ги възстановяват, вдигайки цените за стоките си.Виза и Мастъркард се ангажираха да намалят комисионните си средно с 40 на сто, уточни ЕК. ", "date": "2019.04.29", "title": "Виза и Мастъркард намаляват разходите за плащания с карти в Европа"}
{"url": "http://www.cross.bg/dyshi-lanka-predade-1602981.html", "text": "/КРОСС/  Представители на силите за сигурност на Шри Ланка предупреждават, че ислямисти, които стоят зад атаките на Великден, планират още нападения, при които ще използват микробус и атентатори, дегизирани като военнослужещи, предаде Ройтерс.В предупреждението се казва, че атаки могат да бъдат извършени днес, като ислямистите са взели на прицел пет места. Сред тях е Батикалоа, градът на източното крайбрежие, в който 27 души бяха убити в самоубийствен атентат в църква на Великден. Другите четири места не се посочват в предупреждението. В Шри Ланка се въвежда и забрана да се носят дрехи, покриващи лицата, предаде ТАСС. Забраната влиза в сила от днес.Междувременно президентът на Шри Ланка Маитхрипала Сирисена назначи нов началник на полицията, предаде АФП. Досегашният титуляр, който беше уволнен заради джихадистките атентати от 21 април, обаче отказва да напусне поста. В петък държавният глава обяви напускането на шефа на полицията Пуджит Джаясундара заради неспособността на шриланкийските сили за сигурност да предотвратят самоубийствените атентати в църкви и луксозни хотели, в които бяха убити 253 души и за които пое отговорност \"Ислямска държава\".Началникът на полицията обаче така и не е изпратил писмо с оставката си и остава в официалната си резиденция, съобщи осведомен източник. Заместникът му Чандана Викрамаратн е назначен на негово място. Сегашният полицейски началник Джаясундара е отстранен от длъжност, докато бъде официално уволнен с решение на парламента, каза източникът. В хода на разследването на атентатите бяха арестувани над 150 души през последните осем дни. При операции на силите за сигурност бяха убити над 15 души. ", "date": "2019.04.29", "title": "Ислямисти планират още атаки в Шри Ланка, предупреждават службите "}
{"url": "http://www.cross.bg/blagoevgrad-simitli-sredstva-1602982.html", "text": "/КРОСС/  Интензивен е трафикът по Е-79 между Симитли и Благоевград в деня на голямото завръщане за Великденските празници, предаде БГНЕС.Към 14 ч. трафикът от Сандански и ГКПП \"Кулата\" бе много по-интензивен от този, идващ от Банско, Гоце Делчев и ГКПП \"Илинден-Ексохи\".Двата потока се сливат при Симитли, оттам до Благоевград се образува колона, която се движи макар и бавно, станаха няколко леки верижни катастрофи без пострадали. На пътен възел „Симитли-Банско\" има два патрула, които регулират трафика, пропускайки на етапи идващите местенското и струмското направления. Движението по автомагистрала „Тракия\" също е интензивно.Част от причината е, че всички автомобили са съсредоточени в активната лента.От полицията уточняват, че в ремонтните участъци по автомагистралата, където движението е двупосочно, аварийната лента в посока София, е лента за движение и водачите на моторни превозни средства могат да я ползват.Тези места са обозначени и със съответните знаци за това. Полицейски екипи регулират и движението в района на тунел „Ечемишка\" на автомагистрала „Хемус\", като постъпателно преди тунела се пускат и спират моторните превозни средства. Целта е да не се допусне пътен инцидент в трите тунела на магистралата.Снимки БГНЕС", "date": "2019.04.29", "title": "Започна голямото завръщане, колони от автомобили и верижни катастрофи край Благоевград"}
{"url": "http://www.cross.bg/borisov-zaev-dvete-1602983.html", "text": "/КРОСС/  По повод великденските празници премиерите на Република Северна Македония и Република България - Зоран Заев и Бойко Борисов си размениха писма с поздравления и пожелания за просперитет, предаде БГНЕС.В своето писмо Борисов изразява увереността си, че той заедно с македонския премиер, с още по-голяма сила ще насочат добротата, любовта и смирението към ползите от съвместната работа за европейското бъдеще на двете братски страни.Заев подчертава в писмото си до Борисов, че историческата прилика, която е основа за приятелството на двата народа е възможност да се въплъти в силен ангажимент и искрена любов между двете страни и насърчаване на благосъстоянието на гражданите им.„Пожелавам мирни и красиви празници на гражданите на приятелска България и него любовта и милосърдието, на които ни учи този празник, станат наш начин на живот\", се казва в поздравлението на Заев до Борисов. ", "date": "2019.04.29", "title": "Борисов и Заев си размениха поздравителни адреси по случай Великден"}
{"url": "http://www.cross.bg/pasporti-zelenski-ykraintzite-1602984.html", "text": "/КРОСС/  Новоизбраният украински президент Владимир Зеленски отхвърли предложението на руския си колега Владимир Путин да даде по-лесно руски паспорти на украинците. Вместо това той е завил, че може да даде по-лесно украински паспорти на руснаците, съобщава \"Политико\".„Всички ние перфектно знаем какво ни дават руските паспорти\", написа Зеленски в профила си във Facebook, съобщава БГНЕС. „Те ни дават правото да бъдем арестувани по време на мирни протести и правото да нямаме свободни и честни избори\", написа още той.Зеленски е бивш актьор, който този месец спечели президентските избори в Украйна. Той казва, че една от основните разлики между неговата страна и Русия е, че „ние украинците имаме свободата да говорим, свободни медии и свободен интернет в страната ни\".„Ние ще дадем украинско гражданство и жителство на всички граждани, които страдат от авторитарни и корумпирани режими. На първо място на руснаците, които днес може би страдат най-много\", добави той.Путин наскоро подписа декрет позволяващ на хората в източните украински сепаратистки територии да получат по-лесно паспорти.ЕС заклейми това решение, като го определи, като „нова атака над украинския суверенитет\". Зеленски заяви, че повечето от украинците ще откажат това руско предложение, освен тези, „които са под влиянието на пропагандата\" или „се крият от криминалните следователи\". ", "date": "2019.04.29", "title": " Зеленски отхвърли предложението за руските паспорти"}
{"url": "http://www.cross.bg/strategicheskiyat-kompleksite-parada-1602970.html", "text": "/КРОСС/  Над 130 единици военна техника и над 13 600 военнослужещи ще участват в Парада на Победата на Червения площад на 9 май, съобщи руското министерство на отбраната.Механизираната колона ще бъде оглавена според традицията от танка Т-34-85. След него ще преминат бойните модули Арбалет и Тигр с противотанковия комплекс Корнет-Д, бойните пехотни машини Курганец, БМП-3, танкът Армата и др.Техниката на противовъздушната отбрана ще бъде представена от зенитните ракетни комплекси Бук-М2 и Тор-М2, ракетно-артилерийските комплекси Панцир-С, комплексите С-400. Зрителите на парада ще видят и модернизирания танк Т-72Б3, бойната машина на въздушно-десантните сили БМД-4М, бронетранспортьора БТР-МДМ, самоходната артилерийска установка Мста-С, комплексите Искандер-М, реактивните системи за залпов огън Смерч, бронетранспортьора Бумеранг и др. Ще бъде представена и техника на военната полиция. Във въздушната част на парада ще участват 74 летателни машини, сред които четири групи хеликоптери (Ми-26, Ми-8, Ми-28Н, Ми-24 и Ка-52) и 12 групи самолети, сред които стратегическият ракетоносец Ту-160, бомбардировачът Ту-22МЗ, стратегическият ракетоносец Ту-95МС, изтребителите МиГ-29СМТ, МиГ-29, Су-35С, Су-30СМ, изтребителите-прехващачи МиГ-31, бомбардировачите Су-24М и Су34 и др. ", "date": "2019.04.29", "title": "Подготвят зрелищен военен парад на 9 май в Москва "}
{"url": "http://www.cross.bg/igrayat-videoigri-detzata-1602971.html", "text": "/КРОСС/  Момичетата, които играят на видеоигри, по-късно трудно се сприятеляват, установиха норвежки учени, цитирани от в. \"Дейли мейл\". Влошаване на социалното развитие не е установено при момчетата.При момичетата по-лошите социални умения е възможно да се дължат на това, че вече са били изолирани от другите.\"Възможно е лошата социална компетентност да е причина за това децата да посвещават много време на видеоигри. Това означава, че децата, които не са много общителни, са по-склонни да запълват времето си с видеоигри, защото така осъществяват желанието си за общност и за майсторство. Те са и достъпни и са по-лесни от общуването лице в лице\", обясни Ларс Викстрьом от екипа.Учените от Норвежкия научно-технологичен университет са обхванали в изследването си 870 деца на възраст от 6 до 12 години, както и родителите и учителите им.Те са се заинтересували и дали децата играят сами, или с приятели, защото тези, които играят сами или с непознати в интернет, имат по-малко възможности за значими връзки. При момчетата социалната компетентност е общо по-ниска. ", "date": "2019.04.29", "title": "Видеоигрите се отразяват лошо на момичетата, но не и на момчетата "}
{"url": "http://www.cross.bg/hubul-fizikata-vselena-1602973.html", "text": "/КРОСС/  Нови астрономически изследвания показват, че Вселената е по-млада, отколкото се смяташе досега. Новите данни сочат, че познатата вселена е приблизително на 12,5-13 млрд. земни години, което е с около един милиард години по-малко, отколкото се смяташе от космолозите.Данните, събрани от космическия телескоп Хъбъл на НАСА, преразглеждането на оценки за възрастта и разширяването от астронома Адам Рийс, носител на Нобелова награда, доведоха до моментно блокиране на стандартния модел на физиката, тъй като учените по света обмислят последиците от новата информация.Нашата по-бърза и по-млада вселена се датира чрез използването на математическо изчисление, известно като \"Константата на Хъбъл\" - число, дефинирано в началото на 20 в., но сега - благодарение на Рийс и неговото ново изследване - се твърди, че то е с около 9% по-голямо. Новото число пряко влияе върху способността на човечеството да отгатне възрастта на познатата вселена - интегрално изчисление на физиката. Тъй като и Рейс, и поддръжниците на по-ранната версия на \"Константата на Хъбъл\" твърдят, че техните изчисления са правилните, мнозина призовават за ново определяне на измерванията. \"Все по-често изглежда, че ще ни трябва нещо ново, за да обясним това\", отбелязва Рийс, астроном от \"Джон Хопкинс\", който спечели Нобеловата награда за физика за 2011 г.Други учени, включително и астрофизикът на НАСА и нобелов лауреат Джон Матър, предлагат две възможности за космическата главоблъсканица: \"Първо, правим грешки, които все още не можем да намерим. Второ, природата има нещо, което още не можем да намерим\".Понастоящем повечето астрономи са объркани, предполагайки, че и Рейс, и по-ранният модел могат да са прави - в едно и също време - особено като \"никой не може да намери нищо грешно\" в нито едно от измерванията, според астрофизика от университета в Чикаго Уенди Фридман, цитиран от KWTX.com. Намирането на начин за съгласуване на двете различни измервания изисква създаването на нов начин да се говори за \"Константата на Хъбъл\", за физиката и космологията, според учените.\"Трябва да добавите нещо във вселената, за което не знаем\", отбелязва астрофизикът от института за наука \"Карнеги\" Крис Бърнс. \"Това винаги те кара да се чувстваш неловко\", добави той.Дали тъмната материя, тъмната енергия или друга все още неоткрита елементарна сила се появяват, за да обяснят как два резултата могат да бъдат верни по едно и също време, астрофизиците все още не знаят. Не е ясно дали ще трябва да направят промени в общата теория на относителността на Айнщайн. ", "date": "2019.04.29", "title": "Вселената продължава да ни изненадва"}
{"url": "http://www.cross.bg/kantardzhiev-slychai-prof-1602954.html", "text": "/КРОСС/  „Темата е много важна, защото ние сме към края на Световната седмица на ваксинациите\". Това каза в интервю за рубриката „Чети етикета\" на предаването „Тази сутрин\" по БТВ проф. Тодор Кантарджиев, директор на Националния център по заразни и паразитни болести. „Това е една инициатива на Световна здравна организация, на Центъра по контрол на заболяванията и на Европейския център по контрол на заболяванията. Тази седмица се говори много за ваксинациите, а именно морбилито са един пример за едно ваксинопредотвратимо заболяване, което ако имаш пропуски във ваксинацията, ако не спазваш някои елементарни правила, става проблем\", допълни той. По думите му, морбилито е най-заразната от заразните болести. Статистиката показва, че към 24 април т. г. броят на заболелите в България е 497, в сравнение със само 13 случая за миналата година. Според проф. Кантарджиев, това увеличение е плашещо. „Както и европейската здравна общественост е уплаши, защото за последните три години, около 17 пъти са се увеличили случаите в Европа\", разкри професорът. „Това число показва някои неща. Първото, показва побив във ваксинацията. Тези, които е трябвало да бъдат ваксинирани, не са ваксинирани. Но тъй като темата морбили е много важна за нашето общество, трябва да кажем няколко много ясни неща. Първото е, че по традиция, държавата прави, каквото  може. Защото, купуваме в България най-хубавите ваксини. Да успокоя, те не са скъпи. С най-малко странични ефекти. Имаме една от най-добрите имунизационни програми и можем да кажем, че ваксините у нас са много по-евтини от средните за Европа, даже може би едни от най-евтините. Да не обвиняват министерството в разхищение\", заяви проф. Кантарджиев. „Това, което е плашещо, това са случаите в периферните квартали на столицата, където до сега има 139 регистрирани случая. Много е важно да видим следващите седмици, как ще вървят нещата. Защото през последните две седмици се появиха случаи в Пловдив, Пазарджик, Кюстендил, Перник, Бургас, Велико Търново. Ако успеем да ограничим до единични случаи тези първи случаи в областите, това мисля че ще бъде много голям успех. Тук е работата на Националния център. В референтната ни лаборатория трябва да потвърдим всички такива единични първи случаи. Много е важно, тези единични случаи в страната, да ги хванем навреме\", каза още проф. Тодор Кантарджиев.", "date": "2019.04.29", "title": "Проф. Тодор Кантарджиев: 497 са болните от морбили у нас"}
{"url": "http://www.cross.bg/pametta-novi-putyvaniya-1602956.html", "text": "/КРОСС/  Далечните пътувания причиняват загуба на паметта, показа ново проучване. Самолетните преходи и умората, свързана с промяната на часовите пояси пречат на хората да поемат нова информация и да я запомнят, а освен това ги карат да забравят важни неща.Психолози от Калифорнийския университет в Бъркли установиха, че хроничната „пътна умора\", типична за представителите на международния бизнес, води до изменения в мозъка, които оказват влияние много след като умореният пътник се е върнал към нормалния си ритъм на живот. Учените наблюдавали хамстери, чийто дневен режим бил изместван неколкократно с по шест часа - времето, за което се стига от Ню Йорк до Париж със самолет. Недоспалите животни показали сериозни загуби в паметта и способността да заучават нови неща цял месец след нормализирането на режима си.Когато прекосяваме бързо множество часови зони, биологичният ни часовник се разстройва. Най-тежки са пътуванията от запад на изток, показват проучванията. Нагаждането към нови часове за сън и хранене се отразява зле на хипокампуса - мозъчната зона, отговорна за паметта. Когато пътуваме често и надалеч, може да станем много по-неефективни в работата си - освен проблемите с паметта, се забавят и реакциите ни, повишава се рискът от диабет, високо кръвно налягане и рак, обобщават още психолозите. ", "date": "2019.04.29", "title": "Честите пътувания водят до проблеми с паметта "}
{"url": "http://www.cross.bg/barnie-mnozinstvo-sedmitza-1602957.html", "text": "/КРОСС/  Главният преговарящ на ЕС за Брекзит Мишел Барние изрази надежда, че тази седмица във Великобритания ще бъде взето важно решение по въпроса за напускането на ЕС, предаде ТАСС, цитирайки изявление на Барние пред телевизия Ел Се И.\"Принуден съм да констатирам, че за година и половина (във Великобритания) не беше направено нищо за постигането на положително мнозинство по споразумението за Брекзита - сформира се само негативно мнозинство. Но с негативно мнозинство не може да се постигне излизане от ЕС със споразумение. Тази седмица ще бъде важна, защото ще научим какви ще бъдат резултатите от преговорите между лейбъристите и правителството\", заяви Барние. Той отбеляза, че \"не става дума за отхвърляне на споразумението за напускане на ЕС, и двете страни го смятат за единственото възможно\".Споразумението не трябва да се обсъжда повторно и това беше заявено както от лидерите на ЕС с които обсъждах това, така и от британския премиер Тереза Мей и лидерът на лейбъристите Джереми Корбин\", подчерта Барние. На обсъждане подлежи не 600-страничното споразумение, а вторият документ от 26 страници, който е политическа декларация за рамките на бъдещите отношение между ЕС и Великобритания, добави европейският преговарящ. ", "date": "2019.04.29", "title": "Предстои важна седмица за решаване на проблема с Брекзит "}
{"url": "http://www.cross.bg/bond-konuri-dzheiims-1602958.html", "text": "/КРОСС/  Облича се добре. говори нежно... с маниери. Неговото име е... Бонд... Джеймс Бонд! Именно с този образ сър Томас Шон Конъри, или просто Шон Конъри, става популярен още през 60-те години на 20 в. Емблематична в биографията му е именно ролята му на героя на Иън Флеминг  - Джеймс Бонд. Конъри се е снимал в 8 филма за Агент 007. Преди да стане прочут Томас Шон Конъри работи какво ли не - млекар, носач на тухли, дори предприемач.След опита му като модел, получава роля в актьорския състав на мюзикъла \"Южния Пасифик\", след това се снима в няколко малки роли и филми. Познат на публиката обаче става именно след като получава ролята на Джейм Бонд в \"Доктор Но\" през 1962 г. Шон Конъри е първият Бонд и поставя летвата високо. Неговият Бонд е изискан, остроумен, чаровен, пълен с увереност и спокойствие. И е ...един, а красивите жени около него много.Известно е, че Конъри импровизира в много от сцените и репликите на Бонд. Винаги умело намира точния момент, когато да каже някоя остроумна фраза. Може би затова, въпреки богатата си филмография, той остава емблематичен именно като първия Джеймс Бонд, оригиналния Агент 007.", "date": "2019.04.29", "title": "Шон Конъри - първият Джеймс Бонд "}
{"url": "http://www.cross.bg/notr-katedralata-prezidenta-1602959.html", "text": "/КРОСС/  Повече от хиляда архитекти, професори и експерти в областта на възстановяването призоваха френския президент Емануел Макрон да „прояви предпазливост\" при реконструкцията на катедралата Нотр Дам де Пари, която беше повредена от пожар, пише в. \"Фигаро\".Френското издание публикува писмо до президента на Републиката след съобщението, че съветът ще бъде възстановен след пет години. Писмото е подписано от 1170 експерти. \"Тези видни личности призовават за предпазливост и чувство за отговорност\", пише вестникът.Думите на президента за такава бърза реконструкция \"предизвикаха изненада и дълбока загриженост сред специалистите по опазване на историческото наследство по целия свят\", отбелязва изданието.\"Знаем, че политическият календар ни принуждава да действаме бързо, знаем как изгорялата Нотр Дам влияе върху имиджа на Франция, но значението на съдбата на Нотр Дам в близко бъдеще ни задължава всички да затворим очите си за известно време. Преди всички политически мандати и бъдещите поколения ще ни съдят по резултатите от тези работи\", пише в писмото до президента.Експерти по възстановяване призовават властите да не бързат да започнат работа по възстановяването на катедралата и да отделят достатъчно време за диагностика и проверка. \"Нека отделим време да диагностицираме. Президентът не може да не чуе експертите, като се има предвид, че някои от най-добрите са във Франция. Нека да признаем техния опит, да не бързаме да намерим правилния път, а след това да поставим амбициозни срокове за най-добро възстановяване на катедралата\", подчертават експертите.Най-големият пожар в историята на Парижката Света Богородица стана вечерта на 15 април. Кулата на катедралата се срутила, носещата конструкция беше обгърната от пламъци. Според пожарникарите, структурата на Нотр Дам и основните произведения на изкуството, като мощите, съхранявани в катедралата, са оцелели.Разследването на инцидента е във връзка с непреднамерените щети, причинени от пожар. Според прокурора на републиката, приоритет е версията на случайния характер на пожара. Френският президент Емануел Макрон обяви намерението си да възстанови Нотр Дам до пет години.", "date": "2019.04.29", "title": "Експерти настояват за предпазливост при възстановяването на Нотр Дам "}
{"url": "http://www.cross.bg/sobstvenost-mestnite-etazhnata-1602974.html", "text": "/КРОСС/  Да се решат проблемите със събирането на таксите за поддръжка на общите части в жилищните сгради и да се накарат некоректните обитатели да плащат. Ако съседът не внася таксите, местната община да ги събира при плащането на местните данъци.Това са част от многобройните предложения за промени в Закона за управление на етажната собственост, които са постъпили в Министерството на регионалното развитие и благоустройството в рамките на инициирания от ведомството обществен дебат.В периода от 19 март до 15 април в МРРБ са постъпили над 260 писма с предложения за промени в ЗУЕС.Когато има разпоредителна сделка с имот - етажна собственост, да се изисква и декларация, че таксите за входа са платени. Това е друго предложение на браншовиците по темата. Ако това не е направено, плащането да се извърши в момента на изповядване на сделката или новият собственик да подпише декларация, че ще ги поеме.Според предложенията за новите текстове на закона трябва да се плащат задължително такси за общи части, без значение дали жилището е обитавано, както и да се регламентират минималните им размери, сумите да влизат в собствена банкова сметка на етажната собственост, а касиерите на блока да се заменят от професионални домоуправители.Има и мнения домоуправител да стане професия, а т.нар. домови книги да станат електронни и общината да има грижата да ги води.Сред предложенията за промяна още е да се въведат различни минимални такси за поддръжка на управление на сградите. А в по-скъпите квартали да плащат повече предвид възможността от по-високи приходи от наеми.Друго предложение е част от таксите, които се събират, да са процент от минималната работна заплата. Ако някой съсед реши да не плаща, в началото на годината да му се налага да се издължи пред общината заедно с плащането на местните данъци.Новите текстове целят постигане на по - ефективно управление на етажната собственост и конкретизиране на правата и задълженията на собствениците.В момента статутът на сградите, които представляват затворени комплекси не е уреден, затова с промените в ЗУЕС ще се направи отделна глава в закона и ще се разпишат подробно ангажиментите на техните обитатели.Подготовката на новите текстове в закона ще става съвместно с други ведомства, като се очаква с промените да се повишат правомощията на местните власти.Предстои през месец септември тази година да бъде публикуван за обществено обсъждане проекта на Закон за изменението и допълнение на ЗУЕС. Преди това ще бъдат създадат четири работни групи за изработване на бъдещите текстове от закона, съответно в категориите: „Управление на етажната собственост\", „Професионални домоуправители\", „Сгради с особено управление\", „Контролни функции на общинските администрации\".В последната група ще бъдат активно включени представителите на местните власти в страната.Работните групи ще се администрират от МРРБ.Предложените промени са публикувани на интернет страницата на МРРБ в „Регистър на постъпилите предложения\", секция „Жилищна политика\", подсекция  „Етажна собственост\". ", "date": "2019.04.29", "title": "МРРБ предлага: Общината да събира задълженията на етажната собственост заедно с местните данъци и такси"}
{"url": "http://www.cross.bg/georgi-levski-dermendzhiev-1602987.html", "text": "/КРОСС/  \"Левски\" се раздели със старши треньора си Георги Дерменджиев, съобщават от клуба.В плановете на ръководството на Левски влизаше дългосрочно сътрудничество с наставника. Причината обаче, поради която това няма как да се случи, е незадоволителното представянето на отбора в последно време. Загубата и представянето в последния шампионатен мач на стадион „Виваком Арена Георги Аспарухов\" срещу Берое наложиха спешните мерки, за да може тимът да бъде стабилизиран в оставащите срещи от плейофите в Първа Професионална Лига.ПФК Левски благодари на Георги Дерменджиев за работата му и му пожелава бъдещи професионални успехи.Георги Тодоров ще води отбора до края на сезона, като негов помощник-треньор ще бъде Красимир Петров. Останалите треньори от щаба на Георги Дерменджиев запазват постовете си и ще помагат на временния старши треньор Георги Тодоров. ", "date": "2019.04.29", "title": " Георги Дерменджиев вече не е треньор на \"Левски\""}
{"url": "http://www.cross.bg/lenti-dvizhenieto-zheleznitza-1602990.html", "text": "/КРОСС/  В рамките на един час, в разстояние на 5 км - между Симитли и Железница, станаха 4 катастрофи, съобщава bTV. Основната причина за инцидентите е неспазване на дистанция.Днес е последният ден от почивните за Великден. Очаква се по-интензивен трафик в следобедните часове.С цел облекчаване на движението от 14 до 20 ч. отново се спира движението на камионите над 12 т по автомагистралите.Ще има още две ленти за София и една за Бургас и Варна в участъците с ремонт на \"Тракия\" и \"Хемус\". Пътят през Владая също ще бъде с две ленти за влизащите в столицата. ", "date": "2019.04.29", "title": " Четири катастрофи за час между Симитли и Железница "}
{"url": "http://www.cross.bg/zemedelski-proizvoditeli-mladi-1602985.html", "text": "/КРОСС/  Европейският съюз стартира план за отпускане на по-евтини кредити за млади фермери, които често се отхвърлят от банките. Размерът на пакета е до един милиард евро, предаде БГНЕС.Европейската комисия и Европейската инвестиционна банка искат банките да съчетаят кредитите, като общата сума да достигне два милиарда евро.\"Достъпът до финансиране е от решаващо значение и често е пречка за младите хора, които искат да се присъединят към професията,\" каза комисарят по земеделието Фил Хоган. \"С 11% от европейските земеделски производители под 40-годишна възраст подкрепата на младите земеделски производители в сектора е приоритет за Европейската комисия\".Банките са отхвърлили 27% от заявленията за кредит, подадени от млади фермери от ЕС през 2017 г., в сравнение с едва 9% за по-възрастните кандидати.Тези, които са на възраст под 40 години, представляват 11% от 10,3 милиона земеделски производители в ЕС през 2016 г., докато над 65-годишните представляват 32%, сочат данни на Евростат.Изключително рядко се срещат млади земеделски стопани в Кипър (3,3%), в Португалия (4,2%) и в Обединеното кралство (5,3%). Те са по-добре представени в Австрия (22.2%), в Полша (20.3%) и в Словакия (19%).28-те държави-членки на ЕС ще предложат на младите земеделски производители по-ниски лихвени проценти, петгодишен мораториум върху изплащанията и след това до 15 години, за да изплатят целия заем.Схемата също така позволява гъвкавост при по-трудни времена, като предлага гратисни периоди от няколко месеца. ", "date": "2019.04.29", "title": "ЕС стартира план за нисколихвени кредити за млади фермери"}
{"url": "http://www.cross.bg/pedro-pobedata-ninova-1602988.html", "text": "/КРОСС/  Поздравявам Педро Санчес и испанските социалисти за победата им на парламентарните избори. Това е признание за умната икономическа и социална политика, която провеждаше през краткия си мандат досега. С тези думи лидерът на БСП Корнелия Нинова поздрави испанския премиер за победата му на парламентарните избори в страната.\"Правителството увеличи заплатите и пенсиите с над 20 процента, подобри жилищната политика и грижата за възрастните хора. Вярвам, че и занапред ще оправдаят доверието, което им дава испанският народ. Пожелавам на Педро Санчес успех при формирането на новото проевропейско правителство на Испания.\", написа още Корнеляи Нинова в профила си във Фейсбук.", "date": "2019.04.29", "title": "Корнелия Нинова поздрави Педро Санчес за победата му в Испания"}
{"url": "http://www.cross.bg/kushti-gosti-slychaya-1602989.html", "text": "/КРОСС/  От Европейската комисия за пореден път отказаха коментар по случая с българските къщи за гости, построени със средства от европейски фондове като частни вили, съобщава БНР.Говорителят Даниел Росарио заяви, че в момента в България е в ход разследване по тези случаи и именно то трябва да даде отговор на проблема. Миналата седмица прокуратурата разпореди полицейска проверка на 746 къщи за гости, изградени с европейски средства. Акцията последва медийни разкрития, свързани с политици, за подобни къщи, които след изграждането си не приемат туристи, а функционират като частни вили. Оставка заради случая подаде зам.-министърът на икономиката Александър Манолев.", "date": "2019.04.29", "title": "ЕК отказа коментар по случая с българските къщи за гости"}
{"url": "http://www.cross.bg/hubul-fizikata-vselena-1602972.html", "text": "/КРОСС/  Нови астрономически изследвания показват, че Вселената е по-млада, отколкото се смяташе досега. Новите данни сочат, че познатата вселена е приблизително на 12,5-13 млрд. земни години, което е с около един милиард години по-малко, отколкото се смяташе от космолозите.Данните, събрани от космическия телескоп Хъбъл на НАСА, преразглеждането на оценки за възрастта и разширяването от астронома Адам Рийс, носител на Нобелова награда, доведоха до моментно блокиране на стандартния модел на физиката, тъй като учените по света обмислят последиците от новата информация.Нашата по-бърза и по-млада вселена се датира чрез използването на математическо изчисление, известно като \"Константата на Хъбъл\" - число, дефинирано в началото на 20 в., но сега - благодарение на Рийс и неговото ново изследване - се твърди, че то е с около 9% по-голямо. Новото число пряко влияе върху способността на човечеството да отгатне възрастта на познатата вселена - интегрално изчисление на физиката. Тъй като и Рейс, и поддръжниците на по-ранната версия на \"Константата на Хъбъл\" твърдят, че техните изчисления са правилните, мнозина призовават за ново определяне на измерванията. \"Все по-често изглежда, че ще ни трябва нещо ново, за да обясним това\", отбелязва Рийс, астроном от \"Джон Хопкинс\", който спечели Нобеловата награда за физика за 2011 г.Други учени, включително и астрофизикът на НАСА и нобелов лауреат Джон Матър, предлагат две възможности за космическата главоблъсканица: \"Първо, правим грешки, които все още не можем да намерим. Второ, природата има нещо, което още не можем да намерим\".Понастоящем повечето астрономи са объркани, предполагайки, че и Рейс, и по-ранният модел могат да са прави - в едно и също време - особено като \"никой не може да намери нищо грешно\" в нито едно от измерванията, според астрофизика от университета в Чикаго Уенди Фридман, цитиран от KWTX.com. Намирането на начин за съгласуване на двете различни измервания изисква създаването на нов начин да се говори за \"Константата на Хъбъл\", за физиката и космологията, според учените.\"Трябва да добавите нещо във вселената, за което не знаем\", отбелязва астрофизикът от института за наука \"Карнеги\" Крис Бърнс. \"Това винаги те кара да се чувстваш неловко\", добави той.Дали тъмната материя, тъмната енергия или друга все още неоткрита елементарна сила се появяват, за да обяснят как два резултата могат да бъдат верни по едно и също време, астрофизиците все още не знаят. Не е ясно дали ще трябва да направят промени в общата теория на относителността на Айнщайн. ", "date": "2019.04.29", "title": "Вселената продължава да ни изненадва"}
{"url": "http://www.cross.bg/tehnika-sofiya-armiya-1602965.html", "text": "/КРОСС/  Във връзка с подготовката за военния парад в Деня на Храбростта и празник на Българската армия утре, 30 април, ще бъде предислоцирана военна техника на въоръжение в Българската армия от военните формирования в страната до летище Доброславци край София.Военната техника ще се придвижва по националната пътна инфраструктура от градовете Асеновград, Благоевград, Карлово, Стара Загора и Ямбол.За транспортирането на техниката, която ще участва в парада, ще бъде използван железопътен транспорт.Молим гражданите да спазват мерките за безопасност на органите на Служба „Военна полиция\", които ще ескортират колоните. ", "date": "2019.04.29", "title": "Бойната техника за военния парад на 6-ти май тръгва към София"}
{"url": "http://www.cross.bg/shestvie-klyviyata-litiiino-1602955.html", "text": "/КРОСС/  Стотици вярващи се включиха в традиционното литийно шествие от Бачковския манастир до местността Клувията. Всяка година в деня след Възкресение Христово камбаните в Бачково бият особено празнично. Миряни от цялата страна се стекоха в светата обител, за да се поклонят пред чудотворната икона на Света Богородица.Вярващите понасят чудотворната икона в литийно шествие, което събира хора от цяла България. Носят я върху раменете си само тези, които най-силно имат нужда от помощта на Божията майка. Едни от тях търсят лечения от тежка болест, други се надяват така да измолят прошка за греховете си. Трети искрено вярват, че иконата ще им помогне най-накрая да се сдобият с дълго чакана рожба.През няколкостотин метра носилката се предава от ръце на ръце, за да може повече хора да се докоснат до нея. Крайната цел е местността Клувията, където според манастирските книги за първи път била открита силата на иконата. През далечната 1604 г. на втория ден от Великден две овчарчета видели по обяд странна светлина да блика от скалата над планинската поляна. Те се покатерили и открили лика на Богородица в една от каменните ниши. Иконата била укрита там от монаси по време на турското робство, за да бъде спасена от многократните опожарявания на манастира.Легендата разказва още, че в паметния ден, когато момчетата я понесли към светата обител, манастирските камбани сами зазвънели. Оттогава започва традицията по пренасянето на иконата с литийно шествие до Клувията.", "date": "2019.04.29", "title": "Стотици вярващи се включиха в литийното шествие на Бачковския манастир "}
{"url": "http://www.cross.bg/razhodi-voenni-dolara-1602961.html", "text": "/КРОСС/  Военните разходи в света през 2018 г. възлизат на 1,8 трлн. долара, което е с 2,6% повече от предходната година. Това се казва в ежегодния доклад на Международния институт за изследване на мира в Стокхолм (SIPRI), цитиран от РИА Новости.Според изследването световните военни разходи през 2018 г. достигат най-високото си ниво от 1988 г., когато институтът започва да събира информация по този въпрос. \"През 2018 г. световните военни разходи са със 76% по-високи, отколкото през 1998 г., когато те достигнаха най-ниското си ниво след края на Студената война\", се казва в доклада.Според SIPRI военните разходи като цяло възлизат на 2,1% от световния БВП, което е средно еквивалентно на 239 долара на човек. Тази година Русия отпада от първите пет страни с най-големи военни разходи. През 2018 г. Москва е похарчила 61,4 млрд. долара, което е с 3,5% по-малко от миналата година. Така Русия спадна на шесто място в рейтинга на института. Първите пет страни с най-големи военни разходи в света включват САЩ, Китай, Саудитска Арабия, Индия и Франция, които представляват 60% от световните военни разходи.За първи път от 2010 г. американските военни разходи нарастват с 4,6% до 649 млрд. долара. \"Военните разходи на САЩ през 2018 г. приблизително съответстват на сумата на военните разходи на осемте страни след САЩ в класирането на SIPRI\", се казва в доклада. Според анализатори на института, \"ръстът на американските военни разходи се дължи на изпълнението на новата програма за оръжия на администрацията на Тръмп от 2017 г.\". Делът на Китай, който е класиран на второ място, е 14%. В същото време най-високият процент на увеличение сред първите 15-те страни се пада на Турция - 24%. Докладът също така отбелязва, че увеличението на военните разходи се наблюдава през 2018 г. в страните от Централна и Източна Европа. \"Разходите на Полша нараснаха с 8,9% през 2018 г. до 11,6 млрд. долара, а разходите на Украйна се увеличиха с 21% до 4,8 млрд. долара. Разходите на България, Латвия, Литва и Румъния също се увеличиха между 18-24% през 2018 г.\", се казва в документа. Според Петър Веземан, старши учен от SIPRI в Програмата за оръжие и военни разходи, това нарастване на разходите \"до голяма степен се дължи на нарастващото възприемане на заплахите от Русия\".Международният институт за изследване на мира в Стокхолм е основан през 1966 г. Той е независим мозъчен тръст, който изучава конфликти, въоръжения, контрол над въоръженията и разоръжаване. ", "date": "2019.04.29", "title": "Военните разходи в света продължават да нарастват "}
{"url": "http://www.cross.bg/lekar-zdravko-tarulov-1602963.html", "text": "/КРОСС/  Пловдивски лекар спечели голямо признание от най-големите светила в световната спортна медицина. Д-р Здравко Тарълов - младши стана безапелационен победител в конкурс на ФИФА, който се проведе на стадион Уембли!След представяне на презентациите на четиринадесетте финалисти, журито единодушно присъжда победата на д-р Здравко Здравков Тарълов, който е главен асистент в Катедра патофизиология на Медицински университет - Пловдив! Журито е било председателствано главният лекар на Реал Мадрид и от светилото в спортната медицина д-р Питър Брукнер от Австралия.Доктор Здравко Тарълов - младши е потомствен лекар. Син е на д-р Здравко Тарълов . старши - един от най-добрите спортни медици в България и дългогодишен лекар на пловдивските футболни отбори Ботев и Локомотив Пловдив.", "date": "2019.04.29", "title": "Успех за спортната медицина! Пловдивски лекар призьор в конкурс на ФИФА"}
{"url": "http://www.cross.bg/kyklen-zaradi-romi-1602960.html", "text": "/КРОСС/  Седем са задържаните след вчерашния инцидент в Куклен заради нападение в частен имот. Там избухна скандал заради забележка за силна музика, отправена към компания от видимо пияни роми. Раздразнени, те нахлули в имота на семейство от Пловдив. Свидетели подали сигнал на тел. 112, а пристигналият екип на полицията е бил нападнат от агресивните пияни мъже. С камъни те са счупили предното и задното стъкло на полицейския автомобил.По случая е образувано досъдебно производство, каза директорът на Областната дирекция на МВР старши комисар Атанас Илков.Нощта в Куклен е преминала спокойно, каза пред БНР кметът Мария Белчева. Цяла нощ полицейското присъствие в града беше засилено.„Вчера бях на мястото. На тази улица живеят както роми, така и българи, и турци. Винаги сме живели в разбирателство, искаме да остане така. Най-вероятно всичко е било заради алкохола\", каза Белчева в интервю за предаването „Преди всички\".„Всички граждани, независимо от етноса си, трябва да спазват законите\", категоричен бе кметът. По думите ѝ, няма сериозно пострадали при инцидента. ", "date": "2019.04.29", "title": "Седем са задържаните след вчерашния инцидент в Куклен "}
{"url": "http://www.cross.bg/nyama-postradali-sofiya-1602967.html", "text": "/КРОСС/ Бетонно парче мазилка се откърти от една от сградите на пресечките на ул. „Граф Игнатиев\" и „6-и септември\" в София. По информация на БНТ, бетонът се е откъртил от балкон на частна тераса, няма пострадали граждани при инцидента.Мястото е отцепено и е забранено преминаването на хора, за да не пострадат минувачи. ", "date": "2019.04.29", "title": "Част от тераса се срути в центъра на София, няма пострадали"}
{"url": "http://www.cross.bg/reda-silite-frantziya-1602968.html", "text": "/КРОСС/  Полицията във Франция арестува четирима души, заподозрени, че подготвят атака срещу силите на реда в страната. Това съобщават източници от прокуратурата на Париж. Всички арестувани са известни на полицията, единият от тях е непълнолетен.", "date": "2019.04.29", "title": " Арестуваха заподозрени за готвени нападения срещу силите на реда във Франция "}
{"url": "http://www.cross.bg/remonti-remontite-trakiya-1602943.html", "text": "/КРОСС/  В понеделник е последният почивен ден за Великден и въпреки, че много хора са слели дните си с празниците в началото на май, от АПИ са готови със специални мерки за облекчаване на трафика. Камионите отново ще бъдат спрени от 14 до 20 часа вечерта.На много места движението се затруднява от ремонтите. На магистрала „Тракия\" те са на виадуктите на 13-ти, 15-ти и 20-ти километър. На магистрала „Хемус\" също се извършва реконструкция на няколко съоръжения, информира NOVA.Причината - ремонтите, които заради своята спешност нямало как да бъдат отлагани. „Извършват се ремонти, които са абсолютно необходими, част от тях са тежки ремонти - по долно, по горно строене, подмяна на настилка, ремонти, които не се извършвани дълги години\", обясни инж. Иван Василев от АПИ.От 10 ч. тази сутрин до 10 ч. във вторник на „Тракия\" и „Хемус\", ще има по две ленти за всички прибиращи се към София, дори в отсечките с ремонти.От пътната агенция обясняват, че работата по основните пътища ще продължи поне още два месеца,но през летния сезон пътуването по магистралите ще бъде по-лесно. „Правим всичко възможно, там където технологията позволява и да не се наруши качеството, преди активния летен сезон да освободим тези съоръжения\", обясни инж. Василев.Междувременно, шофьорите трябва да внимават и с контрола за винетките. Само за един ден, един екип спира между 150 и 200 автомобила. От въвеждането на електронните винетки, проверяващите са наложили глоби и такси на неизрядните шофьори на стойност 570 000 лв. ", "date": "2019.04.29", "title": "Ремонтите на мостове по „Тракия” и „Хемус” – до края на юни"}
{"url": "http://www.cross.bg/litzeto-lanka-litzata-1602946.html", "text": "/КРОСС/  Шри Ланка забранява всякакво облекло, което закрива лицето. Това се казва в изявление на президента на страната, цитирано от местните медии. Забраната за покриване на лицето влиза в сила от днес.Мярката е в резултат на извънредната ситуация и серията от смъртоносни взривове, започнали на Великден, при които загинаха повече от 250 души, а 500 бяха ранени.  След нападенията силите за сигурност започнаха масирана операция в няколко района в опит да издирят организаторите на кървавите атаки. Забраната влиза в сила само няколко дни, след като мюсюлмански духовници призоваха жените да не покриват лицата си. Мюсюлманите в страната, която изповядва Будизъм, са около 10% от 21-милионното население. Повечето от мюсюлманите в Шри Ланка практикуват либерална форма на религията, а много малък брой жени покриват напълно лицата си. ", "date": "2019.04.29", "title": "Шри Ланка забранява всякакво облекло, което закрива лицето "}
{"url": "http://www.cross.bg/otchet-dati-toplomerite-1602941.html", "text": "/КРОСС/  От вторник започва отчитането на топломерите в столицата. Част от топлинните счетоводители вече са публикували графиците си за посещение в интернет и са разлепили съобщения по входовете. Те предоставят две дати за отчет, като едната задължително е в неработен ден, какъвто е днешният, за да се улесни достъпът до жилищата на потребителите. В случай, че клиентите отсъстват от дома си и на двете посочени дати, могат да помолят за допълнителен ден за отчет, но за тази услуга ще трябва да платят. Първите изравнителни сметки се очаква да бъдат готови в началото на месец юли.", "date": "2019.04.29", "title": "Започва отчитането на топломерите в столицата"}
{"url": "http://www.cross.bg/oblachnostta-vyatur-mesta-1602944.html", "text": "/КРОСС/  Днес облачността ще е по-често значителна, предимно висока. Около и след обяд ще се развива и купеста, и купесто-дъждовна облачност, на места ще превали. По-голяма вероятност за гръмотевични бури има в Източна България и Стара планина. Ще се появи слаб, в планинските райони - до умерен вятър от юг-югозапад. Максималните температури ще са между 20 и 25 градуса.Над Черноморието облачността ще е разкъсана. Само на изолирани места след обяд ще превали. Ще духа слаб юг-югоизточен вятър. Максимални температури - между 16и 19. Температурата на морската вода е 13-14 градуса . Вълнението на морето ще е 1-2 бала.Над планините ще е предимно облачно, с временни разкъсвания и намаления на облачността. В следобедните часове ще има превалявания, на повече места в Стара планина, където ще има и гръмотевична дейност. Ще духа до умерен южен, по най-високите върхове - югозападен вятър. Максимална температура на 1200 метра - около 15, на 2000 метра - около 7 градуса.", "date": "2019.04.29", "title": "Дъжд и през новата седмица "}
{"url": "http://www.cross.bg/pazari-forym-diversifikatziya-1602947.html", "text": "/КРОСС/  В София днес започва международен форум \"Отключване на бизнес потенциала на източноевропейските газови пазари - конкуренция, алтернативи, пазари, проекти, сигурност чрез диверсификация. Случаят LNG\". Организатори са Институтът за енергийни изследвания във Вашингтон и Центърът за балкански и черноморски изследвания. Откриващата сесия - от 17.00 ч. е на тема \"Състояние на пазара на природен газ, тенденции, възможности за диверсификация, алтернативи на доставките и транзит\".", "date": "2019.04.29", "title": "В София започва бизнес форум, посветен на газовите пазари"}
{"url": "http://www.cross.bg/imperator-trona-akihito-1602948.html", "text": "/КРОСС/  С традиционен ритуал утре в императорския дворец в Токио император Акихито ще се оттегли след 30 години от Трона на хризантемата, предаде ДПА.На церемонията на 30 април 85-годишният император в традиционно облекло ще обяви оттеглянето си пред своите предци. Това ще бъде първата абдикация в Япония, откакто император Кокаку напуска трона през 1817 г.Акихито се възкачва на трона на 8 януари 1989 г. на 55-годишна възраст, след смъртта на баща му, император Хирохито.Близо 300 души, включително премиерът Шиндзо Абе и министрите от кабинета му, ще присъстват на церемонията, по време на която министър-председателят ще изрази благодарността си към императора, съобщи правителството.На следващия ден ще има втора церемония, с която престолонаследникът - 59-годишният принц Нарухито, по-големият син на Акихито, ще се възкачи на трона и ще приеме традиционните регалии - свещен меч и скъпоценности, като белег за наследяването на трона.Старая се да водя различни разговори с обществеността, така че да добия адекватна представа какво трябва да направи за тях императорският двор, каза престолонаследникът на пресконференция през февруари. Нарухито добави, че смята подобно общуване за \"важен стълб\" на своята роля в управлението и че ще продължи да прави същото, след като стане император.Японската общественост ще има възможност да приветства императора, съпругата му, 55-годишната императрица Масако и други членове на императорската фамилия на 4 май, когато те ще се появят на балкона на двореца. Император Акихито и императрица Мичико, които ще станат съответно почетен император и почетна императрица след абдикацията, няма да присъстват на събитието.За Япония възкачването на трона на Нарухито означава начало на нова ера. Месец преди наследяването на трона правителството обяви, че тя ще се нарича Рейва, \"красива хармония\".Американският президент Доналд Тръмп и съпругата му Мелания ще посетят Япония следващия месец като първите чуждестранни държавни гости след възкачването на трона на новия император. По-късно тази година японското правителство също ще покани гости от близо 195 държави за събития в чест на възкачването на трона на Нарухито.Император Акихито изрази желанието си да се оттегли в необичайно видеопослание през август 2016 г., като обясни, че се опасява, че напредналата му възраст и крехко здраве може да му попречат да изпълнява официалните си задължения като символ на държавата.Тъй като императорът не притежава някаква политическа власт, той не можеше да обяви директно абдикация, затова японският парламент прие специален закон през юни 2017 г., който му позволи да абдикира.По време на епохата на император Акихито Япония преживя няколко природни бедствия и най-тежката ядрена авария в света след Чернобилската през 1986 г. През 1995 г. земетресение с магнитуд 7,3 разтърси големия западен град Кобе, като отне живота на повече от 6400 души. През 2011 г. Североизточна Япония беше разтърсена от земетресение с магнитуд 9, което предизвика цунами, отнемайки живота на близо 18 500 души и причинявайки катастрофата в АЕЦ Фукушима.Императорът бил трогнат, че толкова много хора са се притекли на помощ на сънародниците си в засегнатите от бедствието райони, призна самият той на правителствено събитие през февруари, отбелязващо 30-годишнината от възкачването му на трона.В цялата страна хората споделяха мъката на онези общности, като че ли бе тяхна собствена и застанаха до сънародниците си по всякакъв начин. Това ще остане сред най-незабравимите спомени от моето време, каза той. Акихито изрази също задоволство, че от страна на международната общност и световни организации е била предоставена толкова необходимата помощ след подобни бедствия.\"Безброй държави, международни организации и региони ни оказаха щедра и добронамерена помощ. На тези хора аз поднасям моята най-дълбока сърдечна благодарност\", каза императорът.", "date": "2019.04.29", "title": "Японският император Акихито ще абдикира след 30 години на Трона на хризантемата"}
{"url": "http://www.cross.bg/tzena-bileti-naii-niska-1602950.html", "text": "/КРОСС/  Навлязохме в сезона на активните пътувания. Често хората използват промоционалните цени на самолетните билети. Оказва се обаче, че има авиокомпании, които  заблуждават пътниците с цените на полетите. Възможно ли е да намерим билет по-евтино въпреки уверението, че сме резервирали на най-ниската възможна цена? И как да запазим място за самолет най-изгодно, без да бъдем заблудени - отговорите потърси Георги Георгиев в рубриката „На твоя страна\".Сигнали на пътници за нелоялни практики при резервиране на самолетни билети достигат до контролните органи на Летище София през последните седмици. През миналата година всяка пета жалба в Европейския потребителски център е свързана с проблем при въздушния транспорт.Освен проблеми при резервацията на полет пътниците се оплакват и от закъснения, отмяна на полети, загубен или повреден багаж и отказан достъп до самолета.Докато преглежда цените на самолетните билети до Лисабон, потребителят Магдалена Иванова попада на атрактивна оферта за полет.„2 билета на най-ниска цена\" веднага ги закупих. В момента, в който видиш „най-ниска цена\" те провокира да реагираш на момента.  Импулсивно да закупиш това, което виждаш\", разказа Магдалена.Така тя купува двата билета за 720 лв. Няколко дни по-късно, докато отново преглежда офертите в сайта на превозвача, открива, че „най-ниската цена\" всъщност не е била  толкова ниска.„С изненада открих, че билетите за двама души са с 270 лв. по-евтини.  Доста се изненадах.  Почувствах се доста разочарована\", сподели Магдалена.От авиокомпанията обясняват, че няма измама, защото цената на билетите наистина е била най-ниска, но към конкретния момент на резервация. И обяснението им е просто.„Цената на самолетния билет е изключително динамична. Промени могат да настъпят всяка една секунда\", заяви Ванина Хаджиева от компания за онлайн резервации.Трябва човек да има опит или да проучва добре, без да се подвежда от внушението „ниска цена\". Защото, дори да получим обещание за най-ниска цена на полета след час или ден  различни фактори могат да я тласнат още надолу, обясняват експерти в бранша. Най-вече заради промоции на превозвача или поради резки промени в динамиката на запълване на местата в самолета.„Може да стане така, че авиокомпанията да вижда, че датата наближава и да пусне по-ниски цени,за да напълни самолета.  Могат да се освободят места.  Да сме резервирали билет, но не го плащаме и в този момен  аз освобождавам това място.  То се появява отново в система и някой би могъл да го закупи\", поясни Ванина Хаджиева.Това обаче изрично трябва да е записано в общите условия на превозвача. А ние никога не ги четем при купуване на билети. Признават потребителите.„Когато гледаме сайта е добре да се запознаем какво компанията има предвид под „най-ниска\" или „най-добра\" цена. В повечето случаи компаниите променят цените си постоянно и това, че отбелязват една цена като най-ниска означава, че трябва да погледнем каква е дефиницията на съответната компания за това\", добани  Игнат Арсенов от Европейски потребителски център.Според експерти в защитата на потребителите обаче  обещанието за „най-ниска цена\" е подвеждащо, ако след покупката билетът стане още по-евтин.„Може да има заблуда на потребителя , но само в случай, че се докаже, че към този настоящ момент  е имало по-ниски цени, а не на следващия ден или следващия месец. В този случай трябва да се прецени дали има нарушение\", каза още Игнат Арсенов.Източник NOVA ", "date": "2019.04.29", "title": "Авиокомпании подвеждат пътниците с цени на билетите "}
{"url": "http://www.cross.bg/krym-beshe-drygi-1602949.html", "text": "/КРОСС/  Хиляди пациенти доплащат заради недофинансирането ни здравеопазване. Има обаче наредба, която трябва да регулира ваденето на средства от джобовете на болните. Справка до NOVA от Здравното министерство показва, че за три години по отношение на наредбата за достъп до медицинска помощ са открити едва 206 нарушения. И това на фона на над 6 милиона хоспитализации.Преди няколко месеца заради проблем с бъбреците на Крум Иванов му се налага да бъде опериран.„Като професионалисти наистина нивото беше много високо. Малко преди операцията обаче  на мен ми се каза, че освен направление  № 7, аз трябва да доплатя една доста голяма сума, която на мен предварително не ми беше казана\", разказа пациентът.С направление  № 7 имаме право на прием в болница. Но според правилата, ако трябва да доплащаме за медицинско изделие, защото Здравната каса не го покрива изцяло, трябва да сме информирани предварително. В случая на Крум това не било направено. Но по-големият проблем бил друг.„Планирането на операцията беше в месец, в който работеха на едни цени . През месеца и периода, когато ми беше направена операцията, цените вече бяха доста по-високи\", каза още Крум Иванов.Когато си тръгвал от болницата, за Крум имало още финансови изненади. На касата разбрал за така наречената такса \"битово обслужване\". Какво обаче се включва в нея, в документите не пише. Мъжът разбрал едва, след като се срещнал с представител на болницата. Било му обяснено, че допълнителната такса включва индивидуално постелъчно бельо, хранителен режим, безжичен интернет и телевизор.В наредбата пише, че пациентите трябва да плащат, ако са поискали самостоятелна стая, в чиято цена се включват всички допълнителни битови условия. Крум поясни, че стаята не е била индивидуална или VIP. Общо 10 нарушения по тази точка са регистрирали здравните власти за три години. Искането на пари за индивидуално постелъчно бельо беше изненада и за заместник-здравен министър.„Смяната на чаршафи е облигатно задължение в едно лечебно заведение. Ако те не ги сменят, не знам какво правят\", заяви зам.-министърът на здравеопазването Бойко Пенков.Наредбата за доплащанията беше променена през 2016-а година. До тогава в нея се изброяваше какво например влиза в \"допълнително поискани услуги\". Като текстът завършваше с \"и други\".„Всички са си слагали в това „и други\", кой каквото се е сетил, кой каквото си е измислил, затова вече „и други\" не съществува. Да дадем пример за „и други\". Например това, което мога да кажа, е такса „зарядно за телефон\", поясни бившият зам.-министър на здравеопазването Ваньо Шарков.Във варианта на наредбата от март 2016-та до днес наистина липсва \"и други\". Дори е посочено, че се доплаща само когато различните стаи предлагат различни битови условия.И така, от една страна премахването на „и други\" от наредбата щяло да контролира доплащанията,  а от друга се оказва, че именно щом не е изрично забранено, значи е разрешено.„Подходът, по този начин да се ограничават или да се регламентират доплащанията, няма как да е ефективен. Той винаги може да бъде заобиколен, защото не можете да направите толкова голям нормативен акт, че да опишете всички житейски ситуации и да ги поставите в колонка „разрешено\" и „забранено\", каза още Стойчо Кацаров от Центъра за защита на правата в здравеопазванетоНа пациента Крум Иванов било разрешено след операцията да има безплатен контролен преглед. Но отново бил изненадан.„След като се обадих ми беше обяснено, че няма свободни часове и да се обадя другата седмица,  освен, ако не желая платен прием. Обадих се другата седмица и пак чух същото. И така няколко седмици. Явно има разграфени до колко могат да бъдат с направления\", каза още Крум Иванов.Сред категорично забранените доплащания е така наречената \"хотелска такса\" за придружители на деца до 7-годишна възраст. Сред допустимите е за избор на екип и индивидуално обслужване. От здравното министерство обясняват, че могат да установят нарушения с доплащане след подаден сигнал. А хората все повече си търсили правата.За себе си Крум вече е направил равносметка, че  не е доволен от отношението, но все пак е благодарен за излекуването. ", "date": "2019.04.29", "title": " Докога пациентите ще доплащат в болниците?"}
{"url": "http://www.cross.bg/raiichev-partii-gerb-1602951.html", "text": "/КРОСС/  „Ключов момент, с изравняване на двете сили, които много дълго време се настигаха една друга\", това каза в интервю за предаването „Тази сутрин\" по БТВ социологът Андрей Райчев. „Течеше много дълъг процес, БСП стапяше една преднина от 5-6 пункта, която години, години беше. И започна бавно да се топи. И за пръв път, миналия месец, не само водещите агенции, но повечето агенции установиха, че се е разместило. Не с много, моите колеги казват, че  около един пункт води БСП, т. е. има реален шанс да победи\", допълни той. По думите му, това зависи от броя на хората, които ще се явят на изборите. „Тъй като този брой не може да се предвиди, всички прогнози са условни\", посочи Райчев. „Има цели три партии, които са някъде там. И затова не можем да познаем най-главния въпрос, колко партии ще излъчат депутати. Сигурни са, разбира се, ГЕРБ и БСП, сигурна е абсолютно ДПС\", прогнозира Райчев. Според неговите прогнози десните партии все още не могат да се предвидят. Относно Патриотите, Райчев е на мнение, че там прогнозата е по-сложна. „От Патриотите остана Джамбазки. И то с опит, много интересен политически опит. Т. е. Джамбазки и силите около него предприемат опит да покажат на българите нелиберално дясно\", поясни той. „По принцип, никоя прогноза не може да говори за 17-те депутата, ние трябва да говорим за 16-те. 17-ят депутат е непредвидим. На всичко отгоре, към това се добавя една допълнителна особеност на тези избори. Тя се състои в следното: ГЕРБ с всички сили и основателно се опитват да правят европейски избори, БСП не ще въобще да обсъжда това. Т. е., те с два мотива отиват. Едните отиват, някак си европейски избори да правят, другите отиват, да свалят ГЕРБ. И това е много силен мотив\", каза още Андрей Райчев.", "date": "2019.04.29", "title": "Социологически прогнози преди евровота"}
{"url": "http://www.cross.bg/vreme-gigantski-minal-1602952.html", "text": "/КРОСС/  Гигантски астероид е минал близо до Земята със скорост 43 450 км/ч.Астероидът HS2, е преминал покрай планетата ни рано в неделя сутринта, съобщиха от лабораторията на НАСА за наблюдение на астероиди в Калифорния. Небесното тяло е било най-близо около 2:30 ч. по Гринуич (5.30 ч. българско време), но за щастие не в опасна близост до нашата планета.Смята се, че тялото е с диаметър от около 26 фута до 98,4 фута (13 до 30 м), като горната граница е сравнима по размер с три лондонски двуетажни автобуса, според в. \"Експрес\".Въпреки че космическо тяло с диаметър около 10 м изгаря в горните слоеве на атмосферата, все пак има опасност от време на време някое от тях да причини материални щети, посочва изданието.", "date": "2019.04.29", "title": "Гигантски астероид е минал близо до Земята "}
{"url": "http://www.cross.bg/ikonata-manastira-vyarvashti-1602939.html", "text": "/КРОСС/  На втория ден от Великден хиляди вярващи понасят чудотворната икона на Света Богородица от Бачковския манастир  до местността, където е открита през 17 век.За да се преклонят пред иконата, стотици хора посещават манастира. Казват, че на втория ден от Великден чудото на иконата е най-силно, затова и молбите са най-горещи. А легендата разказва, че по време на турското робство монаси скрили иконата в пещера в близост до манастира.През 1604 г. две овчарчета я намерили  и върнали в манастира. Пътят до там не е лек. Вие се по горски пътеки в продължение на 4 километра и се изминава от всички вярващи, които търсят изцеление. ", "date": "2019.04.29", "title": "Стотици се прекланят пред чудотворната икона на Света Богородица в Бачковския манастир"}
{"url": "http://www.cross.bg/chasa-sustoi-provede-1602931.html", "text": "/КРОСС/  София.От 17.00 часа в Гранд хотел София ще се проведе първата конференция за алтернативни източници на природен газ, с акцент върху втечнения природен газ. Конференцията е на тема „Отключване на бизнес потенциала на източноевропейските газови пазари - конкуренция, алтернативи, пазари, проекти, сигурност чрез диверсификация. Случаят LNG\".***София.От 18.00 часа в зала 3 на НДК ще бъдат връчени наградите „Златна муза\".***София.От 18.00 часа в храм „Св. Параскева\" хорът на софийските момчета с диригент проф. д-р Адриана Благоева ще изнесе традиционния си Великденски концерт.***Асеновград.От 11.30 часа на пл. „Акад. Николай Хайтов\" ще се състои Великденски концерт на Виевската фолклорна група. От 17.00 часа ще се проведе флашмоб на клуба по модерен балет „Косара\" по повод Световния ден на танца.***Бургас.От 11.00 часа до 12.00 часа в Експозиционен център „Флора\" ще се състои ателие „Работилница за цветни фантазии\". От 17.00 часа до 18.00 часа ще се състои кукленият театрален спектакъл „Магазинче за ноти\".***Видин.В 11.00 ч. в подножието на Алботинския скален манастир край село Градец ще се проведе осмото издание на фолклорния събор \"Алботин\". Кметът Огнян Ценков ще приветства участниците в събора.***Добрич.От 11.00 часа и от 12.45 часа в Кино „Икар\" ще се състоят прожекциите на филма „Парка на чудесата\", а от 14.30 часа, 17.45 часа и от 21.00 часа - на „Отмъстителите: Краят\".***Перник.От 14.00 часа в Клуба на пенсионера в кв. „Калкас\" ще се състои кулинарна изложба на козунаци и писани яйца „Великден\".***Перник.От 17.30 часа в Центъра за отдих на открито в кв. „Изток\" ще се състои празничен концерт „Хубав ден Великден\".***Перник.От 15.30 часа в клуб „Миньор\" ще се проведе съвременен дайджест „Атлас - новото познание на познатите страни\".***Пловдив.От 12.00 часа до 13.00 часа на площад „Стефан Стамболов\" ще се състои концерт с участието на ансамбъл „Дилянка\", а от 16.00 часа до 17.00 часа - концерт на Духов оркестър-Пловдив.***Пловдив.От 16.00 до 17.00 часа на площад „Стефан Стамболов\" ще се проведе Концерт на Духов оркестър - Пловдив.***Свищов.От 09.00 часа ще бъде открит реставрирани храм „Св. Преображение Господне\". От 11.00 часа квартет „Светоглас\" и Първи български хор „Янко Мустаков\" ще изнесат концерт.***Свищов/с. Българско Сливово.От 13.00 часа в село Българско Сливово ще се проведе Регионален фолклорен фестивал „От Лазарица до Гергьовден\".***Сливен.От 08.00 часа до 10.00 часа бронетанкова техника ще се придвижи на собствен ход по улиците на града.***Стара Загора.От 09.30 часа в манастирския храм-паметник „Рождество Христово\" край гр. Шипка ще се състои Св. Божествена Златоустова литургия.***Стара Загора.От 16.30 часа в кв. „Железник\" ще се състои Фолклорен празник „Да запеем, заиграем на Великден и мегдана\".***Твърдица.От 11.30 часа в парка зад читалище „Св. Св. Кирил и Методий 1914\" ще се състои общоградско надборване с яйца и празник за Великден.  ", "date": "2019.04.29", "title": "Предстоящи събития на 29  април"}
{"url": "http://www.cross.bg/germaniya-poveche-dyshi-1602937.html", "text": "/КРОСС/  Тежка верижна катастрофа с повече от 50 автомобила блокира движението по магистрала А71 в Бавария, Германия, съобщи изданието Байеришер рундфунк, цитирано от РИА Новости.При инцидента са пострадали повече от 26 души, като състоянието на 6 от тях е тежко. Много от шофьорите и пътниците бяха блокирани в колите и бяха извадени едва след пристигането на спасителните екипи. В операцията се включиха и два полицейски хеликоптера. На по-леко пострадалите беше оказана първа помощ на място. По първоначална информация, причината за катастрофата е заледен участък от пътя. ", "date": "2019.04.29", "title": " Над 30 души пострадаха при тежка верижна катастрофа в Германия "}
{"url": "http://www.cross.bg/evropa-bryuksel-bulgari-1602938.html", "text": "/КРОСС/  За седма поредна година стотици българи и чужденци извиха голямо българско хоро в центъра на Брюксел. Инициативата беше започната от бившия еврокомисар Кристалина Георгиева и сега се продължава от евродепутата Ева Майдел.„Избрахме да продължим седемгодишната традиция с Голямото хоро именно на Великден, защото нашите празници са моментите, в които най-често мислим за бъдещето на България. Страната ни има нужда от таланта и енергията на всеки българин, независимо в коя точка на Европа и света се намира. Затова се радвам, че днес на хорото се хванахме за ръце сънародници от цяла Европа - Брюксел, Антверпен, Лиеж, Гент, Кьолн, Маастрихт, Люксембург и други. Благодаря специално на Националното училище за фолклорни изкуства „Филип Кутев\" от Котел, ансамбъл „Бизоне\" от Каварна, българския състав „На Хорото в Брюксел\" и ансамбъл „Здравец\" от Гент, които допринесоха сърцето на Европа днес да бие с български пулс\", посочи Ева Майдел.И тази година организаторите продължиха съпътстващата хорото традиция - обличането на символа на Брюксел - Манекен пис, в българска носия. Голямото хоро е част от програмата на 13-ото издание на международния фестивал „Балкан Трафик\".„За седма поредна година българи от цяла Европа са в сърцето на Европейския съюз - тук, в Брюксел. Радвам се, че успешно наследяваме традицията, започната от г-жа Кристалина Георгиева, за да събираме на едно място - на Голямото хоро - именно тук, в Брюксел, българи от цяла Европа. На светли празници, като днешния, мислим най-вече за бъдещето на нашата страна. Радвам се, че ще покажем пъстрия, цветен талант на нашата държава именно тук - в сърцето на Европа\", каза Майдел.„В дни като днешния се замисляме за бъдещето на нашата страна и как то може да бъде още по-проспериращо, успяващо и можещо. Вярвам, че за да просперираме, нашата държава трябва да привлича професионалистите, талантливите, знаещи и можещи хора от цяла Европа. Защото всяко българско дете трябва да може да говори български език и да познава своите баба и дядо. Смятам, че това трябва да бъдат нашите общи цели\", допълни тя.„Благодарна съм на Ансамбъл „Бизоне\" и на оркестъра от Котел, както и на всички българи от Люксембург, Гент, Маастрихт и от много други градове, с които днес сме заедно тук, защото те прославят нашата държава по света\", посочи още тя.", "date": "2019.04.29", "title": "Стотици българи и чужденци извиха голямо българско хоро в Брюксел "}
{"url": "http://www.cross.bg/dvizhenieto-posledniya-nachaloto-1602940.html", "text": "/КРОСС/  В последния почивен ден хиляди хора се очаква да тръгнат отново на път. За да се улесни трафика от 14 до 20 часа ще се спира движението на камиони над 12 тона по автомагистралите и най-натоварените пътища в страната.Засилено ще е полицейското присъствие през целия ден, а на местата, където се прави ремонт, е създадена специална организация. В началото на празничните дни, най-натоварено се оказа движението, в района на тунел Витиня на АМ \"Хемус\" и в района на Пазарджик на АМ \"Тракия\". Ремонтните дейности затрудниха движението и на двете места. Стигна се и до километрични опашки. Очаква се обаче, че трафикът няма да е толкова натоварен, колкото в началото на почивните дни. ", "date": "2019.04.29", "title": " Хиляди тръгват на път в последния почивен ден"}
{"url": "http://www.cross.bg/dvizhenie-tirovete-ogranicheniya-1602932.html", "text": "/КРОСС/  В последния почивен ден отново влизат в сила ограничения за движение на тировете, съобщават от агенция \"Пътна инфраструктура\".от 14.00 до 20.00 часа всички камиони над 12 тона няма да могат да се движат  по магистралите.За улеснение на трафика ще има две ленти за София и една за Бургас и Варна в участъците с ремонт на двете основни магистрали. ", "date": "2019.04.29", "title": "В последния почивен ден отново влизат в сила ограничения за движение на тировете "}
{"url": "http://www.cross.bg/katastrofata-katastrofa-rymuniya-1602942.html", "text": "/КРОСС/  Тежка катастрофа на А1 Румъния до Тимишуара  впосока България. Пътнически бус с 10 българи се врязал в друг български товарен бус, съобщи зрител на NOVA.От външното ни министерство потвърдиха за инцидента. От там заявиха, че катастрофата е станала вчера по обед. Няма тежко ранени.  На място е оказана медицинска помощ на 8 души. Двама са настанени в болница без опасност за живота. Полицията разследва причините за катастрофата.Снимката е илюстративна", "date": "2019.04.29", "title": " 10 българи пострадаха при тежка катастрофа в Румъния"}
{"url": "http://www.cross.bg/velikden-nedelya-hristos-1602945.html", "text": "/КРОСС/  На втория ден след Великден според православната традиция започва Светлата седмица - време, в което се прославят светите апостоли и Света Богородица.Вторият ден на Великден се нарича Светли или \"разтурни\" понеделник. Той е свързан с обичая \"размятване на яйца\" за предпазване от градушка и за плодородие.В някои села на Казанлъшко и Габровско на втория ден от Великден младите се събират на някоя поляна, застават едни срещу други и търкалят помежду си червени яйца. Обичаят е за предпазване от градушка и за плодородие. Великден се празнува три дни. Първият е винаги неделя, когато всички отиват на тържествена църковна служба. Поздравът \"Христос Воскресе\" се спазва 40 дни. Седмицата след Великден се нарича Томина неделя. Тя поставя завършека на великденския празничен цикъл. Тази седмица се нарича празна заради забраната да се работи каквото и да е.Седмицата се свързва и с първите появи на Христос сред учениците му. Когато мълвата за изчезването на тялото на Христос се разпространила, само апостол Тома не повярвал. На осмия ден след възкръсването си сам Исус му се явил и го накарал да се убеди в истината. Оттогава е останал изразът \"Тома неверни\", а денят е наречен Томина неделя ", "date": "2019.04.29", "title": "Светли понеделник е, започва Светлата седмица "}
{"url": "http://www.cross.bg/perperikon-grad-chast-1602934.html", "text": "/КРОСС/  Десетки доброволци ще възстановяват древни ритуали на Перперикон, за да докажат връзката между мраморен барелеф, изложен в Британския музей, и скалния град.На откритата преди 3 века каменна стена са изобразени част от мистериите, които са се провеждали в свещения град на траките, смятат български учени. Ако успеят да получат отговор на загадката чрез възстановката, това ще е едно от доказателствата за ролята и значимостта на Перперикон в античния свят.Възстановката ще се проведе на 29 април, понеделник, от 11:00 часа в старата част на Перперикон. ", "date": "2019.04.29", "title": " Възстановяват древни ритуали на Перперикон "}
{"url": "http://www.cross.bg/kipur-vecherya-taiinata-1602935.html", "text": "/КРОСС/  Учени от Кипър и Израел пресъздадоха в съвместен проект триизмерно изображение на залата в Ерусалим, в която се е състояла Тайната вечеря на Исус Христос и неговите ученици в четвъртък, преди да бъде разпънат на кръста.Специалисти от Института на Кипър и Департамента по античността в Израел дигитално са реконструирали триизмерния модел с помощта на 3D скенери и модерни фотографски методи.Съвместният кипърско-израелски проект е документирал всички археологически фази и дава яснота коя част кога е построена в цялостна архитектурна картина, се посочва в прессъобщението на Института на Кипър.Според учените работата им е повече от актуална в момента след събитията в Нотр Дам в Париж, тъй като създаденият от тях триизмерен модел, описващ точните размери на сградата, може да се използва за възстановяването ѝ в случай на инцидент.Каменната зала на Тайната вечеря се намира на горния етаж на гробницата на цар Давид в Йерусалим. Историческата сграда има сложна история и е преминавала през различни фази на строителство и разрушаване. Древните и унищожени повърхности, както и лошото осветление, са възпрепятствали досега проучванията в района. Днес тя е популярна дестинация за поклонници. ", "date": "2019.04.29", "title": "Кипърски и израелски учени пресъздадоха триизмерно изображение на залата на Тайната вечеря "}
{"url": "http://www.cross.bg/zhivotut-e-kato-predstavlenie-1602804.html", "text": "/КРОСС/  Животът е като представление - в него най-често най-лошите измежду хората заемат най-добрите места. - Питагор  ", "date": "2019.04.29", "title": " Животът е като представление"}
{"url": "http://www.cross.bg/tema-zhivo-bachkovskiya-1602929.html", "text": "/КРОСС/ Тема: На Светли понеделник& За вярата и чудото, на живо от Бачковския манастир.Тема: Колко и защо харчим по празниците? Сметките на експертите.Тема: Голямото завръщане започва. Актуална информация от пътищата в България.Тема: На живо от Бачковския манастир: Литийното шествие с чудодейната икона на Света Богородица. Защо силата и на Светли понеделник е най-голяма?Тема: За духовното и за физическото оцеляване. Как живее днес семейството на Цанка, Иван и 13-те им деца?Тема: Начало на кампанията за евровота. Изравнени ли са силите на първите две партии в България и как ще изглежда Европа след изборите? Коментар на Андрей Райчев.Тема: Недоволство заради демонтирането на временния мост край Чомаковци. За какво настояват хората?Тема: „Чети етикета: : Може ли да се стигне до епидемия от морбили у нас и колко деца са без ваксини?Гост: Проф. Тодор КантарджиевТема: След като Мария Гроздева извоюва участието си на седма Олимпиада, спечелвайки Световната купа, за своя рекорд говори шампионката ни по спортна стрелба.Тема: На живо от Бачковския манастир: Традиционното литийно шествие с чудотворната икона на Св. Богородица.Тема: „На твоя страна: Авиокомпании заблуждават пътниците с цените на полетите. Как да резервираме самолетен билет на най-ниска цена?Тема: Лекар от Спешна помощ в Монтана раздава печено агнешко за здраве.Тема: Между великденското преяждане и влизането във форма за плажа, как най-бързо и без рискове да се отървем от излишните килограми?Тема: Кой и защо реши да създаде музей на Бай Ганьо в казанлъшкото село Енина?Тема: Румен Бахов разказва, в коя църква бият камбаните с дистанционно управление?Тема: На живо в дома на дует „Ритон\": Как посрещат празника и как се готвят за  големия си концерт в зала 1 на НДК?Тема: Сградата на килийно училище на два века се руши и е обявена за продан? Кой ще я купи? ", "date": "2019.04.29", "title": "Теми и гости в сутрешните блокове на телевизиите"}
{"url": "http://www.cross.bg/mark-evangelist-kushta-1602927.html", "text": "/КРОСС/ Св. евангелист Марк, който се наричал още и Йоан, е един от седемдесетте апостоли на Иисуса Христа. По народност той бил евреин, а по занятие левит - свещенослужител при храма. Св. ап. Петър в първото си съборно послание го нарича \"син ми Марко\" (1Петр. 5:13). От тези думи заключаваме, че двамата са били много близки помежду си. Св. ап. Петър нарича евангелист Марк свой син в духовен смисъл, защото го обърнал в християнството и го кръстил. За бащата на евангелист Марк не намираме сведения нито в Свещените книги на Новия Завет, нито в древната християнска литература. Църковното предание също не говори нищо за него. Очевидно, той е починал още когато Марк е бил малък. В книгата \"Деяния на светите апостоли\" са дадени някои сведения за майката на евангелист Марк. От Деян. 12:12 узнаваме, че тя се казвала Мария и че имала къща в Йерусалим. В тази къща отишъл св. ап. Петър, след като по чудесен начин бил освободен от тъмницата и се избавил от преследването на Ирода Агрипа. В къщата на Мария апостолът тогава намерил мнозина християни, събрани на молитва. Според едно древно църковно предание в тази къща Иисус Христос извършил Тайната вечеря с учениците Си, в нея Той се явил на апостолите след възкресението Си, в нея били събрани апостолите, когато Дух Свети слязъл върху тях в деня Петдесетница, в нея първите християни се събирали за молитва.", "date": "2019.04.29", "title": "Възкресение Христово. Св. апостол и евангелист Марк"}
{"url": "http://www.cross.bg/bivsh-natzionalna-predsedatel-1602930.html", "text": "/КРОСС/ Адам Персенски, бивш зам.-министър на здравеопазването.Васил Паница, съдов хирург, председател на УС на УМБАЛ „Свети Георги\" - ПловдивВладимир Береану, журналист. Димитър Спасов, генерален мениджър на \"Кауфланд България\" Иван Драшков, бивш зам.-председател на ДАНС Красимир Стефанов, бивш изпълнителен директор на Национална агенция за приходите Петя Ставрева, председател на партия \"Обединени земеделци\" Светослав Чернев, президент на Национална организация „Малки български хора\" Доц. Стефко Бурджиев, областен управител на Русе .Радко Влайков, посланик в Сърбия, бивш говорител на МВнРВаня Монева, диригент на хор \"Космически гласове\", музикален продуцент   ", "date": "2019.04.29", "title": "Рождениците на 29  април"}
{"url": "http://www.cross.bg/voiina-svetovna-vtorata-1602928.html", "text": "КРОСС/ 1672 г. - Армията на Луи XIV напада Холандия.1770 г. - Джеймс Кук акостира край днешния Сидни (Австралия) и нарича залива Ботани.1859 г. - Започва Австро-итало-френска война.1872 г. - Започва първото общо събрание на БРЦК в Букурещ, инициатор на което  1877 г. - Създадено е българското опълчение.1879 г. - Александър I Батенберг е провъзгласен за княз на България.1917 г. - Гео Милев е ранен и впоследствие губи едното си око.1918 г. - Павло Скоропадски извършва държавен преврат в Украйна и се обявява за хетман.1945 г. - Втората световна война: Подписани са условията за предаването на немските армии в Италия.1945 г. - Втората световна война: Венеция е превзета от съюзниците.1945 г. - Втората световна война: Адолф Хитлер се жени за Ева Браун в Берлин и в завещанието си посочва за свой приемник адмирал Карл Дьониц.1945 г. - Втората световна война: Американските войски освобождават затворниците в концлагера в Дахау.1965 г. - Направена е първата снимка на спътника на Плутон Харон.1970 г. - Виетнамска война: САЩ и силите на Южен Виетнам нахлуват в Камбоджа в преследване на Виет Конг.1986 г. - Бангладеш попада под опустошителен циклон, който става причина за смъртта на 139 хиляди души; без дом остават над 10 милиона души.1986 г. - При пожар в обществената библиотека на Лос Анджелис изгарят или са повредени 400 хиляди тома книги.1999 г. - При Операция \"Съюзна сила\" на НАТО в Югославия е разрушена Авалската телевизионна кула (203 м) край Белград.2005 г. - Сирия окончателно изтегля войските си от Ливан след 29 години окупация.2005 г. - Apple издават Macintosh OS X 10.4 (известен като Тигър).2011 г. - Сватбата на Уилям, Херцог на Кеймбридж и Кейт Мидълтън.", "date": "2019.04.29", "title": "29  април в историята"}
{"url": "http://www.cross.bg/partiya-ispaniya-mesta-1602936.html", "text": "/КРОСС/  Премиерът на Испания Педро Санчес обяви победата за своята партия на провелите се вчера предсрочни парламентарни избори в страната, предаде Франс прес. От балкона на централата на Испанската социалистическа работническа партия в Мадрид Педро Санчес заяви:„Успяхме да го постигнем! Социалистическата партия спечели изборите и с това спечели и бъдещето! А миналото - загуби. Преди всичко искам да благодаря на гласувалите за нас над 7 милиона и 300 хиляди испанци, които повярваха, че Социалистическата партия може да ръководи страната ни през следващите 4 години\".Лидерът на испанските социалисти обеща, че ще се стреми да сформира проевропейско правителство. Единственото условие ще бъде спазването на конституцията и осигуряването на социална справедливост, добави Педро Санчес.Левите партии в Испания получават значително предимство пред десните по време на предсрочните парламентарни избори,сочат резултатите след преброяване на 95 процента от подадените бюлетини.Социалистите на испанския премиер получаваt 123 депутати, с които обаче не успява да постигне абсолютното мнозинство от 176 депутати в 350-местния Конгрес на депутатите. А крайнолявата партия \"Унидaс подемос\" заема 42 места, като, ако тези две партии се обединят - пак не им достигат 11 места за абсолютното мнозинство, изчисляват от \"Франс прес\". Традиционният съперник на социалистите - дясната консервативна Народна партия пък получава 65 места, a 57 - дясноцентристката \"Сиудаданос\". Kрайната десница в лицето на партия \"Вокс\" печели 24 депутатски места в долна камара на парламента.Готовност да се включи в лява коалиция със социалистите на премиера обяви Пабло Иглесиас - лидер на крайнолевите \"Унидас Подемос\":„Би ни се искало резултатите да бяха по-добри, но имаме достатъчно, за да постигнем двете цели на нашата кампания. Първо - да спрем десните и крайнодесните, и второ - да сформираме лява коалиция\", каза той.А намерение да оглави опозицията в Испания, след като Падро Санчес обяви победа на предсрочните избори в Испания, изказа лидерът на дясноцентристката \"Сиудаданос\" Алберт Ривера:„Лошата новина е, че днес Санчес и Иглесиас ще формират правителство заедно с националистите в Испания. Добрата новина е, че има една успешна формация, която се радва на 80 на сто по-добър резултат от преди 2 години. Партия, която вярва в Испания, партия, която има бъдеще\", каза Алберт Ривера пред привърженици на \"Сиудаданос\", която спечели 57 места, следвана от дясната консервативна Народна партия с 65 места.В Туитър нейният лидер Пабло Касадо също обеща, че формацията му ще бъде главната опозиционна сила в парламента срещу социалистите на Санчес:„Резултатът е много лош. Народната партия обича винаги да печели, а е истина, че вече на няколко избори губим подкрепата на избирателите. Ето защо искам да заявя, че ще започнем отсега да работим най-отговорно, за да спечелим отново тази подкрепа, с цел да сме начело на дясноцентристите, които, както сме казвали и преди, са разединени, и не са печеливш избор\".24 места спечели крайнодясната партия \"Вокс\", чийто член Росио Монастерио изтъкна:„Казваха ни, че ще бъде невъзможно да стигнем дотук без ресурси, а ние го направихме. А това се случи благодарение на надеждата, която е най-големият ресурс. Всички (наши поддръжници), всички ние, работихме за името на \"Вокс\", ние работихме за Испания\".Над 75 процента е била активността на гласоподавателите на изборите в Испания, провели се вчера, предава Франс прес. Агенцията се позовава на данни на испанското министерство на вътрешните работи. Според тях  активността е била с над 9 процента по-висока, отколкото тази на изборите през 2016 г., особено в Каталуния. Тогава там са гласували 46,4 на сто от имащите право на глас, а вчера - 64,2 процента от избирателите. ", "date": "2019.04.29", "title": "Левицата печели парламентарните избори в Испания "}
{"url": "http://www.cross.bg/kartinata-lyvura-leonardo-1602962.html", "text": "/КРОСС/  На 21 август 1911 г. картината „Мона Лиза\" на Леонардо да Винчи е открадната от служител на Лувъра. Крадецът е италианският майстор на огледала Винченцо Перуджи. Кражбата е разкрита на следващия ден от художника Луи Беру, който забелязва празната стена в залата, където картината е изложена пет години по-рано.Музеят е затворен за цяла седмица, за да бъде направено разследване. Кражбата веднага предизвикала въвеждането на нови мерки за сигурност. На 6 септември бил арестуван поетът авангардист Гийом Аполинер, призовавал преди време Лувърът да бъде „изгорен до основи\". Разпитван е и приятелят му Пабло Пикасо, но и двамата са освободени. Междувременно десетки хиляди посетители се стекли в музея, за да видят празното място, където преди била окачена картината. Мястото, където висяла „Мона Лиза\" останало дълго време празно, а после закачили там портрета на Балтазар Кастилионе от Рафаело, картина, за която се смята, че е повлияна от произведението на Леонардо.Чрез пресата на похитителя била обещана награда, но отговор не последвал. В това време крадецът скрил плячката си в своето жилище в 10-и парижки район. Две години картината прекарала в куфар с двойно дъно. В края на 1913 г. един търговец на картини във Флоренция получил писмо, подписано „Леонардо\", в което се казвало, че „Мона Лиза\" най-сетне трябва да се завърне в родината си.Любопитен факт е, че Леонардо сам я е донесъл във Франция малко преди смъртта си. Той взел със себе си картината във Франция през 1516 г., когато крал Франсоа I поканил художника да работи в Кло Люс близо до замъка на краля в Амбоаз. Кралят купил картината за 4000 екю. Перуджа поискал 500 000 лири.Галеристът Алфредо Гери извикал директора на галерия „Уфици\", двамата внимателно разгледали картината при Перуджа в хотелската му стая и видели на гърба на тънкия хартиен лист инвентарния номер от Лувъра. Тогава казали на крадеца да чака парите и извикали полицията. Перуджа бил заловен и осъден на седем месеца затвор.Известното платно на Леонардо да Винчи се връща в Лувъра на 4 януари 1914 г. През 20 в. платното почти не е напускало музея. Картината е била през 1963 г. в САЩ и през 1974 г. в Япония, като по пътя от Токио за Париж картината е изложена за кратко и в музея в Москва.", "date": "2019.04.29", "title": "Служител на Лувъра се превръща в крадец и отмъква прочутата „Мона Лиза” "}
{"url": "http://www.cross.bg/stydenti-bulgariya-stipendiant-1602964.html", "text": "/КРОСС/  За втора поредна година ЧЕЗ организира конкурс „Стани стипендиант на ЧЕЗ\" за студенти от електротехнически специалности. В него могат да участват студенти от технически висши учебни заведения на територията на Западна България. Трима ще получат стипендии от ЧЕЗ за учебната 2018/2019 г. Условията за кандидатстване и сроковете са обявени на сайта www.stipendiant.com в секция „Студенти\".„Стремежът ни е да поощрим талантливите млади хора по цялата верига на образованието - от професионалните до висшите училища. Целта на програмата е „Стани стипендиант на ЧЕЗ\" е да им покаже, че българската енергетика и българското общество имат нужда от уменията на младите специалисти и че те имат възможност за кариера в България\", каза Карел Крал, регионален мениджър на ЧЕЗ за България, който е патрон на програмата.Конкурсът „Стани стипендиант на ЧЕЗ\" за студенти стартира през учебната 2017-2018 г., когато бяха дадени първите стипендии на студенти от Техническия университет в град София. Той е естествено продължение на конкурса „Стани стипендиант на ЧЕЗ\" за ученици, който стартира през 2012 г. и бе насочен към ученици от 12 клас на професионалните технически гимназии на територията на Западна България. Досега в състезанието са кандидатствали над 850 ученици, от които 51 са получили стипендии. Повече подробности за конкурса и правилата може да бъде намерени на сайта: www.stipendiant.com. ", "date": "2019.04.29", "title": "ЧЕЗ търси най-успешните студенти по електротехнически специалности"}
{"url": "http://www.cross.bg/pirogov-lechenie-velikden-1602953.html", "text": "/КРОСС/  Екипите на „Пирогов\" отчитат тежки дежурства в дните около Великден, съобщават от здравното заведение. От 26 април до този момент в Спешното отделение на университетската болница са потърсили помощ 1800 човека. От тях за лечение се налага да останат 260. Пациентите без здравни осигуровки, настанени за лечение в „Пирогов\"  са 15.Университетската болница се е погрижила не само за жители  и гости на София по време на почивните и празнични дни около Великден. Екипите са хоспитализирали и едни от най-сложните случаи от цяла България. Близо 80 човека от различни части на страната получават високоспециализирана медицинска помощ през тези дни.Доста натоварено е било и дежурството в уникалното за България детско спешно отделение. През него са преминали над 520 деца, на 50 от тях се е наложило да останат за лечение в „Пирогов\".В реанимационните структури се борят за живота на 60 пациенти.Натоварени са били хирургичните, травматологичните, неврохирургичните  спешни кабинети и клиники. В тях са постъпили сложни медицински случаи от София и страната.През спешния неврологичен кабиент са преминали 75, от които са оставени 11 пациенти с инсулт. През кабинета по кардиология и вътрешни болести са преминали 233, а са оставени за лечение 52 пациенти.Двама мъже на 45 и 71 години са хоспитализирани след прекомерна употреба на алкохол.  Няма деца и младежи, които да са посрещнали Великден в „Пирогов\" поради същата причина. ", "date": "2019.04.29", "title": "Наплив от пострадали по Великден в Пирогов, 60 души в реанимация"}
