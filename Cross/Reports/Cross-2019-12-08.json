{"url": "http://www.cross.bg/voda-voden-zhiteli-1619822.html", "text": "/КРОСС/ Кметът на Перник Станислав Владимиров е готов да подпише предложението за въвеждане на 7-часов воден режим, съобщават от \"24 часа\".Това обаче ще стане, при условие че ВиК дружеството гарантира, че при новото, по-строго ограничение всички жители на общината ще разполагат с вода в удобен часови диапазон, който е съгласуван с останалите институции.Градоначалникът е направил изявлението си пред разгневени жители на квартал \"Църква\" в града, които от дни нямат вода по никое време от денонощието.Владимиров е категоричен, че водоснабдителното дружество е сключило договор с перничани за подаване на питейна вода и е длъжно да я доставя до потребителите.Той подчерта, че въпреки водния режим в Перник в определените часове ВиК дружеството трябва да направи необходимата организация, така че водата да стига до хората.Недоволните жители на квартал \"Църква\" са инспектирали дали помпената станция на района изобщо подава вода към града.Те са настояли и екоселището \"Делта хил\" в подножието на Витоша, което черпи вода от същото място, да бъде поставено на воден режим, тъй като според тях това би нормализирало водоснабдяването в квартала им.В момента перничани имат вода десет часа в денонощие - сутрин от 05.00 ч. до 10.00 ч. и вечер от 17.00 ч. до 22.00 ч. ", "date": "2019.12.08", "title": "Кметът на Перник съгласен за по-строг воден режим"}
{"url": "http://www.cross.bg/hiryrgiya-dimov-dryzhestvo-1619823.html", "text": "/КРОСС/ Известен професор от Пловдив стана единственият действащ лекар у нас, който беше поканен за член на Кралското дружество по хирургия в Лондон.Проф. Росен Димов е български лекар с международно признание, който гради кариерата си в България. Той е началник на Клиниката по хирургия в УМБАЛ “Каспела” и е преподавател по хирургия в Медицински университет-Пловдив.“Това е резултат от едни дългогодишни усилия не само на мен, но и на целия екип, с който работя. Разглеждам това признание не толкова като лично, а като признание за клиниката, която ръководя, за Медицинския университет в Пловдив, в който работя, и за хирургията в България като цяло”, заяви проф. Росен Димов, който получи специален диплом за приемането си в дружеството на церемония в британската столица.В Кралското дружество по хирургия в Лондон се влиза по два начина. Единият е след специална покана заради методите на лечение, които лекарите използват в работата си, или след тежък тридневен изпит. Професор Димов влиза по първия начин, след като работата му е оценена от неговите британски колеги.„Моите ангажименти, свързани с дружеството, ще са с обмяната на опит и на специализанти от Обединеното кралство, които ще идват на обучение в нашата клиника”, каза началникът на Клиниката по хирургия в УМБАЛ “Каспела”.В Кралското дружество членуват хирурзи от цял свят. В момента броят им е около 25 000. Проф. Росен Димов обаче е единственият лекар, който практикува в България и едновременно е член на дружеството.“Случаите, с които човек се гордее най-много, са всички онези усмивки на пациентите, когато ги изписваме от нашата клиника. Работата ни е свързана с много разочарования, неблагополучни резултати… Невинаги постигаме онова, което искаме. Но в повечето случаи виждаме благодарността в очите на хората, когато те се почувстват по-добре”, споделя още талантливият хирург.Българският лекар е категоричен - в България достъпът до медицинска грижа е най-лесен и най-бърз, и то в световен мащаб. Думите му идват на фона на колективното схващане, че здравеопазването в България е значително по-лошо от това на Запад. Същевременно много лекари избират да градят кариерата си зад граница, след като получат дипломите си от българските ВУЗ-ове.“Да, има много отрицателни явления, с които си струва да се борим. Но черните краски, с които се залива медицината ни в последните години, са незаслужени”, категоричен е най-новият член на Кралското дружество по хирургия проф. Росен Димов. ", "date": "2019.12.08", "title": "Признание: Професор от Пловдив стана член на Кралското дружество по хирургия!"}
{"url": "http://www.cross.bg/leiidi-pevitzata-gaga-1619831.html", "text": "/КРОСС/ Лейди Гага продължава да е на върха на славата си. Известната американска певица и актриса сподели какво включва в плановете си през следващите 10 години. А именно: да прави още много музика, да участва в киното и да има деца.Тридесет и три годишната изпълнителка счита, че през следващото десетилетие тя ще бъде твърде претрупана с работа, както в професионален, така и в личен план, предаде Контактмюзик.„Искам да заснема повече филми, да имам деца, да разширявам козметичната си компания и да я превърна в бранд на мечтите!“, довери Лейди Гага.Тя се надява нито за миг да не губи вдъхновението си, защото когато е вдъхновена, нещата най-добре й се получават. Певицата намекна, че през следващото десетилетие ще прави куп шантави неща, каквито е правила и в миналото.Певицата премина през няколко неуспешни връзки. Спрягаха името ѝ като основа за раздялата на Брадли Купър с Ирина Шейк. Според певицата подобна „слава“ е била необходима, заради филма, в който двамата си партнират на екрана „Роди се звезда“. Пред Elle преди време звездата коментира: „Беше изключително важно хората да повярват, че сме влюбени“.Преди това тя бе сгодена за Крисчън Карино, а в последно време бе забелязана да се целува със звукорежисьора Дан Хортън в Лос Анджелис. Така и не става ясно дали двамата имат връзка.Лейди Гага е третият музикант с най-много награди в историята. Носител е на „Грами“, „Златен глобус“, „Оскар“, отличията на Билборд и още редица други. Певицата печели в началото публиката с екстравагантната си визия и поведение.", "date": "2019.12.08", "title": "Лейди Гага откровена: Искам да имам деца!"}
{"url": "http://www.cross.bg/moskva-rysiya-shoiigy-1619825.html", "text": "/КРОСС/ Русия е готова да си сътрудничи с НАТО, заяви руският министър на отбраната Сергей Шойгу, цитиран от \"Спутник\".От наша страна всички врати са отворени, готови сме за това сътрудничество, заяви той в телевизионното предаване \"Москва. Кремъл, Путин\".Силовият министър напомни, че отношенията между Москва и Брюксел са били доста добри до преди пет години, както и че и двете страни са виждали възможност за още по-тясно сътрудничество. Отношенията им обаче започнали да се влошават и това продължава с всяка следваща година по думи на Шойгу.Отношенията между Москва и западните страни охладняха заради кризата в Украйна и анексирането на Крим от Русия, което Западът определя като \"незаконно\", въпреки че над 96% от гласувалите на референдума през март 2014 г. подкрепиха решението.Същата година САЩ, ЕС и съюзниците им приеха няколко пакета от санкции срещу Русия, в частност заради предполагаемата й намеса в конфликта в Донбас.Москва от своя страна неколкократно заяви, че не е участвала в конфликта в Украйна. ", "date": "2019.12.08", "title": "Русия готова за сътрудничество с НАТО"}
{"url": "http://www.cross.bg/svetovnata-zdravna-nadnormeno-1619827.html", "text": "/КРОСС/ Българчетата са на пето място по затлъстяване в Европа, съобщава БНТ, позовавайки се на данните на Световната здравна организация.Проучвания показват, че една трета от непълнолетните ни сънародници са с наднормено тегло.Наредбите на Министерството на здравеопазването задължават директорите на училищата да предлагат разнообразно хранене на децата.Вангелия Мангезова от Фондация \"За храната\" посочва, че според прогнозите на СЗО към 2025 г. над 250 000 деца ще са с наднормено тегло. С тези данни Световната здравна организация напомня, че храненето на подрастващите трябва да бъде подпомогнато.Ежегодно държавата отделя средства за безплатни закуски. Някои директори обаче са на мнение, че средствата са твърде малко, за да може безплатните закуски да бъдат и здравословни - едва 0,58 лв. е цената с ДДС, която се полага за тези закуски на дете дневно.За онзи четвърт милион деца, които се очаква да бъдат с наднормено тегло след шест години, Световната здравна организация има и по-лоша прогноза - около 10 000 от тях ще са в преддиабетно или диабетно състояние.", "date": "2019.12.08", "title": "Българчетата - на пето място по затлъстяване в Европа"}
{"url": "http://www.cross.bg/stydenti-zashto-praznyvat-1619811.html", "text": "/КРОСС/ Ето защо.Във Франция стотици хиляди протестират. Месеци наред. Започнаха от цените на горивата, минаха през социалната и образователната реформа, а сега над половин милион издигнаха барикади срещу пенсионната реформа. 250 демонстрации за няколко месеца.В Гърция над 130 000 студенти и млади хора излязоха за годишнината от кървавите събития на 17 ноември 1973 г., когато студенти от Политехниката в Атина се сблъскаха с танковете и специалните части на военната хунта. Хиляди техни родители, преподаватели, колеги и ученици ги подкрепиха.Преди дни Полша бе залята от протести срещу опитите да бъде поставена под контрол съдебната система. Повод бе уволнение на съдия в провинцията. Хиляди излязоха на улиците, а най-отпред бяха студентите, сред които и носителката на Нобелова награда писателката Олга Токарчук.Целият ноември бе белязан от многохилядни протести в Чехия. В първите редици - пак студенти и ученици.Същото е в Чили, Боливия, Сърбия, Румъния и другаде.Последни новини: Над 120 хиляди студенти ще празнуват 8 декември на различни места в страната. Полицията е взела мерки да следи за пиянски скандали, шофиране в пияно състояние или под въздействието на наркотици.Статистиката от миналата година показва, че най-много пострадали има от скандали в заведения, катастрофи, дребните кражби също били много. Близо 10 000 студенти ще празнуват в Банско.В Студентски град всички заведения (там от години няма книжарници) са в готовност да посрещнат голямото предизвикателство – нощните купони, якото пиене и бурните емоции.Чудесно. Прекрасно. Българските студенти (52 ВУЗ-а – най-много на глава от населението в цяла Европа, а може би и в света…) са готови на всичко, за да празнуват. Знаете как е: При живи родители да работиш, е престъпление...България наистина е най-развитата, най-богатата, най-спокойната, най-сигурната и най-щастливата страна в света, щом няма социално или някакъв друг вид напрежение. Няма. Студентите ни не са излизали на протести от години. И защо да го правят, като всичко им е наред.  Известният кубински писател и журналист Педро Хуан Гутиерес пише в „Мръсна Хаванска трилогия“, че на човек му стигат три неща: ром, путки и пури. След което продължава:  (властниците) .На българските студенти ще допадне първото, без съмнение. Статистиката го доказва. Най-много пушачи сред младите хора са в България от цяла Европа. Пак те са отличници по употреба на алкохол и наркотични вещества. Последни сме и по грамотност. Няма статистика за секса, но в Студентски град знаят доста по въпроса. Колкото до свободата? Айде сега, ще си развалят празника с дреболии... *Източник: ", "date": "2019.12.08", "title": "Студентите тук – пиячка, п..ки и тревица; във Франция, Гърция, Полша – на барикадите"}
{"url": "http://www.cross.bg/ptitzi-bolest-kulurash-1619810.html", "text": "/КРОСС/ От Агенцията по безопасност на храните у нас съобщават, че извършват засилен контрол на биосигурността в птицефермите в страната. Болестта не е животозастрашаваща за хората.Нюкасълската болест се предава чрез директен контакт със заразени птици, фураж, дори и чрез облеклото на хората. Вирусът може да се разпространи и от водоплаващите птици по река Дунав върху домашните.Взривът на нюкасълска болест е регистриран в индустриална птицеферма в окръг Кълъраш. Заразени са близо 7 хиляди птици, а около четири хиляди са мъртви. Ветеринарната служба в Кълъраш твърди, че огнището вече е овладяно.В заразения обект е извършена дезинфекция и тече 20-дневният карантинен срок. Птиците от съседните ферми са ваксинирани. Засега личните стопанства не са засегнати, но жителите на съседните на Кълъраш села са притеснени. В почти всеки двор се отглеждат кокошки.За да не се разпространи вирусът и у нас, в Силистра на двата контролно-пропускателни пункта се дезинфекцират всички превозни средства.", "date": "2019.12.08", "title": "Огнище на нюкасълска болест по птиците на границата в Румъния"}
{"url": "http://www.cross.bg/gradini-svishtov-leva-1619809.html", "text": "/КРОСС/ Детските градини в Свищов от догодина стават безплатни. Таксата от 50 лева, която родителите плащат месечно за храненето на децата, напълно ще бъде поета от общинския бюджет.След като миналата година отпадна присъствената такса от 10 лева месечно за посещение на детска градина, от догодина напълно отпада и таксата за изхранване в детските градини и ясли в община Свищов, поясни кметът Генчо Генчев:„Да намалим основната тежест върху младите семейства. Да дадем равен достъп на всички деца, независимо от социален статус, да посещават образователната система. Това обхваща близо 800 деца от 15 детски градини на територията на цялата община“. Годишната издръжка от 250 хиляди лева се поема от общинския бюджет и ще бъде осигурена от реализирани икономии, посочи кметът Генчо Генчев и подчерта, че това няма да се отрази върху качеството на хранене на децата.", "date": "2019.12.08", "title": "Безплатни детски градини в Свищов"}
{"url": "http://www.cross.bg/vana-kalorii-goreshta-1619813.html", "text": "/КРОСС/ Студено ли ви е днес? Температурите рязко паднаха и най-нормалното нещо е да искате да се приберете вкъщи и да се завиете с одеялото. Или какво ще кажете за една гореща вана? Според учени от Университета Лофбъро, това не само ще ви стопли, но и ще помогне да стопите голямо количество калории.Екипът доказва, че кисненето в гореща вана изгаря също толкова калории, колкото и 30-минутна разходка.За целта на изследването са наблюдавани 14 мъже, които трябвало да карат колело, да се разхождат и да лежат за час в гореща вана.След като се повиши телесната им температура, те успяват да изгорят общо 130 калории или приблизително толкова, колкото и при разходка за половин час.Изследователите проследяват и нивото на кръвната захар на участниците в продължение на 24 часа. Данните показват, че при карането на колело и вземането на баня, тя е с 10% по-ниска.Според екипа, така нареченото пасивно загряване, което тялото получава при престой за час във ваната, спомага за намаляване на възпалението.Друго изследване, резултатите от което са публикувани в JAMA Internal Medicine през 2015 г. сочи, че стоенето в сауна може да намали риска от сърдечносъдови заболявания.Учените от Университета Лофбъро уточняват, че техните участници са мъже, а жените може да реагират по различен начин на загряването. Въпреки това те са категорични, че топлата вана помага не само за изразходване на калории, но и за подобряване на психичното здраве.", "date": "2019.12.08", "title": "Гореща вана за по-малко калории"}
{"url": "http://www.cross.bg/dekemvri-odesa-trayr-1619812.html", "text": "/КРОСС/ Това се съобщава в указ, публикуван на уебсайта на президента.Днес държавният флаг върху сградите на правителствените институции ще бъде спуснати в цялата страна. Зеленски също нареди да се отменят всички забавни и концертни събития в страната и да се направят промени в телевизионните и радиопрограмите.След трагедията, 5 и 6 декември бяха обявени за дни на траур от властите в Одеса.На 4 декември в сградата на икономическия колеж в Одеса избухна пожар, при който загинаха 8 души.В момента на пожара в сградата са се намирали над 400 души. Полицията започна досъдебно разследване за нарушаване на изискванията за пожарна безопасност.В момента са установени двама заподозрени. Официално причината за инцидента все още не е обявена.", "date": "2019.12.08", "title": "Ден на национален траур в Украйна"}
{"url": "http://www.cross.bg/alaya-keli-slyzhitel-1619814.html", "text": "/КРОСС/ R&B звездата Ар Кели за пореден път ще отговаря за престъпленията си повече от 20 години след съмнителния си брак с 15-годишната тогава певица Алая. „Незаконният“ брак на звездите отново е обект на разследване, по подозрение, че певецът е подкупил служител, за да може да ги бракосъчетае въпреки невръстната възраст на булката.Федералните в щата Ню Йорк са намерили правителствен служител, който сега е решил да проговори за фалшивото свидетелство, което тийнейджърката тогава представила, пише PageSix.Бракът на звездите, сключен на 31 август 1994 г. изтраял само няколко дни, след като младоженката признала на родителите си какво е направила и те я накарали да го анулира, припомня Washington Post.През януари адвокатът на Ар Кели сподели, че клиентът му нямал представа за реалната възраст на Алая, която му била показала уж фалшива лична карта. В действителност обаче ще се окаже, че певецът е подкупил служител на закона да издаде фалшивите документи на булката, за да може да минат през гражданското.Кели и Алая се запознават в началото на 90-те като той става продуцент на албума ѝ „Age Ain’t Nothing But A Number“, излязъл през 1994. Двамата се женят съвсем тайно и към днешна дата певецът не желае да коментира брака им, същото важеше и за певицата, която загина трагично през 2001 на Бахамите в самолетна катастрофа.Към момента Кели е разследван в три различни щата, по обвинения, включващи отвличане, принудителен труд, притежаване на детска порнография, секс с непълнолетна проститутка и сутеньорство.", "date": "2019.12.08", "title": "Ар Кели подкупил служител, за да се венчае незаконно за Алая"}
{"url": "http://www.cross.bg/zaradi-interesyva-petkov-1619815.html", "text": "/КРОСС/ Извънредното правителствено заседание в събота е само част от шоуто. Защото имаше заседание на Министерски съвет три дни преди това и ще има и три дни след това. Така председателят на ПП АБВ Румен Петков коментира пред медиите извънредното съботно събиране на правителството.„Нищо не налагаше това да става точно в събота, освен гарантираното внимание на медиите и фактът, че министър-председателят ще има възможност да се изложи за пореден път. Той казва, че прави тези стъпка не заради българския гражданин, не заради българското общество и държава и тяхната потребност от справедливо правораздаване, а заради Венецианската конвенция, заради Европейската комисия“.Петков коментира, че премиерът Борисов е далеч от България в съзнанието си и вчерашното предложение за създаване на независим прокурор, който да разследва главния такъв, е доказателство, че министър-председателят не се интересува от справедливостта, а само от имиджа си в европейските институции.„Борисов сам каза, че го прави заради Венецианската и Европейската комисия, защото те ни натискали. Щом ни натискат, ето – Дани Кирилов да докладва, този исполин на правната мисъл. Разбираме, че тук става дума за нещо, което някой му е казал да го направи. Той не може да живее извън Варшавския договор или НАТО, за него няма значение. Той не може да живее извън СИВ или европейската общност. За Борисов няма значение, просто някой трябва да му го каже. Него не го интересува българина, него не го интересува усещането на българина за справедливост и това е изключително позорящ факт“.", "date": "2019.12.08", "title": "Румен Петков за извънредното правителствено заседание: Това е само част от шоуто"}
{"url": "http://www.cross.bg/rado-yankov-trase-1619817.html", "text": "/КРОСС/ Във втория си старт за Световната купа по сноуборд Радослав Янков записа отличен резултат. Българинът зае четвъртото място в Баной (Русия) в паралелния гигантски слалом, съобщиха от БФСки.", "date": "2019.12.08", "title": "Радослав Янков зае четвърто място в Русия"}
{"url": "http://www.cross.bg/honkong-dnes-zaliva-1619816.html", "text": "/КРОСС/ Хиляди хора излязоха по улиците на Хонконг днес, за да се включат в шествие, възприемано като тест за трайността на исканията на антиправителственото движение, което утре ще отбележи половин година от демонстрациите, предаде Асошиейтед прес.Скандирайки \"Борба за свобода\" и \"Подкрепете Хонконг\", протестиращите образуваха огромна жива верига, виеща се из целия търговски район на залива Козуей.На моменти протестът утихваше, като хилядите демонстранти изпълваха тесните улички с викове \"Революцията на нашето време\", отекващи между високите кули.Мнозина бяха с вдигнати пет пръста като израз на петте искания, включващи демократични избори за лидер и парламент на Хонконг.За десетки хиляди жители на Хонконг, събрали се днес следобед (местно време) в оживения търговско-развлекателен район в залива Козуей, за да присъстват на най-големия антиправителствен митинг през последните седмици, съобщи ТАСС.  Властите разрешиха това събитие да се проведе по случай Деня на правата на човека, който се отбелязва на 10-и декември в съответствие с резолюцията на Общото събрание на ООН.Правоохранителните органи предупредиха организаторите, че митингът трябва да премине мирно и спокойно, без провокации, и да завърши най-късно в 22:00 ч. местно време (16:00 ч. бълг вр. - бел. ред.).По-рано днес полицията арестува 11 души на възраст между 20 и 63 години и конфискува оръжия, сред които военни ножове, пиратки, полуавтоматичен 9-милиметров пистолет \"Глок\" и над сто патрона. Това е първото изземване на боен пистолет за шестте месеца на протести, отбелязват ТАСС и Ройтерс.", "date": "2019.12.08", "title": "Хиляди протестиращи излязоха отново по улиците на Хонконг"}
{"url": "http://www.cross.bg/voda-mladost-sofiiiska-1619799.html", "text": "/КРОСС/ Стотици столичани останаха без вода тази сутрин заради тежка авария. В квартал \"Младост 3\" изригна гейзер, който дори премести автомобил.Водната струя на ул. \"Бъднина\" успяла да пробие асвалта и закачила паркиралата кола. Тя пропаднала в дупка. Благодарение на своевременната намеса на екипите на \"Софийска вода\" автомобилът бил вдигнат в момента, в който щял да пропадне изцяло.Веднага след това е започнало и отстраняване на повредата. Оказало се, че водопровод е аварирал. Проблемът трябва да бъде отстранен до 18.00 ч. днес, съобщават от \"Софийска вода\", предаде репортерът на Bulgaria ON AIR Благой Цицелков.", "date": "2019.12.08", "title": "Авария в \"Младост 3\" остави стотици столичани без вода"}
{"url": "http://www.cross.bg/sofiya-obshtina-otoplenie-1619801.html", "text": "/КРОСС/ През изминалото денонощие са регистрирани среднодневни превишения до 3 пъти над нормата от 50 мкг/куб. м на четири от петте градски станции в София, се съобщава на сайта на Столичната община. Прогнозата е концентрацията на ФПЧ в рамките на днешния ден да намалява.Във връзка с регистрираните превишения и днес продължават извънредни проверки за нерегламентирано горене на отпадъци от екипи на Столичен инспекторат, както и проверки на строителни и търговски обекти, и горене на отпадъци на открито. Последните дни са извършени над 60 проверки.Сигнали могат да бъда подавани на телефон Столичната община призовава гражданите, които се отопляват на дърва и въглища, ако имат възможност, да използват друг начин на отопление.През зимата около 40% от замърсяването на въздуха идва от битовото отопление на дърва и въглища. В дни с мъгла, то се задържа в приземния слой и поради котловинния характер на релефа на София трудно се разсейва.Поради тази причина Столична община защити проекти за безплатната подмяна на печките на дърва и въглища на 20 хил. домакинства в София, припомнят от местната управа и призовават всички граждани, които използват този начин на отопление, да подават заявление за участие.В момента Столична община монтира и коминни филтри на домакинства, които използват твърдо гориво за отопление в районите “Красна поляна” и “Слатина”, пише БНР.От началото на декември работи и специално мобилно приложение SofiAir, което известява за предприетите мерки при повишена концентрация на ФПЧ.", "date": "2019.12.08", "title": "Отново завишени нива на фини прахови частици в София"}
{"url": "http://www.cross.bg/zayavi-reforma-dokato-1619802.html", "text": "/КРОСС/ Френският министър-председател Едуар Филип заяви, че е решен да завърши планираната от правителството пенсионна реформа, предаде \"Ройтерс\".Лидерът на твърдия съюз CGT Филип Мартинес обаче заяви, че ще се бори, докато планът не бъде оттеглян.Френските транспортни системи са парализирани за четвърти ден, тъй като профсъюзите в държавната железопътна мрежа SNCF и парижката система за обществен транспорт RATP продължават да стачкуват срещу реформата.\"Решен съм да приключа тази пенсионна реформа и ще го направя с уважение и ще се справя с притесненията на хората за това\", заяви Филип пред седмичника Le Journal du Dimanche.\"Ако днес не приложим задълбочена, сериозна и прогресивна реформа, утре някой друг ще направи такава, но наистина брутално\", добави той.Премиерът отбеляза, че ще представи подробно очертание на плана за пенсионна реформа в сряда.Лидерът на CGT Филип Мартинес заяви, че неговият съюз ще продължи да протестира, докато правителството не отмени плана.\"Ще продължим, докато планът не бъде изтеглен\", подчерта той.", "date": "2019.12.08", "title": "Френският премиер решен да завърши пенсионната реформа"}
{"url": "http://www.cross.bg/partiya-konservativnata-treiidurite-1619808.html", "text": "/КРОСС/ Все още всичко е възможно по отношение на следващите парламентарни избори във Великобритания, насрочени за 12 ноември, но един вариант ще удовлетвори най-много трейдърите на фондовите борси, пише Bloomberg.“За пазарите най-добрия резултат би бил мнозинство на Консервативната партия”, посочва ръководител “Инвестиционни стратегии” в Martin Currie.Значителна победа на премиера Борис Джонсън ще насърчи ръста в цените на британските акции, смятат от Catechis, които по-рано тази седмица посочиха, че подобен сцанарий ще значи увеличение на фискалните стимули, понижена несигурност и спадащи рискови премии.Оптимизмът около евентуалната победа на торите следващата седмица позволи на британския паунд да запише най-дългата си печеливша серия от юни насам.Според Catechis мнозинство на Консервативната партия би увеличило апетита за риск. В този случай цикличните акции, зависещи най-пряко от икономическия просперитет, вероятно ще са сред най-печелившите, включително тези на банките, компаниите от имотния сектор и търговията.Трябва да се има предвид обаче и че тези сектори са най-засегнатите от несигурността около Brexit. Според анализатор на Liberum трейдърите вече са включили в оценките си 10-15-процентни повишения на печалбите на компаниите от тези сектори в очакване на по-спокойната политическа перспектива.“Мнозинство на опозиционната Лейбъристика партия е приемано за най-лошия изход за пазарите”, посочва представител на Kingswood. Той отбелязва, че секторът на потребителските стоки и транспортният във Великобритания ще са най-засегнати от подобен развой, тъй като са най-подвластни на “радикалните” планове на лидера на опозицията Джереми Корбин, предвиждащи масова национализация и безплатни публични услуги.Не само идеите за национализация обаче притесняват инвеститорите. Корбин също заяви, че смята да отмени намаленията на данъците, въведени от Консервативната партия, и да принуди големите компании да предлагат възможност за дялово участие на служителите си.Обявявайки манифеста си, левият лидер посочи, че Лейбъристката партия може да оспори статуквото, като се бори за обикновените хора срещу \"банкери, милиардери и политическата върхушка\".Според проучване на общественото мнение на YouGov торите продължават да имат преднина в последния уикенд преди вота в четвъртък. ", "date": "2019.12.08", "title": "Как пазарите биха реагирали на различните изходи от изборите в Кралството?"}
{"url": "http://www.cross.bg/agenti-opredeleni-chyzhdestranni-1619806.html", "text": "/КРОСС/ От понеделник руснаците, които публикуват връзки към чуждо медийно съдържание могат да бъдат наречени „чужди агенти“ и систематично и законно да бъдат тормозени от страховитата бюрокрация и правната система в страната, пише Леонид Бершидски в свой коментар за Bloomberg.Законът, бързо приет от парламента и подписан от президента Владимир Путин, малко повече от месец, след като осъдената в САЩ Мария Бутина, известна като „защитникът на оръжията“, се върна в Москва. Тя прекара 15 месеца в американски затвор за това, че действа като нерегистриран чужд агент.Русия има закон за чуждите агенти от 2012 г. Той се прилага срещу неправителствени организации, които получават чуждестранно финансиране. На тези групи беше забранено да участват в „политически дейности“ (като мониторинг на изборите), те бяха подложени на задълбочени правителствени одити, а също така и принудени при всичките си външни комуникации унизително да разкриват своята „чуждестранност“. Десетки жалби по повод закона са подадени до Европейския съд за правата на човека в Страсбург, но той тепърва ще се произнася по тях.Малък брой медийни организации – засега точно тези, които са финансирани от Конгреса на САЩ като Гласът на Америка и Радио Свобода – също бяха определени като чуждестранни агенти.Новият закон дава възможност да се слага етикет за чуждестранни агенти на физически лица, по-специално на тези, които разпространяват съдържание от медии или други институции, определени като чуждестранни агенти, както и на лица, които получават всякакъв вид финансиране от чуждестранен източник.Служител на група за правата на човека или просто получател на съобщение от свои роднини в чужбина, трябва само да публикува във Facebook линк към новина на Радио Свобода, за да бъде приложен законът. Тогава този човек ще се озове в специален списък от „агенти“ и ще бъде задължен да се регистрира като компания, така че финансирането му да бъде прозрачно за държавата. Руски журналист, работещ за Гласът на Америка също попадна в списъка на чуждите агенти.Руското министерство на правосъдието трябва само да реши, че други чужди медийни организации са агенти за голям брой руснаци, които работят за тях, или просто да споделят техните новини, за да бъдат официално заподозрени – и определени като такива за данъчната бюрокрация, полицията и агенцията за цензура в Интернет, която има право да блокира сайтове.Неуспелите да се регистрират, да отворят фирма или не отбелязали дадени публикации като идващи от чужд агент, ще се наказват с глоба стойността, на която все още не е определена.", "date": "2019.12.08", "title": "Путин вижда чужди агенти навсякъде"}
{"url": "http://www.cross.bg/fandukova-vuglishta-otoplenie-1619800.html", "text": "/КРОСС/ Кметът на солицата Йорданка Фандъкова призовава да не се ползват дърва и въглища за отопление.Това стана ясно от съобщение във \"фейсбук\" страницата й във връзка със замърсяването на въздуха в София и отчитането на три пъти по-високи надвишения над нормата на фините прахови частици. Тя подчертава, че около 40% от от замърсяването на въздуха идва от битовото отопление на дърва и въглища. Фандъкова отбелязва, че на сайта публикуват в реално време стойностите на ФПЧ, прогнозите за следващите дни, както и допълнителните мерките, които въвеждат.От началото на декември работи и специално мобилно приложение SofiAir може да се свали и използва на телефони с Android и iOS операционни системи. Приложението известява за допълнителните мерки, които общината въвежда при повишени нива на замърсяване.Припомняме, че по-рано днес стана ясно, че са отчетени среднодневни превишения до три пъти над нормата от 50 мкг/куб. м на четири от петте градски станции в София.", "date": "2019.12.08", "title": "Фандъкова призова да не се ползат дърва и въглища за отопление"}
{"url": "http://www.cross.bg/dzhonsun-velikobritaniya-obeshta-1619803.html", "text": "/КРОСС/ Британският премиер Борис Джонсън обеща по-ниска имиграция, ако спечели властта на изборите в четвъртък, но заяви, че не е враждебно да позволи на чужденците да работят и живеят като цяло във Великобритания, предаде \"Ройтерс\".Великобритания гласува на 12 декември на избори, които ще решат съдбата на Брекзит и петата най-голяма икономика в света с категоричен избор между про-пазарните консерватори на Джонсън и ръководената от социалистите опозиционна Лейбъристка партия.Джонсън обеща подход, базиран на точките, за контрол на имиграцията. Той подчерта, че фокусът му ще бъде върху намаляването на неквалифицираната миграция, но че ще има възможност за висококвалифицирани и други работници да идват във Великобритания.\"Не съм настроен враждебно към имиграцията. Вярвам в това, че позволявам на хората да идват в тази страна и мисля, че ако имат таланти и искат да живеят във Великобритания и те могат да допринесат за нашата страна\", подчертава Джонсън.  ", "date": "2019.12.08", "title": "Борис Джонсън обещава по-ниска имиграция, ако спечели изборите"}
{"url": "http://www.cross.bg/obshto-mlrd-proizvoditeli-1619807.html", "text": "/КРОСС/ От 1 януари 2020 г. за автомобилните производители в Европа настъпват тежки времена. В сила влизат новите екологични стандарти, като глобите за тези, които не ги покрият, са огромни, пише AutoMedia.Глобите имат потенциал да достигнат общо 32 млрд. евро, което превишава със 100% приходите, които компаниите ще реализират от продажба на нови автомобили.Според новия стандарт, произведените на територията на ЕС модели трябва да изхвърлят до 95 гр/км СО2, което принуждава производителите да ускорят разработката на нови технологии и да се насочат към електрификация на автомобилите си. Това обаче оказва огромно негативно влияние, тъй като тези разработки струват много. Според анализаторите на автомобилния сектор през 2025 г. броят на електромобилите ще бъда около 10,2% от общия пазар. След още 5 години той ще се увеличи до 20%.", "date": "2019.12.08", "title": "Глоби за общо 32 млрд. евро заплашват автомобилните производители в Европа от 2020 г."}
{"url": "http://www.cross.bg/bonev-sofiya-suvet-1619805.html", "text": "/КРОСС/ Независият общински съветник от \"Спаси София\" Борис Бонев се изказа критично за парите, които се предвиждат за ръчно почистване на София - 13 млн. лева за метене на тротоари, подлези и т.н. По думите му това е 9 пъти повече, отколкото за механично почистване, а в същото време не се придвижвали нови политики в начина, по който се почиства столицата.\"Срамота е армии от метли да почистват София\", каза той пред bTV.Според него нежеланието за въвеждане на повече машини в този тип чистене се дължи на партийни интереси, свързани с гласуването на местните избори в \"квартали с компактно малцинствено население\".Бонев настоя, че предлаганото от \"Спаси София\" разширение на зелената зона към кварталите \"Иван Вазов\" и \"Яворов\" става по настояване на жителите им, които искат това от много години.А по повод предложението за обновяване на площад \"Св. Неделя\" той каза:\"Доволен съм от проектите, които достигнаха до крайната фаза на конкурса. Най-важният елемент ще е договорът, който общината ще подпише със студиото - т. е. гражданите активно да участват във финалния етап. Дано да сме си взели поуки от ремонта на \"Граф Игнатиев\".Бонев коментира за пореден път и станалата причини за множество коментари тема как е гласувал при избора на председател на Столичния общински съвет. \"Тази тема я приключихме много отдавна. Фиксацията върху подобни действия за мен е контрапродуктивна. Аз съм принципен човек. Има таен вот. Тайният вот се случва, за да няма партиен натиск. Ако аз разкрия как съм гласувал, може това да постави в неудобно положение някои мои колеги в Общинския съвет\", изтъкна представителят на \"Спаси София\", за когото се очаква да бъде избран за зам.-председател на съвета с одобрението на ГЕРБ.Според него резултатът от вота за Елен Герджиков от ГЕРБ е бил предрешен, а и опозицията не направила нищо, за да издигне свой кандидат. Освен това, по думите му, е нормално най-голямата партия да има председател на Общинския съвет, а всички останали - зам.-председатели.\"Правилата са там, за да се спазват. Бивайки притискан да кажа как съм гласувал, съм притискан да наруша правилата на тайния вот. Да се фокусираме върху нещата, които вършим в Общинския съвет, отколкото през цялото време да се връщаме към церемониален вот\", каза още Бонев.Самият той вече разпространи своите аргументи защо трябва да бъде избран на поста.\"Зам.-председателското място ми дава възможност да участвам в Председателски съвет и да влияя върху опредялянето на дневния ред на СОС. Това не е израз на някаква си лична кариерна амбиция\", е основният му мотив.Самият Герджиков вече се изказа в подкрепа на Бонев като обяви, че той трябва да получи поста заради подкрепата, която е събрал на изборите - близо 48 000 гласа, или 10,7%.Борис Бонев коментира лаконично новия проект на Мая Манолова \"Изправи се.БГ\".\"Тя беше един доста гласен омбудсман, който хората харесваха, с висок рейтинг, така че я поздравявам за новия проект. Но не съм имал време да се запозная в подробности с целите на тази платформа\", каза той.", "date": "2019.12.08", "title": "Борис Бонев: Срамота е армии от метли да почистват София"}
{"url": "http://www.cross.bg/hypur-kotkite-slychva-1619818.html", "text": "/КРОСС/ \"Котките\" е световен феномен. Дойде време той да завладее и света на киното със спиращата дъха екранизация на режисьора, носител на \"Оскар\", Том Хупър (Клетниците, Речта на краля).Той майсторски изважда на повърхността най-ярките моменти от класическата история на поемата Old Possum’s Book of Practical Cats от Т. С. Елиът, която по-късно великият Андрю Лойд Уебър превръща в иконичен мюзикъл.Новите кадри от най-дългоочакваната продукция въвличат зрителите напълно в духа и визията на Котките, като разкриват ярки сцени и звездно присъствие. Картината се отличава с великолепие и пищност, а актьорите превръщат действието в истинска арена на таланта.Всички са в очакване на най-съдбовната вечер в живота им, когато \"котката, която най-много заслужава, ще се прероди за нов живот\". Една непредсказуема тайнственост и сложни взаимовръзки, които ще превърнат събитието в най-епичното състезание за…ново начало. Но дали?Нотките на драматизъм се преплитат с хумор, а царственият дух се сблъсква с несправедливата реалност. Всички тези емоции ни представя един забележителен актьорски състав в лицето на Джуди Денч, Идрис Елба, Тейлър Суифт, Иън Маккелън, Дженифър Хъдсън, Рей Уинстоун, Джеймс Кордън, Джейсън Деруло и много други брилянтни артисти.Дебют на голям екран прави и талантливата балерина от английския Кралски балет Франческа Хейуърд.Освен режисьор Том Хупър е и сценарист на Котките заедно с Лий Хол (Боен кон, Довереникът на кралицата). Продуценти са Тим Беван, Ерик Фелнър, Том Хупър и Дебра Хейуърд, а изпълнителни продуценти на филма са Андрю Лойд Уебър, Анджела Морисън и Джо Бърн.Дали шоуто ще продължи? И какво всъщност се случва под светлината на прожекторите? Станете свидетели на най-грандиозния спектакъл на годината, който се случва на киносцените у нас от 27 декември!", "date": "2019.12.08", "title": "Време е за шоу с \"Котките\""}
{"url": "http://www.cross.bg/kontzerta-never-frensko-ispanskoto-1619786.html", "text": "/КРОСС/ Вторият декемврийски  е предимно на концертна вълна.В началото се срещаме с френско-испанското трио  с разговор след концерта им в Невер, откъси от който ви предлагаме в продължение. В състава му са Nesrine Belmokh - вокал, Matthieu Saglio - чело, и David Gadea - перкусии.Още концерти с наши \"кръстници\" - Хорхе Пардо и Карлес Бенавент от Срещата на върха за климатичните промени в Мадрид през изминалата седмица.Пат Матини с новия си опус  предшества финала на изпълнението на \"Кроскърънт трио\" на Крис Потър, Закир Хюсейн и Дейв Холанд в студиото на ФИП.Завършваме с поздрав за 25-годишнината на единственото място в София, където можете да намерите на физически носител повечето от музиката, която слушате тук.", "date": "2019.12.08", "title": "Разговор и музика с френско-испанското трио \"НЕС\" след концерта в Невер"}
{"url": "http://www.cross.bg/karoline-voznyatzki-tenisa-1619777.html", "text": "/КРОСС/ Датската спортна звезда и бивша номер 1, която в момента държи 37-а позиция в Световната ранг листа, обяви, че ще сложи край на впечатляващата си кариера на предстоящото издание на Australian Open през януари. Турнирът беше особено успешен миналата година за Возняцки, когато тя взе титлата при жените, но впоследствие бе диагностицирана с ревматоиден артрит. 29-годишната Каролине, която наскоро се записа в Харвард, твърди, че решението й да се оттегли няма нищо общо със здравословното й състояние и \"това не е сбогом\".Возняцки не крие, че на този етап иска да се фокусира върху желанието си да стане майка и възнамерява да отдели внимание и на други свои мечти , които не са свързани с професионалния спорт. \"Винаги съм си казвала, че когато моментът настъпи, трябва да помня, че съществуват и други неща освен тениса, с които искам да се занимавам.  През последните месеци осъзнах, че има много цели, които искам да постигна, които не се ограничават до играта на корта.\" - споделя тя в Instagram пост, чрез който съобщи изненадващата новина.  ", "date": "2019.12.08", "title": "Каролине Возняцки обяви, че се отказва от тениса"}
{"url": "http://www.cross.bg/libiya-erdogan-tyrtziya-1619769.html", "text": "/КРОСС/ Като „скандално действие“ определи турският президент решението на Гърция да изгони посланика на Либия в Атина в отговор на сключеното по-рано между Либия и Турция морско споразумение за определяне на границите в Източното Средиземноморие. Реджеп Тайип Ердоган допълни, че Турция ще защитава правата си в района „до последно.“В реч пред партиен форум в Истанбул турският президент Реджеп Тайип Ердоган уточни, че споразумението между Либия и Турция, което днес беше публикувано в турския официален вестник след като беше ратифицирано от Меджлиса, е изпратено в ООН, за да бъде депозиран текстът му в световната организация.На 27.11.2019 г. в Истанбул турският държавен глава и лидерът на Правителството на националното съгласие на Либия Файез ал-Сарадж подписаха споразумение за признаване на морската юрисдикция на двете страни. Определените в него изключителни икономически зона предизвикаха недоволството на Гърция, Египет и Кипър.В подписания между двете страни меморандум за разбирателство посочва, че непризнатата от никого, освен от Анкара, Севернокипърска турска република, също има право на част от природните ресурси в региона.Вчера гръцкият външен министър Никос Дендиас обяви, че страната му дава 72 часа на либийския посланик Мохамед Юнис Менфи да напусне страната, тъй като подписаното споразумение е „грубо нарушение на международното право“.Дендиас обаче уточни, че Атина не прекъсва дипломатическите си отношения с Либия. По-рано в изявление службата на Европейския съюз за външна дейност поиска разяснения във връзка с меморандума, както и Турция незабавно да предаде на ЕС пълния текст на споразумението с Либия и призова Анкара да спазва международното право и да уважава суверенитета на страните в района, включително Гърция и Кипър.По повод турската военна операция в Сирия Реджеп Тайип Ердоган беше категоричен, че Турция няма да напусне Сирия, освен ако и другите чужди сили не се изтеглят от региона или сирийският народ не поиска това. Ердоган попита реторично западните страни каква работа имат в Сирия.", "date": "2019.12.08", "title": "Ердоган: Изгонването на либийския посланик от Гърция е скандално"}
{"url": "http://www.cross.bg/korbin-partiya-dokymenti-1619791.html", "text": "/КРОСС/ Лидерът на британската лейбъристка партия Джереми Корбин определи като \"теории на конспирацията\" твърденията, че правителствените документи, които е използвал в предизборната си кампания след изтичането им в интернет, са дошли от Русия, предаде Франс прес.Преди седмица Корбин показа 450 страници документи, които според него показват, че правителството на Борис Джонсън иска да \"продаде\" националната система за здравеопазване на САЩ. Документът беше публикуван първо в социалната мрежа Reddit, която смята, че това изтичане на данни \"е част от кампания, идентифицирана като идваща от Русия\".Социалната мрежа закри 61 подозрителни акаунта. Министърката на културата Ники Морган изрази пред Би Би Си сериозни притеснения от възможността документите да идват от Русия.\"Абсурд\", отговори Джереми Корбин, обвинявайки премиера Борис Джонсън в конспиративни теории. Лейбъристкият лидер подчерта, че никой не е оспорил автентичността на документите, но отказва да разкрие откъде ги е получил.Корбин, чиято партия изостава с около десетина пункта в социологическите проучвания, призова Борис Джонсън \"да представи отговори, което той отказва да направи, по въпроса за руските дарения\" за Консервативната партия. Освен това лейбъристкият лидер обвини премиера за отлагане на публикуването на доклад за подозрения за руска намеса в британската политика.Джонсън заяви днес, че използваните от лейбъристите документи \"не доказаха това, което Джереми Корбин и Лейбъристката партия се надяваха да докажат\".", "date": "2019.12.08", "title": "Корбин: Конспиративни теории са, че съм използвал предоставени от Русия документи"}
{"url": "http://www.cross.bg/poveche-puti-fibri-1619793.html", "text": "/КРОСС/ Чесънът удължава живота, защото сдържащите се в него фибри увеличават \"добрите\" бактерии. Те изместват вредните бактерии, които допринасят за всякакви болести - от рак и деменция до затлъстяване и психични проблеми. Това съобщи в. \"Мирър\".Микроорганизмите в тялото, като бактериите, имат 10 пъти повече клетки и 100 пъти ДНК от приемника. Затова е естествено те да са с важна роля за регулирането на всичко - от метаболизма до имунната система. Учени от университета в Амстердам изследваха съдържанието на фибри в храните и установиха, че само цикорията съдържа повече от полезните олигозахариди от чесъна. Те са в изобилие също в праза, кромида, ангинарите, аспержите, пшеницата, овесените ядки и бананите. Според проф. Ерик Класен от екипа менюто с повече зеленчуци и по-малко захар е най-добро за бактериите в червата.", "date": "2019.12.08", "title": "Чесънът удължава живота"}
{"url": "http://www.cross.bg/falshivi-bulgariya-proveryavat-1619830.html", "text": "/КРОСС/ Гръцката полиция провежда мащабна акция срещу разпространението и вноса на фалшиви стоки, съобщава БНР.Проверяват се камионите от България и Турция.Акцията е заради наближаващите празници и цели да пресече нелоялна практика на търговците.Проверяват се магазини и складове за фалшиви стоки на скъпи търговски марки. Под контрол са и товарните камиони от България и Турция, откъдето често се внася фалшива стока. След границата товарът на тировете се проверява.Гръцките власти съобщават, че всеки ден се конфискуват тонове от облекла, чанти, обувки и дори опасни за здравето стоки. На нарушителите се налагат високи глоби, а стоките се конфискуват и унищожават.При засилените проверки са констатирани и редица случаи на контрабанден внос на алкохол и цигари. Конфискуват се и превозните средства, извършили трансфера.Властите съветват потребителите да бъдат бдителни, когато стоките с логото на защитени търговски марки се предлагат на необичайно ниски цени.", "date": "2019.12.08", "title": "Гръцката полиция погна български камиони заради контрабанда на ментета"}
{"url": "http://www.cross.bg/bilo-dyuzhele-ymirat-1619824.html", "text": "/КРОСС/ Кметицата на малката френска община Грел Изабел Дюжеле издаде заповед, с която било забранено на местните жители да умират у дома през почивните и празнични дни, информира телевизионният канал Си нюз.Медията цитира съобщение, което се е появило в сайта на общината.Решението било взето, за да бъде привлечено вниманието на централните власти върху проблема с недостига на лекари в района.Новата мярка била породена от факта, че миналата седмица Изабел Дюжеле не могла да намери лекар, който да удостовери кончината на местен жител.", "date": "2019.12.08", "title": "Френска кметица забрани на хората да умират събота и неделя"}
{"url": "http://www.cross.bg/kompanii-unilever-podchertava-1619829.html", "text": "/КРОСС/ Климатичните промени се ускоряват. За да избегнем катастрофални повишения на температурата, трябва сега да ограничим въглеродните си емисии и да започнем бърз ход към нетни нулеви емисии до 2050 г. Това е предизвикателно, но не трябва да се обезкуражаваме. Във важни аспекти отговорът ни също се ускорява, пише за Financial Times Пол Полмън, бивш главен изпълнителен директор на Unilever.Климатичното възмущение достига нови, глобални висоти, като милиони граждани излязоха на улицата, за да поискат действия. По-малко обсъждан е фактът, че бизнесът се мобилизира много по-бързо, отколкото някой очакваше. Това има голямо значение. Корпоративният активизъм е преломният момент, от който се нуждаем.Повечето правителства все още се движат твърде бавно и въздействието на протестите има своя лимит. Частният сектор може както да унищожи планетата, така и да я възроди. Въпреки че все още има твърде много „зелено промиване”, ако погледнете внимателно, ще видите промяната.От септември насам повече от 100 мултинационални компании - от Ikea до L’Oréal и Hewlett-Packard - обявиха цели, които да помогнат за ограничаване на глобалното затопляне до 1,5 градуса по Целзий.Дори големи замърсители, като Maersk, най-голямата в света корабоплавателна компания, индийската Mahindra Steel и Dalmia Cement, се качват на борда, поставяйки явно предизвикателство. Нямаме обаче време да чакаме отделните компании да предприемат собствени ходове за устойчиво развитие.Трансформирането на разпространени корпоративни поведения, които опустошават планетата, изисква цели индустрии да се движат заедно и бързо. Полмън изразява гордостта си с постигнатото от Unilever през десетилетието му като главен изпълнителен директор, но подчертава, че никоя компания не може сама да задвижи реформата с достатъчни мащаб и бързина. \"Нуждаем се от смели, отраслови коалиции за промяна\", подчертава той.", "date": "2019.12.08", "title": "Въпреки бързата мобилизация бизнесът не може да се справи сам с климатичните промени"}
{"url": "http://www.cross.bg/prodanov-sybsidiya-vsichki-1619796.html", "text": "/КРОСС/ \"БСП отстояваше до последно минималната пенсия да стане 300 лева, както и всички пенсии да бъдат преизчислени. ГЕРБ предложиха минималната пенсия да бъде много под минималния праг на бедност, определен от самите тях. Те казаха на тези над 700 хиляди души, че всеки месец трябва да живеят с 100 лева по-малко от минималния праг за съществуване\", заяви пред БНР зам.-председателят на ПГ на \"БСП за България\" Христо Проданов. Той допълни, че левицата е категорично против това и затова са поискали поименно всеки един от народните представители да стане и да заяви личната си позиция.Народният представител обясни, че БСП винаги е била последователна в позицията си относно размера на партийната субсидия.\"Още при провеждането на референдума ние се обявихме за намаляване на партийната субсидия, но не тя да бъде 1 лев. Това поставя в зависимост политическите партии от олигарсите. Една партия в опозиция без субсидия остава в изолация\", каза Проданов.Народният представител коментира и обвиненията на ДПС, свързани с гласуването на субсидиите на партиите. \"Сбъдна се най- големият кошмар на ДПС - другите партии да гласуват единно. Това,което прави ДПС силни е противопоставянето между левица и десница, за да могат да се пазарят и да изнудват\", заяви Проданов. Той допълни, че обвиненията на ДПС са се оказали неверни. \"Не сме имали договорки с никого. Поканихме всички партии на дискусия относно партийната субсидия, но не всички се присъединиха към този разговор\", категоричен бе той. Социалистът обясни, че ситуацията, в която изпадна парламентът, е била в резултат на политическите сметки на ДПС. \"Тогава ГЕРБ бяха застрашени бюджетът за 2020 година да не бъде приет и отстъпиха\", заключи Христо Проданов.", "date": "2019.12.08", "title": "Христо Проданов: БСП настояваше пенсиите да бъдат преизчислени"}
{"url": "http://www.cross.bg/namirat-kudeto-dyshi-1619797.html", "text": "/КРОСС/ 43 души са загинали при пожар във фабрика в столицата на Индия Ню Делхи.Пламъците избухват в четириетажна сграда в пренаселен квартал на града рано в неделя сутринта.Това съобщава BBC. Премиерът Нарендра Моди нарече пожара „ужасяващ“ и изпрати съболезнованията си.Пожарът започва от долните етажи, като бързо се разпространява до третия етаж, където се намират работниците.Районът, където се намира фабриката – пазар Азад- има много тесни улички, което затруднява достигането на пожарните до зданието.Спасителите трябваше да изнасят жертвите на раменете си един по един.", "date": "2019.12.08", "title": "43 работници загинаха при пожар на фабрика в Ню Делхи"}
{"url": "http://www.cross.bg/naii-hybavite-borisov-edni-1619798.html", "text": "/КРОСС/ Годините, прекарани в университета, са едни от най-хубавите в живота.Това написа премиерът Бойко Борисов в профила си във фейсбук по повод студентския празник.„Честит празник, скъпи студенти! Днес се забавлявайте добре, а от утре учете, за да имате мечтаното бъдеще!“, посочва още министър-председателят.", "date": "2019.12.08", "title": "Борисов: Годините, прекарани в университета, са едни от най-хубавите"}
{"url": "http://www.cross.bg/prokyror-glavniya-prokyratyrata-1619795.html", "text": "/КРОСС/ МИР подкрепя всички предложени мерки от Венецианската комисия за контрол над главния прокурор. Фактът, че правителството не се ангажира да въведе голяма част от тях показва, че за пореден път реформата, засягаща органите на прокуратурата ще е проформа. След противоречивия избор на настоящия главен прокурор, стана съвсем ясно, че ако не бъде промененапроцедурата за избор на първия прокурор в страната ще продължи да съществува опасната симбиоза между първите в изпълнителната власт и системата на прокуратурата.Политическа партия МИР изразява категоричната си позиция, че постигането на ефективен контрол над главния прокурор на Република България трябва да се случи чрез осигуряване на промени в Конституцията. Не приемаме, че въвеждането на каквито и да било разпоредби в Наказателно-процесуалния кодекс, както предлага министър Данаил Кирилов, ще доведат до ефективен механизъм за разследване дейността на главния прокурор. Според нас в Конституцията на Република България трябва да се приемат разпоредби, които да гарантират контрол над главния прокурор на два етапа – при избора му и при осъществяване на неговата дейност.На първо място, в процеса на избор на главен прокурор да се осигури възможността в основния ни закон президента на Република България, в качеството си на основен изразител на мнението на българските граждани, да връща избора за главен прокурор двукратно, като при втория път, върнатата кандидатура да не може да бъде подлагана за гласуване трети път. Така, когато срещу една кандидатура има очевидно обществено недоволство тя няма да може да бъде „пробутана“ въпреки гласа на народа. На следващо място, да се даде възможност да се повдига обвинение срещу „тримата големи“ в съдебната власт – председателите на ВКС, ВАС и главния прокурор, подобна на тази в чл.103 от Конституцията на РепубликаБългария, но с по-широк обхват, а именно и по отношения на престъпления свързани с корупция, конфликт на интереси, пране на пари и други. Това обвинение да може да се повдига не само от Народното събрание, но и от президента на републиката. За нас всяка друга „измислена“ фигура в рамките на прокуратурата не би била напълно безпристрастна и независима що се отнася до контрола над главния прокурор. Нещо повече, в лицето на „независим втори прокурор“ ние съзираме възможност да се даде власт на прокурор още по-близък до управляващото мнозинство. В това отношение ПП МИР застъпва и позицията, че избора на главен прокурор трябва да се осъществява и от независим Висш съдебен съвет. Затова напълно подкрепяме препоръката на Европейската комисия за демокрация чрез право към Съвета на Европа да се въведе възможност членовете на ВСС, които не са свързани с прокуратурата, да могат да поискат отстраняване на главния прокурор.", "date": "2019.12.08", "title": "ПП МИР: Изборът на главния прокурор създава опасна симбиоза между изпълнителната и власт и прокуратурата"}
{"url": "http://www.cross.bg/rysnatzite-taka-technost-1619828.html", "text": "/КРОСС/ Сутрешните температури вече седмица са отрицателни. Автомобилните стъкла често са заскрежени и или направо покрити с тънък слой лед. Чистенето им сутрин отнема време, при това на същите тези минусови температури. Ако нямаме под ръка препарат за размразяване на стъкла – ето какви хитринки можем да взаимстваме от руснаците.Те стабилно се подготвят за зимата като пълнят багажниците с лопати, кабели за ток, четки, стъргалки за лед и… бутилка водка. Невероятно но факт – не всички я използват само за пиене.Тя се оказва добро попълнение към стандартния зимен комплект.Често руснаците пребягват до нея като добавка към зимната течност за чистачки. Така увеличават съдържанието на алкохол в синята течност в казанчето преди силни студове.Друг вариант е течността да се налее в пулверизатор и директно да се напръска заледения прозорец.Изобретателни шофьори споделят, че алкохолът помага за бързото премахване на плътен слой от слана или леден пласт от предното стъкло. Така ще си спестите стъргането на лед в мразовитите сутрешни часове.Освен за стъклата на автомобила водката помага и при попадане върху заледен участък, когато автомобилът не може да направи сцепление и да помръдне.Руснаците директно изсипват водката върху мястото на контакт на гумата с ледената повърхност. Така сцеплението на протектора на гумата към земята се подобрявало значително.Разбира се, руснаците не могат да пропуснат и друго, много естествено приложение на загряваща течност през зимата. Когато попаднат в леден капан – те я прилагат не само вътрешно, но и като доър помощник да запалване на огън докато дойде спасителен екип.", "date": "2019.12.08", "title": "Ето за какво руснаците използват водка през зимата"}
{"url": "http://www.cross.bg/zaradi-tyristi-duzhdove-1619826.html", "text": "/КРОСС/ Срутване на земна маса заради проливни дъждове блокира стотици туристи в Нова Зеландия, съобщава \"Stuff\".Инцидентът е станал в град Франц Йосиф. Предполага се, че най-малко 950 туристи са попаднали в капан.По информация на кмета на район Уестленд Брус Смит градът е бил откъснат от външния свят заради огромно свлачище, блокирало пътя на западното крайбрежие на Южния остров.Прогнозите са, че транспортната комуникация няма да бъде възстановена до петък, а цялостното възстановяването на пътя вероятно ще отнеме около 6 седмици.В момента градската администрация извършва оценка на запасите от храна. При необходимост допълнително храна ще се оставя и по въздух.Регионът е ударен от проливни дъждове от петък. Заради лошото време има срутвания и свлачища, на места електрозахранването е прекъснато.", "date": "2019.12.08", "title": "Стотици туристи в капан заради срутване в Нова Зеландия"}
{"url": "http://www.cross.bg/trump-vodata-voda-1619787.html", "text": "/КРОСС/ Американският президент Доналд Тръмп се прицели в механизмите за регулиране на водата в баните и тоалетните, съобщава Bloomberg.Президентът заяви в петък, че е наредил преглед на стандартите за ефективност на водата в баните и се оплака, че „хората пускат водата на тоалетната 10-15 пъти вместо веднъж“ в домовете с уреди, които имат механизъм за регулиране на дебита.„Освен това не можете да си измиете ръцете с тънка струя и затова ви отнема много повече време да го направите и в крайна сметка използвате същото количество вода“, каза Тръмп на събитие със собственици на малък бизнес в Белия дом.Американският президент открито постави въпроса и за полезността от икономисването на вода в много щати. От встъпването си в длъжност през 2017 г. Доналд Тръмп не веднъж е критикувал екологичните разпоредби, наложени или предложени по време на администрацията на Обама.Тръмп също така се оплака и от изискванията за енергийна ефективност на електрическите крушки, наложени от президента Барак Обама, а администрацията обяви по-рано тази есен, че ще отмени правилата.Президентът обясни, че новите енергийно ефективни крушки го правят да изглежда „оранжев“.", "date": "2019.12.08", "title": "Тръмп разкритикува механизмите за пестене на вода в тоалетните"}
{"url": "http://www.cross.bg/kilometra-krit-skalata-1619763.html", "text": "/КРОСС/ Остров Крит беше засегнат от трето земетресение днес с магнитуд 4,4 по Скалата на Рихтер, според предварителни оценки на Атинския институт по геодинамика.Трусът бил в 17 часа, а епицентърът е регистриран на 28 километра югозападно от град Сфакия, на юг Крит, на дълбочина 10 километра.Европейско-средиземноморският сеизмологичен център (EMSC) определи магнитуда на 4,5. Не се отчитат щети.По-рано през деня още два труса с магнитуд съответно 4 и 3,5 по Скалата на Рихтер разтърсиха острова, едното отчетено на 27 километра, а второто на 26 километра северозападно от малкия остров Гавдос.", "date": "2019.12.08", "title": "Три труса разлюляха Крит"}
{"url": "http://www.cross.bg/romance-vsichko-albym-1619778.html", "text": "/КРОСС/ Камила започва музикалната си кариера като част от girl бандата Fifth Harmony. След като момичетата решават да преустановят изявите си като група и се фокусират изцяло върху соловите си кариери, Камила бе първата от тях, която се докосна до големия пробив. През 2017 г. певицата се включи в саундтрака на \"Бързи и яростни\" и издаде няколко самостоятелни сингъла, а в началото на миналата година бе факт и нейният дебютен албум. От днес на пазара е \"Romance\" - вторият албум на младата изпълнителка, която за пореден път даде сериозна заявка да завладее класациите. \"Romance\" е вдъхновен от музиката на 80-те години и влиянието, което Queen оставят в музикалната история. Певицата с над 40 милиона последователи в Instagram споделя, че главната ѝ цел е песните да бъдат подходящи за изпълнение на живо, което предстои да се случи още в първите месеци на новата година, когато тя започва световното си турне за промотиране на албума.\"Или съм уплашена от всичко, или от нищо\", разказва Кабейо, \"Да бъдеш успешен, не е никак лесно. Има дни, в които се появяваш в студиото и трябва да бъдеш емоционален пред толкова много хора, които никога не си срещал. В други дни, всичко се случва от само себе си. При първия си албум бях твърде подготвена с всичко - заглавия, концепции за песните, как точно бих искала да звучат. Докато планирахме Romance, най-магичните моменти се оказаха тези, в които не се опитвах да направя нещо велико, а просто разказвах това, което искам останалите да чуят.\"Със специален пост в Instagram, певицата обяви излизането на албума: \"Рискувате ли да се загубите в любовта? Рискувате ли да се изгубите в изтънчената ѝ агония? Отчаянието, лудостта, страстта? Да бъдем достатъчно смели, да влезем надълбоко, да не се страхуваме да загубим? След като това се случи, не ни остава нищо друго, освен да се предадем. Знам какво си мислите. Да се предадем? Това ли е всичко, което можем да направим? Повярвайте ми, знам. Колко ужасяващо, неустоимо и подлудяващо усещане е това... Пеперудите в стомаха ви превръщат ли се в ръмжащи лъвове? Ако да, значи сте пристигнали. Добре дошли в света на Romance.\" Певицата, която се среща с Шон Мендес, потърси мнението на всички фенове и сподели, че вече очаква с нетърпение да чуе отзивите за тавата, която бе посрещната от критиците повече от радушно.", "date": "2019.12.08", "title": "Новият албум на Камила Кабейо - \"Romance\""}
{"url": "http://www.cross.bg/mesetza-kompaniyata-nachaloto-1619775.html", "text": "/КРОСС/ The Pantone Color System е най-голямата система за комбиниране на цветове в света. Още с началото ѝ през 1963 г. компанията бързо се превръща в най-лесния и бърз начин да бъде разрешен някакъв цветови проблем.Базата данни на Pantone разполага с абсолютно всички нюанси на различните цветове, които имат своя конкретен номер и правят работата по класификацията, съчетанието и избора, много по-лесна, отколкото някога е била. Вече повече от 40 години екипът на компанията подбира и цвета, който се предполага, че ще доминира през следващите 12 месеца.  През 2020 най-актуалният цвят ще бъде......или иначе казано, \"honest\", както е записано в официалното изявление на фирмата, което продължава: \"заложено е в психиката ни като успокояващ цвят.Цвят, който свързваме с чистотата на небето\".Ако трябва да бъдем съвсем конкретни, 2020-а ще бъде подвластна на нюанс №PANTONE 19-4052, който можем да преведем като \"класическо синьо\". Това е нюанс, който предлага спокойствие във време, когато около нас е пълен хаос. С други думи, идеален не само за модните ни решения през новата година, но и за всеки един ъгъл от дома с началото на новото десетилетие. ", "date": "2019.12.08", "title": "Това е цветът на 2020 година!"}
{"url": "http://www.cross.bg/voda-rezhim-kvartal-1619765.html", "text": "/КРОСС/ Въведеният в Перник воден режим да бъде еднакъв за всички. Това настояха пред кмета на Перник Станислав Владимиров и управителя на ВиК Иван Витанов жители на пернишкия квартал \"Църква\", които в продължение на пет дни са без вода. За да се осигури нормалното водоподаване към квартала те поискаха в режима да бъде включено и селището \"Делта хил\".ВиК трябва да направи нужната организация водата да стига до всички, заяви пред разгневените граждани кметът Станислав Владимиров. Той съобщи, че от водното дружество предлагат нов режим - вода да има по 7 часа в денонощието и попита управителя на ВиК дали гарантира, че при този режим всички жители на общината ще имат вода. Владимиров заяви, че иска всяко едно населено място да има вода в определен часови диапазон, който да е удобен за хората и да е съгласуван с останалите институции и очаква в понеделник предложението на водното дружество. Той поиска и бързо решение на проблема в квартал \"Църква\" и незабавно възстановяване на водоподаването.", "date": "2019.12.08", "title": "Пернишкият квартал \"Църква\" пет дни е без вода"}
{"url": "http://www.cross.bg/softyer-meropriyatie-gdbop-1619783.html", "text": "/КРОСС/ Обявеният списък на IP адреси, за които се твърди, че са на държавни институции, а от тях са теглени пиратски софтуер и порно съдържание е хибридно мероприятие, а данните са на руски сайт. Това заяви пред \"Нова телевизия\" комисар Явор Колев, началник отдел \"Компютърни престъпления\" в ГДБОП.В петък вечер обвиненият за хакерска атака срещу Националната агенция за приходите (НАП) Кристиян Бойков публикува в профила си в социалната мрежа \"Фейсбук\" този списък.Допълни, че не се учудва, че инструмент е на това \"мероприятие\" е, \"лице, обвиняемо за кибертероризъм\".Категорично мога да кажа, че няма информация за нелегален софтуер в министерства. От 20 г. държавната администрация е с напълно легализиран софтуер, посочи той.На въпрос какъв интерес има Бойко да участва в подобно меропирятие, Колев само каза, че това е случай, който ще бъде внимателно проверен, още повече че става дума руски сайт, който има претенциите да защитава правата на американски компании от творческите индустрии.", "date": "2019.12.08", "title": "ГДБОП смята за хибридно мероприятие информацията за пиратски софтуер в министерства"}
{"url": "http://www.cross.bg/dzhonsun-brekzit-partiya-1619792.html", "text": "/КРОСС/ Британският премиер Борис Джонсън заяви, че ако неговата Консервативна партия спечели парламентарните избори другата седмица, то обществото може скоро да спре да говори за Брекзит, предаде Ройтерс.Джонсън обещава да прокара през парламента договорената от него сделка за развода с ЕС до 31 януари. Проучванията на общественото мнение отреждат победа на консерваторите на предсрочните избори във Великобритания на 12 декември. Големият брой нерешили как ще гласуват избиратели обаче означава, че изходът от вота не е ясен.ЕС отложи три пъти Брекзит, който първоначално бе предвиден за края на март.Джонсън каза снощи, че ако спечели изборите, парламентарната агония ще приключи и излизането на Великобритания от Европейския съюз няма повече да бъде бавено.Лидерът на проевропейската опозиционна партия Либерални демократи Джо Суинсън каза, че може да работи с лейбъристите в един евентуален парламент без мнозинство, ако те отстранят своя лидер Джереми Корбин, предаде още Ройтерс.Суинсън повтори обещанието си да не открива пътя към властта нито на Джонсън, нито на Корбин, ако някой от двамата се нуждае от коалиционен партньор, за да управлява. \"Либералните демократи ще работят, за да спрат Брекзит\", подчерта тя и даде да се разбере, че нейната партия подкрепя предложения от лейбъристите нов референдум по въпроса.Либералните демократи, които се представят като единствената партия, искаща да спре излизането на Великобритания от Европейския съюз, изостават от консерваторите и лейбъристите в проучванията на общественото мнение. Те обаче може да имат важна роля в новия парламент, ако никоя от двете големи партии не спечели мнозинство и се окаже, че е необходим по-малък партньор за формиране на правителство, отбелязва Ройтерс.", "date": "2019.12.08", "title": " Борис Джонсън: Ако спечеля изборите, спираме да говорим за Брекзит"}
{"url": "http://www.cross.bg/prokyror-manolova-borisov-1619772.html", "text": "/КРОСС/ Мая Манолова определя предложенията на премиера и кабинета като безполезни, противоконституционни и представляващи симулация на съдебна реформа, пише \"Оф нюз\".„От сутринта премиерът Борисов събра ритуално министрите и започна да разказва баснята за промени в НПК и Закона за съдебната власт, с които се въвеждала фигурата на т.нар. „независим\" прокурор. Той щял да разследва главния прокурор и това отговаряло на изискванията на Венецианската комисия. Щял да извършва разследвания на главния прокурор от позицията си на, забележете, началник отдел във Върховната касационна прокуратура\". Това написа Мая Манолова, председател на „Изправи се.БГ\" в страницата си във Фейсбук по повод промените в НПК и Закона за съдебната власт, които кабинетът внася, за създаването на фигурата на „независимия\" прокурор. Според Манолова става дума за „съшита с бели конци заблуда, в която Борисов опитва да вкара и българското общество, и експертите, и международните институции“. Манолова смята, че такава „може да се постигне единствено и само с промени в Конституцията\", каквато премиерът „съзнателно не предприема\".Тя е категорична, че правителството „предлага фигура, непредвидена в Конституцията – на т.нар. „независим\" прокурор, който щял да разследва началника си – главния прокурор. За всеки юрист в държавата е ясно, че според Конституцията няма „независим\" прокурор – пише го в чл. 126 от Основния закон. Затова и Венецианската комисия посочва, че независимо разследване може да се осъществява от независима фигура, извън системата на прокуратурата\". „Според правителството фигурата на „независимия\" прокурор щяла да се избира от членове на ВСС – от прокурорската квота – които след като излязат от ВСС обаче, остават подчинени на главния прокурор\", казва още Манолова и добавя, че вместо тези промени, могат да се предприемат полезни и ефективни реформи. „Днес премиерът не направи нищо от това. Озадачаващо е, че и опозицията, и парламентарните партии не излизат с позиции. Затова наричам маневрата в Министерски съвет от сутринта басня. И призовавам г-н Борисов да не вкарва в умишлена заблуда хората – номерът няма да мине\", смята още Манолова. По думите й „предложените промени са очевидно противоконституционни и след като кабинетът ги приеме „спешно\", все ще се намери орган, от оправомощените, който пък спешно да сезира Конституционния съд\". В края на позицията си Манолова е скептична, че „опитът Венецианската комисия да стане част от ловката маневра на Борисов ще мине\".", "date": "2019.12.08", "title": "Мая Манолова: Борисов разказа басня за „независимия\" прокурор"}
{"url": "http://www.cross.bg/rachev-kitaii-evropa-1619780.html", "text": "/КРОСС/ Европа не е в състояние сама да се спре процесите около климатичните промени. Инвестициите и програмите трябва да са дългосрочни и да обхващат повече от един мандат на политиците. Това каза проф. Георги Рачев, климатолог, в предаването Клуб Investor с водещ Ивайло Лаков.Рачев обясни, че скандалите между ЕС и Китай са за евтините фотоволтаици, които се внасят от азиатската страна.По думите му по този начин Европа се самоубива.Той коментира, че ако Европа си сътрудничи с останалите страни, това няма да се случи.", "date": "2019.12.08", "title": "Георги Рачев: Ако ЕС действа сам в борбата с климатичните промени, ще се самоубие"}
{"url": "http://www.cross.bg/bansko-leva-praznik-1619779.html", "text": "/КРОСС/ В навечерието на студентския празник механите и хотелите в Банско са резервирани на сто процента. Около 10 000  студенти от различни краища на България се очакват да пристигнат за 8 декември в курортното градче. Неслучайно местните наричат Банско \"Студентската столица“ . Повечето от предлаганите куверти са за два дни с осигурена вечеря и празнична програма. Един двудневен пакет струва между 150 и 200 лева на човек. Повечето студенти, които са решили да купонясват в Банско са отделили между 300 и 500 лева. Има и такива обаче, които предпочитат по-непознати и по-евтини дестинации.\"Като видях там какви са цените и едва ли не ме беше срам че съм пожелала пари от нашите и да отида някъде да ги пръсна. Буквално мисля, че за три дни похарчих към 1000 лева\", споделя студентка.Собствениците на заведения в Банско се надяват и тази година студентският празник да премине без сериозни инциденти. Предвидени са и допълнителни мерки , за да бъде осигурено спокойствието както на празнуващите, така и на редовните клиенти.", "date": "2019.12.08", "title": "За студентския празник: Всички хотели и механи в Банско - резервирани!"}
{"url": "http://www.cross.bg/internet-onlaiin-nikoga-1619774.html", "text": "/КРОСС/ Всеки четвърти българин (24,5%) никога не е използвал интернет, показва анкета на НСИ сред хора на 16-74 години. Българите най-често използват глобалната мрежа за комуникация, като 57,5% извършват телефонни или видеоразговори по интернет, а 52,9% участват в социални мрежи.Мъжете слушат музика онлайн повече от жените, съответно 31,9% и 27,6%. Жените са по-активни в търсенето на информация за здравето – 37,8% при 22,7% за мъжете, пише \"Труд\".Онлайн през последните 12 месеца са пазарували 21,7% от анкетираните. Най-активни при онлайн покупките са хората на 25-34 години с дял 40,4%, докато само 2,1% от населението на 65-74 г. прави поръчки по интернет. Жените пазаруват онлайн повече от мъжете – съответно 22,7% и 20,6%.Пазарувалите по интернет купуват най-често: дрехи и спортни стоки – 76,4%; стоки за дома – 35,3%; хотелски резервации и туристически пакети – 20,7%; храни, напитки и стоки за ежедневна употреба – 16,9%.Повечето онлайн потребителите са пазарували от търговци от България (88,1%), но немалко са купували и от други страни от ЕС (41,8%) или от държави извън Общността – 19,1%.Над една трета (35,7%) от интернет потребителите никога не са пазарували онлайн.Всяка втора фирма има онлайн сайт, показват данните на НСИ. 33% от фирмите използват социални медии като Facebook, за да разшири своето присъствие в интернет.", "date": "2019.12.08", "title": "НСИ: 25% от българите никога не са ползвали интернет"}
{"url": "http://www.cross.bg/predi-dosta-kolichestvo-1619781.html", "text": "/КРОСС/ Подуването след ядене е доста неприятно. То не само причинява дискомфорт, но може да затрудни дейностите ви и да ви демобилизира, ако доведе до гадене.Подуването е резултат от натрупването на голямо количество газове или нарушаване в движението на мускулите на храносмилателната система. То може да бъде доста болезнено.Подуването представлява натрупване на прекомерно количество твърди вещества, течности или газ в храносмилателната система. Около 16-30% от хората съобщават, че страдат от редовно подуване на корема, което го прави хроничен и доста често срещан проблем.Диетологът и хранителен експерт Люк Кутинчо е намерил и домашно решение на проблема под формата на специална течност, която препоръчва да се пие в продължение на поне две седмици преди хранене. Тя съдържа: 1 ч.л. псилиум хуск, 1 чаша вода (200-250 мл), 2 ч.л. ябълков оцет.Начин на приготвяне: Смесете всички съставки и разбъркайте добре, за да може хускът да не стои на бучки във водата. Пийте 2-30 минути преди всяко основно хранене. Прочетете внимателно състава на оцета, трябва да бъде с натурални съставки, за да съдържа важния за стомаха пробиотик.Напитката помага на стомаха да продуцира повече киселина, която да разгражда протеините и бактериите, които поемаме с храната. Може също така да добавите малко канела към една от напитките си за деня. Тя контролира кръвната захар и засилва метаболизма.Внимание: Всеки организъм е индивидуален. Тази напитка може да не ви хареса. Ако страдате от язва, гастрит или друго остро стомашно заболяване се консултирайте с лекар преди да си я забъркате. За да има резултат, тя трябва да се приема поне 2 пъти на ден в продължение на 2-3 седмици.", "date": "2019.12.08", "title": "За да нямате подут корем, пийте това преди ядене"}
{"url": "http://www.cross.bg/vsyaka-yindzor-elizabet-1619776.html", "text": "/КРОСС/ Както е добре известно, британското кралско семейство взима отбелязването на всеки официален празник изключително сериозно. Но широката общественост не се замисля, че тези поводи създават най-много работа за тези, които не са пред обектива на камерите. Знаейки, че буквално целият свят ще следи всяка тяхна стъпка, многобройният екип, който се грижи за високопоставените особи, изпипва всяка подробност до съвършенство. От зашеметяващиге тоалети на Меган и Кейт до всяка реч на Елизабет II, всичко е резултат от труд и дисциплина, които остават скрити зад кулисите.С наближаването на Коледа започва и подготовката да посрещането на Рождество Христово и съответно настъпва и време за декорация на всички замъци, които са собственост на Короната. Ако все още нямате вдъхновение, предлагаме ви уникален поглед към украсата на вековната сграда, чието име (буквално) е синоним с това на кралското семейство – замъкът Уиндзор.В различните зали на сградата са поставени коледни дървета, взети от парка Уиндзор и са декорирани в червено, златно, различни орнаменти, панделки, блещукащи светлинки и всяко едно има на върха си малък ангел. В залите за официална вечеря са подредени със стари златни и сребърни прибори и други традиционни декорации, завещани на замъка от векове история.Когато персоналът е готов с цялостната украса, последните детайли ще бъдат запазени са самата Елизабет II и останалите членове на кралската фамилия.", "date": "2019.12.08", "title": "Коледна декорация в замъка Уиндзор"}
{"url": "http://www.cross.bg/vinetka-chrez-avtomobili-1619788.html", "text": "/КРОСС/ С наближаване на Коледните и Новогодишни празници, когато много шофьори тръгват на път, Агенция \"Пътна инфраструктура\" напомня на водачите на автомобили, че могат проверят валидността на електронната винетка на сайта www.bgtoll.bg.От бутона \"Проверка на винетка\", чрез въвеждане на регистрационния номер на автомобила и държавата, в която е регистриран той, всеки може да получи информация за крайния срок на електронната винетка, независимо откъде е купена - от търговски обекти на Агенция \"Пътна инфраструктура\" или в търговската мрежа на партньорите на АПИ.Статусът може да е \"активен\", \"с изтекъл срок\" или \"неизползван\" в случаите, когато винетката е купена с отложен старт до 30 дни начална дата на валидност, съобщава пресцентърът на АПИ.Собствениците на автомобили, които имат е-винетки, издадени чрез Агенцията за социално подпомагане, могат да проверят валидността им на сайта на АПИ - https://social.api.bg. Бутонът е с надпис \"Проверка на е-винетка, издадена чрез Агенция за социално подпомагане\". Информацията за срока на годишната безплатна винетка се появява след въвеждане на регистрационния номер на автомобила.През януари и февруари 2020 г. изтича срокът на над един милион годишни е-винетки за леки автомобили. Цените на е-винетките за всички категории пътни превозни средства остават непроменени и през 2020 г.Собствениците или водачите на леки коли може да купят уикенд винетка за 10 лв., седмична - за 15 лв., месечна - за 30 лв., тримесечна - за 54 лв. или годишна - за 97 лв.Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките за тях остават без промяна. Дневната винетка за всички превозни средства над 3,5 тона струва 23 лв.За превозните средства с обща технически допустима максимална маса между 3,5 и 12 т, екокатегория Евро 0, I или II, седмичната е-винетка остава 53 лв., а месечната - 105 лв. За екокатегория Евро III, IV, V или EEV - седмичната е-винетка е 40 лв., а месечната - 80 лв.Седмичната винетка за тежкотоварните камиони с маса над 12 т и с екокатегория Евро 0, I или II струва 87 лв,. а месечната - 174 лв. За емисионен клас Евро III, IV, V или EEV седмичната винетка е 67 лв., а месечната - 134 лв.Е-винетки могат да бъдат купени по няколко начина, предлагани от АПИ - чрез сайта bgtoll.bg, чрез мобилното му приложение, както и на пунктове за продажба - на гише срещу плащане в брой или чрез терминал за самотаксуване - с карта. Гишета има на 13 контролно-пропускателни гранични пункта, както и в 27 Областни пътни управления в цялата страната. Терминалите за самотаксуване са близо 500 на брой.До момента през всички канали за продажба водачите на леки и тежкотоварни автомобили са купили 7,8 млн. е-винетки на стойност близо 380 млн. лв.", "date": "2019.12.08", "title": "Тръгвате на път? АПИ напомня да проверите валидността на винетката си"}
{"url": "http://www.cross.bg/shtastie-lili-predi-1619785.html", "text": "/КРОСС/ Довечера в НДК е първият от трите столични концерта на Лили Иванова, с които завършва националното ѝ турне. В интервю за \"Хоризонт\" преди дни певицата сподели, че билетите за днес са били продадени още в средата на ноември. Ето нейните пожелания към почитателите ѝ:\"Нещата се случват в екип, в екипна работа, ако няма вълнение няма смисъл да излизам на сцената. Ще трябва да бъде перфектно, изрядно, дали са доволни музикантите от моето изпълнение, това също е много важно. На всички мои почитатели искам преди всичко да им пожелая здраве, това е много важно, щастие и много успехи, пълна с много, много щастие и много емоции 2020-а година\".", "date": "2019.12.08", "title": "Лили Иванова излиза на сцената на НДК довечера"}
{"url": "http://www.cross.bg/koreya-severna-sateliti-1619790.html", "text": "/КРОСС/ Северна Корея е извършила \"много важно изпитание\" на полигона за изстрелване на сателити Сохе, предадоха световните агенции.Резултатът от това изпитание е от голямо значение, тъй като ще промени \"стратегическата позиция\" на Северна Корея. Това заяви говорител на научната академия за национална отбрана в комюнике, разпространено от държавната агенция КЦТА.\"Резултатът ще изиграе значителна роля в поредната промяна на стратегическата позиция на Корейската народнодемократична република в близко бъдеще\", се казва в комюникето.Той е докладван на Централния комитет на Корейската трудова партия, се допълва в текста.Не се съобщават подробности за какво изпитание става дума. Медии обаче съобщиха, че според сателитни снимки Северна Корея може да се готви да поднови изпробването на двигатели за изстрелване на сателити.Изпитанието бе направено в момент, когато Пхенян увеличава натиска върху Вашингтон да направи отстъпки в изпадналите в застой ядрени преговори. Постоянният представител на Пхенян в ООН Ким Сон каза вчера, че денуклеаризацията вече не е част от дневния ред на преговорите между САЩ и Северна Корея.Продължителният и съдържателен диалог, който иска Вашингтон, е \"начин за печелене на време\", отговарящ на техни вътрешнополитически цели, заяви Ким Сон.\"Ние не се нуждаем от продължителни преговори със САЩ и денуклеаризацията вече отпадна от масата за преговори\", подчерта той.По време на срещата си на 30 юни президентът на САЩ Доналд Тръмп и севернокорейският лидер Ким Чен-ун се споразумяха да подновят преговорите за денуклеаризация на работно равнище. На 5 октомври представители на двете страни се срещнаха в Стокхолм, за да обсъдят перспективите за нормализиране на двустранните отношения, но срещата беше окачествена като провал от представители на КНДР, припомня ТАСС.ООН не разрешава на Северна Корея да изстрелва сателити, тъй като това се смята за изпробване на технология за ракети с голям обсег.След многократни опити Северна Корея успешно изпрати сателит в орбита за пръв път през 2012 г., след което го направи отново през 2016 г.", "date": "2019.12.08", "title": "Северна Корея извърши \"много важно изпитание\" на полигон за изстрелване на сателити"}
{"url": "http://www.cross.bg/agkk-pravo-stranata-1619794.html", "text": "/КРОСС/ Услугите на Агенцията по геодезия, картография и кадастър са достъпни в почти всяко населено място.  Издаването на имотни скици, например, справки за поземлени имоти и схеми на самостоятелни обекти може да стане на поне 1180 гишета в цялата страна.  Такъв документ можете да получите във всяка от 28-те служби по геодезия, картография и кадастър, разположени в областните градове на страната.Нотариусите също имат право да изваждат скици от Кадастрално-административната информационна система на АГКК. До момента 665 нотариуса в страната са регистрирани в поддържания от агенцията регистър на оправомощените лица с право да издават документи. Изваждането на самата скица се прави по електронен път чрез КАИС, която е интегрирана в сайта на АГКК.Всеки ден в страната нотариуси заявяват и получават по електронен път между 15 и 20 имотни скици.В поне 116 общини в България също могат да бъдат издадени скици, като тази услуга се осигурява на гражданите от 287 техни служители. Тези служители имат право да издадат документа на хартия и да го подпечатат с мокър печат на АГКК.В общинските служби по земеделие също могат да се получат такива документи от специално упълномощени за целта служители.Промените в ЗКИР и наредбите към него дадоха възможност и на всички геодезисти, които желаят, да издават имотна скица. Те също имат право на достъп до Кадастрално-административната информационна система на АГКК. Към момента 61 лица, придобили правоспособност по реда на ЗКИР имат право да извършват административно обслужване с кадастрална информация.Геодезистите могат да разпечатват имотната скица на хартия и да я подпечатват с печата на агенцията.Освен в регионалните представителства на АГКК, във всеки областен град, за улеснение на хората са осигурени изнесени работни места и в редица по-малки градове на страната. ", "date": "2019.12.08", "title": "Имотни скици могат да се извадят в почти всяко населено място в страната"}
{"url": "http://www.cross.bg/merki-podzoni-infektiranite-1619789.html", "text": "/КРОСС/ Обявени са първично възникнали случаи на болестта Африканска чума по свинете при диви свине в землищата на антоновското село Крушолак и село Миладиновци в община Търговище. Това съобщиха от областната администрация в Търговище след заседание на Областната епизотична комисия. Целта на срещата е била предприемане на спешни мерки за предотвратяване и ограничаване на разпространението на болестта.Със заповеди на директора на \"Регионална дирекция по горите\" в Шумен са определени инфектираните зони. В тях се забранява достъпът на лица, нямащи отношение към претърсването и прилагането на мерки за ликвидиране на болестта при спазване на изискванията за биосигурност.ТП \"ДЛС Черни Лом\" - Попово и ТП \"ДГС - Омуртаг\" след обявяване на огнищата са предприели незабавно мерки за биосигурност, опазване и защита на горските територии и дивеча, както и опазване здравето на населението. Поставили са обозначителни табели по границите на инфектираните подзони \"А\". Осигурили са дежурства на лесничеи за недопускане на външни лица в подзони \"А\".По график членовете на ЛРД и ТП \"ДЛС Черни Лом\" претърсват трите подзони на двете обявени огнища на АЧС. В подзони \"Б\" и \"В\" на определените инфектирани зони могат да се извършват горскостопански и селскостопански дейности, събиране на гъби, билки, трюфели, туризъм и други дейности само след осигуряване и прилагане на съответните минимални мерки за биосигурност.За предотвратяване и ограничаване на разпространението на заболяването Африканска чума по свинете и безопасността на населението се приканват да се придържат към установените правила и да не навлизат в инфектираните зони.", "date": "2019.12.08", "title": "Откриха случаи на Африканска чума при диви свине в Търговищко"}
{"url": "http://www.cross.bg/obrazovanie-visshe-vissheto-1619804.html", "text": "/КРОСС/ „Системата за качество на Софийския университет не е формална и работи наистина добре. СУ е от малкото, които не си позволиха да създават самоцелно нови направления и специалности, с цел да привличат повече студенти“. Това каза пред БНР проф. Анастас Герджиков, ректор на Софийския университет.Според него рестрикцията за преподаватели, които могат да участват в участването на акредитирането на един единствен университет, ще нормализира системата:„Много от университетите ще бъдат засегнати от тази мярка. Това предложение се внася за пореден път в парламента с подкрепата на Съвета на ректорите. Много от ректорите осъзнават, че това ще им създаде сериозен проблем и ще имат нужда от това да създават допълнителен нов капацитет“.В предаването „Неделя 150“ проф. Герджиков подчерта, че доста хаотично са създавани висшите училища в страната и то на полупазарен принцип, без никакъв контрол:„Затова тази национална карта за висшето образование, която да съпровожда промените в Закона за висшето образование, е нещо добро. Но министър Красимир Вълчев отива опасно далеч, защото предлага тази карта да е ограничаваща, да каже – това е положението в момента и ако искаме да го променяме, това трябва да стане в Народното събрание. Това е опасно, защото е тежестта, с която се приемат законите. Не ми се струва разумно системата да не може да се развива“.Проф. Анастас Герджиков заяви, че в много специалности завършилите студенти започват със заплата, равна на професорската, което демотивира преподавателите:„Това е проблем с финансирането на висшето образование. Ние никога не сме искали повече средства за възнаграждения... Време е да започнем да увеличаваме бюджета за висшето образование със скоростта, с която го повишаваме при средното образование“.Ръст на чуждестранните студенти, които се обучават в България„Българското висше образование прави малка крачка към по-качествено представяне. Българското висше образование е по-близо до нуждите на пазара на труда… Увеличава се делът на чуждестранните студенти, които се обучават в България… Има множество професионални направления, при които студентите, завършили едно и също професионално направление, в много случаи една и съща специалност, намират различна реализация на пазара на труда в зависимост от конкретното завършено висше училище“, обяви Георги Стойчев, изпълнителен директор на институт „Отворено общество“, неправителствената организация изготвя рейтинговата система на висшите училища.„Делът на завършилите, които се реализират на позиции, изискващи висше образование, се увеличава. И през последното десетилетие за първи път надвишава 50% от завършилите. Остава проблемът, че един от всеки двама завършили не работи на позиция, която изисква висше образование или не работи на такава позиция в рамките на първите 5 години след завършването си. Този проблем е по-силно силно изразен при завършилите бакалаври“.Стойчев подчерта, че университетите в България имат рационално поведение, което в голяма степен зависи от стимулите.", "date": "2019.12.08", "title": "Българското висше образование прави малка крачка към по-качествено представяне"}
{"url": "http://www.cross.bg/intzidenta-prokyple-blatze-1619759.html", "text": "/КРОСС/ Македонски автобус се преобърна в Сърбия и 26 пътници бяха ранени след инцидента на магистралата Прокупле – Блаце.Това съобщи македонският телевизионен канал .Автобусът, пътуващ за еднодневна екскурзия до Копаоник тази сутрин, около 10 часа местно време (11 часа българско време) е излязъл от пътното платно, което се реконструира от един месец.На мястото на инцидента са пристигнали незабавно екипи на спешната помощ и полицията, 18 от ранените са откарани в болницата в Блаце, а осем в Прокупле.От болницата в Прокупле съобщават, че въпреки че пътниците са леко ранени, те ще бъдат задържани за допълнителни прегледи.Болницата в Блаце неофициално съобщиха, че повечето от пътниците са от Радовиш.Не е известно от къде е тръгнал автобусът, чиято крайна дестинация е трябвало да бъде Копаоник, коя е фирмата-превозвач и какви са конкретните причини за инцидента.", "date": "2019.12.08", "title": "26 пътници бяха ранени при катастрофа с македонски автобус в Сърбия"}
{"url": "http://www.cross.bg/ymeren-vyatur-severozapaden-1619762.html", "text": "/КРОСС/ През деня ще духа слаб до умерен северозападен вятър.Такава е прогнозата за времето на Националния институт по метеорология и хидрология (НИМХ).Минималните температури ще са между минус 1° и 4°, а максималните – между 7° и 12°. Атмосферното налягане е близко до средното и слабо ще се повиши.По Черноморието облачността ще е променлива. Ще духа слаб до умерен северозападен вятър. Максималните температури ще са 11°-12°. Температурата на морската вода е 12°-13°. Вълнението на морето ще бъде 1 – 2 бала.В планините облачността ще е променлива. Ще духа умерен, по високите части силен северозападен вятър. Максималната температура на височина 1200 метра ще е около 5°, на 2000 метра – около 0°.В понеделник вятърът отново ще се ориентира от югозапад и в източните райони ще бъде до умерен.", "date": "2019.12.08", "title": "Температурите леко се покачват, слаб вятър гали в неделя"}
{"url": "http://www.cross.bg/praznik-yniversitet-dekemvri-1619760.html", "text": "/КРОСС/ 8 декември е, честит празник, студенти!Студентският празник датира още от 1903 г., когато се е чествал 15-годишният юбилей на Софийския университет. През 1897 г. министърът на просвещението проф. Иван Шишманов поставя въпроса първото висше училище в България да има \"по-особен, свой празник\".През 1902 г. Академичният съвет на Софийския университет решава това да е денят на просветителя Свети Климент Охридски - 25 ноември. По нов стил това е 8 декември. Министерството се съгласява и студентите го отбелязват за първи път през 1903 г.Празнуването е отменено след 1944 г. и е заменено със 17 ноември, когато е Международният ден на студентската солидарност. През 1962 г. празникът на Софийски университет на 8 декември отново е възстановен.На заседание на Съвета на ректорите на 28 октомври 1994 г. е взето решение 8 декември да бъде неучебен ден и празник на всички български студенти. Така празникът започва да се чества в цялата страна. Преди това Софийският университет решава да отдели патронния си празник от общия празник на 8 декември и определя 25 ноември за свой официален празник.Софийският университет, станал причина за честването на сегашния студентски празник, е основан на 1 октомври 1888 г. Създаден е по инициатива на Иван Шишманов и Емануил Иванов като Висш педагогически курс при класическата гимназия с историко-филологическо отделение. Със закон от 1 януари 1889 г. курсът се превръща във висше училище с допълнителни отделения (факултети).През 1204 г. кардинал Лъв посещава българската столица Търново и коронова от името на папа Инокентий III Калоян за крал, а архиепископ Василий получава титлата примас.През 1874 г. излиза първият брой на в. Знаме с редактор Христо Ботев.През 1888 г., Петото Обикновено народно събрание на България приема закон за учредяване на висше училище в София.През 1903 г. в България за първи път денят е честван като празник на Софийски университет и като студентски празник.", "date": "2019.12.08", "title": "Честит празник, студенти!"}
{"url": "http://www.cross.bg/poleditzata-izprati-blizo-choveka-v-pirogov-1619764.html", "text": "/КРОСС/ Близо 100 души с травми са приети в спешния кабинет на „Пирогов”.20 от тях са приети за лечение в болницата. Това съобщи бТВ.Една трета от пострадалите са потърсили медицинска помощ още в сутрешните часове.Тогава, заради ниските температури минала нощ, ледът беше направил придвижването по улиците задача с повишена трудност.Днес сутринта отново се очакват мъгли, възможни са заледявания по улици и пътища.Температурите слабо ще се повишат към обяд, но не подценявайте зимните условия.", "date": "2019.12.08", "title": "Поледицата изпрати близо 100 човека в „Пирогов“"}
{"url": "http://www.cross.bg/dzhoshya-ryis-predimstvo-1619766.html", "text": "/КРОСС/ Антъни Джошуа отново е световен шампион по бокс в тежка категория.Британецът спечели реванша срещу Анди Руис и си върна титлите, които загуби през юни. Мачът в Саудитска Арабия, очакван като Битката в пустинята и бой №1 на годината, не бе супер зрелище, но оправда очакванията като боксово надиграване и интрига.Победата дойде след единодушно съдийско решение в полза на Джошуа, който напълно я заслужи с по-убедително представяне.Той избра доста по-различна тактика от предишния мач. Ей Джей използва своето ръстово предимство, като рядко доближаваше съперника и се движеше много и непрестанно по ринга.Британеецът се боксира умно, нанасяше отлични удари и почти не получи такива, което му донесе победата. Мачът в Саудитска Арабия определено отстъпваше на този през юни, но пък това не бе и толкова изненадващо. От гледна точка на Антъни Джошуа целта оправда средствата, а почестите отново са в него.Първият рунд определено премина под диктовката на Джошуа, който пласира няколко отлични удара. Британецът дори отвори аркада на своя противник с чудесен ляв прав.Аркадата обаче бе точно в края на веждата на Руис и кръвта не пречеше на зрението му, а екипът му се справи отлично със закърпването след рунда.Във втория обаче Руис отвърна по отличен начин, като също пусна кръв на съперника. Два светкавични удара с лявата ръка отвориха лека аркада и на Джошуа.В този рунд определено американецът с мексикански корени имаше предимство.Последваха няколко по-спокойни рунда, в които нямаше такива размени на удари.В тях обаче Джошуа имаше значително предимство и пласираше добри крошета в главата на Руис.Единственото, на което разчиташе защитаващият титлата си боксьор, бе да вкара Джошуа край въжетата, където да нанесе бърза серия от удари. Точните попадения обаче бяха малко и от двете страни.Ситуацията се раздвижи в осмия рунд, когато Анди Руис взе предимство и нанесе няколко доста сериозни удара по Джошуа.Британецът не му остана длъжен в деветия, когато отвърна подобаващо. Този рунд бе един от най-зрелищните в целия мач.Заключителните рундове бяха изиграни доста умно от Джошуа, който не рискуваше, а отлично се отбраняваше, знаейки, че има предимство. Танцуваше по ринга с огромна лекота и показа енергия и работа с крака, нетипични за тежката категория.Така протекоха последните три рунда, въпреки че Руис в 12-ия опита да атакува, но килограмите и умората си казаха думата. Живец в него вече нямаше.Джошуа и Руис показаха уважение един към друг в края на мача, а реферите логично отсъдиха победа на британеца, който си върна своите пояси.  ", "date": "2019.12.08", "title": "Джошуа си върна своето след съдийско решение в пустинята"}
{"url": "http://www.cross.bg/pytin-prezidentite-lykashenko-1619767.html", "text": "/КРОСС/ Разговорите между президентите на Русия и Беларус Владимир Путин и Александър Лукашенко приключиха след 5,5 часа, съобщи РИА Новости.Ръководителите започнаха срещата в 15.25 часа. След встъпителните думи преговорите продължиха в режим, затворен за пресата. Путин също покани преговарящите на гала вечеря по случай 20-годишнината от създаването на Съюзната държава.Както се очаква, страните са обсъдили пътните карти за съюзна интеграция, както и междудържавните инвестиционни проекти и газ.Русия и Беларус имат разбиране как да продължат напред по спорни въпроси, заяви Максим Орешкин, ръководител на Министерството на икономическото развитие, след разговорите между президентите Владимир Путин и Александър Лукашенко.Според него страните имат малък брой спорни въпроси. \"Днес беше натоварен ден. Работихме плодотворно. В редица области, в селското стопанство, в комуникациите, в митниците, в регулирането на пазара на петрола, всъщност постигнахме сериозен напредък, дори по въпроса за петрола и газа позициите на страните бяха много сериозно обединени\", отбеляза министърът.Орешкин заяви, че от понеделник Москва и Минск ще започнат на експертно ниво подробно проучване на инструкциите, получени по време на тези преговори за формулиране на пътни карти.\"Тогава ще докладваме на премиерите, ще докладваме на президентите\", каза той.Ръководителят на Министерството на икономическото развитие каза също, че Путин и Лукашенко са насрочили нова среща на 20 декември в Санкт Петербург. В същото време президентите и премиерите могат да свикат или да проведат допълнителни среща, добави Орешкин.След разговорите, по време на които за известно време спря токът, Путин заведе Лукашенко до верандата на резиденцията, където се прегърнаха и беларуският лидер си тръгна. ", "date": "2019.12.08", "title": "Приключиха преговорите между Путин и Лукашенко"}
{"url": "http://www.cross.bg/zashtoto-nagrada-layreati-1619768.html", "text": "/КРОСС/ Нобеловите лауреати за 2019 година отправиха призив за засилване на мерките за борба с климатичните промени, предаде Ройтерс. Нобелистите говориха на пресконференция в Стокхолм, където на 10 декември ще получат наградите си. Носителят на Нобел за химия Стенли Уитингъм, отличен за разработването на литиево-йонните батерии, които направиха възможна революцията на мобилните технологии и намаляване употребата на изкопаеми горива, заяви:\"Смятам, че назря времето да решим проблема с климата, но трябва да сме прагматични, защото няма да е лесно. Не можем просто да спрем всичко, което отделя въглероден диоксид. Но мисля, че литиево-йонните батерии ще помогнат за решението като например електрификация на транспорта.\"Швейцарският учен Дидие Кело, който спечели Нобеловата награда за физика, за разкриване тайните на еволюцията на вселената, подчерта:\"Аз ще коментирам астрофизичната страна, защото на няколко пъти чух хора да казват, че няма значение, защото в даден момент ще се наложи да напуснем Земята. Това е изключително безотговорно изказване. Звездите са толкова далеч, че изобщо не се надявайте да успеете да избягате от Земята. По-добре да се съсредоточим върху решаването на проблема, а не да мечтаем как ще унищожим и изоставим планетата си.\"Американката Естер Дуфло, която е един от тримата лауреати на Нобела за икономика, каза:\"Често хората се надяват, че нещата ще се оправят от самосебе си, защото възобновяемата енергия ще стане по-евтина и ще захранваме консумацията си с нея. Щеше да е чудесно, но не трябва да разчитаме, че ще се случи. Спирането на промените в климата изисква промяна в поведението ни и в консумацията ни, особено в богатите страни.\"Същевременно Косово ще бойкотира церемонията във вторник по връчването на Нобеловата награда за литература за 2019 година, обяви външният министър Беджет Пацоли, цитиран от Франс прес.Бойкотът ще се изрази в отсъствие на косовския посланик в Швеция от церемонията в Стокхолм. А причината, както посочи Пацоли, е, че лауреатът - австрийският писател Петер Хандке, е бил приятел на бившия югославски президент Слободан Милошевич.Турция се намеси на държавно ниво с критика към нобеловия комитет. Съветникът на президента Реджеп Ердоган - Ибрахим Калън, обясни, че за Анкара е цинично човек, който отрича геноцида срещу босненските мюсюлмани в Сребреница, да получава такова признание.", "date": "2019.12.08", "title": "Нобелови лауреати с общ призив за климата"}
{"url": "http://www.cross.bg/popov-kpkonpi-prokyror-1619771.html", "text": "/КРОСС/ Към настоящия момент нямаме решение относно изборът на Сотир Цацров за шеф на КПКОНПИ. Това съобщи Филип Попов - секретар на ПГ на \"БСП за България\" в предаването \"Офанзива с Любо Огнянов\" на Канал 3.\"За мен той като юрист и главен прокурор е много добър и е силна кандидатура. Самият модел обаче опорочава цялата прокуратура. Аз лично бих подкрепил Цацаров за шеф на КПКОНПИ. Трябва да има промени в конституцията, за да има промяна за прокурорите\", каза Попов във връзка с предложението на премиера за разкриване на ново звено - независим прокурор, който да разследва и да не докладва на главния прокурор. \"Ние инициирахме разговора за субсидията, направихме своите разчети и бяхме за намаляването ѝ, но не и пълна отмяна, съобщи Попов.\"Искаме преизчисляване на всички пенсии, през 2007 г успяхме да го направим, от тогава не са преизчислявани. Държим минималната пенсия да бъде 300 евро, животът поскъпва, пенсиите - не. Макрон например предлага 1000 евро минимална пенсия в момента\", допълни той.", "date": "2019.12.08", "title": "Филип Попов: Подкрепям кандидатурата на Цацаров за шеф на КПКОНПИ"}
{"url": "http://www.cross.bg/sofiya-izbyhna-obshtezhitie-1619770.html", "text": "/КРОСС/ Пожар избухна в общежитие в Студентски град в София. За щастие пострадали няма.Сигналът е подаден малко преди 17.00 часа.Пламъците са тръгнали от първия етаж на сградата и са предизвикани от късо съединение. Пожарни коли и линейки веднага се отзовали на адреса.", "date": "2019.12.08", "title": "Пожар избухна в общежитие в Студентски град в София"}
{"url": "http://www.cross.bg/protest-makron-zaradi-1619773.html", "text": "/КРОСС/ Транспортен хаос за трети пореден ден във Франция. Продължава безсрочният национален протест срещу пенсионната реформа на президента Еманюел Макрон.Френските държавни железници предупредиха, че движението на влаковете ще остане парализирано поне до понеделник вечерта. А малкото автобуси, които пътуват в Париж, не смогват да извозят пътниците.Обстановката е неприятна както за французите, които не могат да отидат на работа, така и за милионите туристи в страната. В същото време търговци, ресторантьори и хотелиери се тревожат, че ако масовият протест продължи още десетина дни, има сериозна опасност от провал на коледния сезон. А за кабинета на Макрон декември се очертава сложен заради социалните бунтове. Вече се подготвя втори протест. Десетки камиони, мобилизирани от организацията на малките и средни предприятия, ще \"предприемат действия\", за да окажат натиск върху правителството. Но този път гневът не е предизивкан от пенсионната реформа, а е заради високата цена на горивата – което беше повод и за началото на акциите на \"жълтите жилетки\" още през миналия ноември.", "date": "2019.12.08", "title": "Транспортен хаос за трети пореден ден във Франция"}
{"url": "http://www.cross.bg/temi-i-gosti-v-sytreshnite-blokove-na-televiziite-na-dekemvri-1619755.html", "text": "/КРОСС/  До Китай и назад - разказ на журналиста Емил Розов;Да плуваш в ледени води - целите на Петър Стойчев; Новите линии на метрото - разговор със Стоян Братоев; Бави ли България &quot;Турски поток&quot;? - отговорът на Валентин Николов от ГЕРБ; Воля за политика - Веселин Марешки; Правилата на семейството - Мадлен и Нидал Алгафари на гости на БНТ; Музикалната легенда Стефка Берова в неделното утро; \"Живите архиви\";: БНТ на 60!; ", "date": "2019.12.08", "title": "Теми и гости в сутрешните блокове на телевизиите  на 8 декември"}
{"url": "http://www.cross.bg/patapiii-stanal-molitvi-1619745.html", "text": "/КРОСС/ Преподобни Патапий се родил в гр. Тива (при п. Нил, Египет) от родители християни и там бил бъзпитан в благочестие. Като станал пълнолетен, той оставил светската суета, станал монах и при непрестанни трудове и молитви се подвизавал в в пустинята.Скоро името му се прославило.Мнозина започнали да го посещават, да искат неговите съвети.И тогава Патапий, виждайки, че не може да живее в самота и безмълвие, както той желаел това, се преселил в Цариград.Там живял в една килия близо да Влахерна, молейки се денем и нощем. Но славата му не могла да се укрие от хората. Бог удостоил своя угодник с чудотворна сила и всички болни, които с вяра търсели неговата помощ, получавали изцерение чрез неговите молитви.", "date": "2019.12.08", "title": "Св. преподобни Патапий Египетски, чудотворец"}
{"url": "http://www.cross.bg/ako-mozhete-pomagaiite-na-drygite-1619744.html", "text": "/КРОСС/ \"Ако можете, помагайте на другите; ако не можете, поне внимавайте да не им навредите.\"", "date": "2019.12.08", "title": "Ако можете, помагайте на другите"}
{"url": "http://www.cross.bg/chasa-provede-kontzert-1619756.html", "text": "/КРОСС/ От 13.30 часа в централата на ПП АБВ на улица „Врабча“ 23, ще се проведе пресконференция на партията.От 17.30 часа в зала „Концертна“ на Централния военен клуб, Висшият мюсюлмански съвет (ВМС) организира церемония за връчване на годишните награди „Ходжазаде Мехмед Мухйиддин ефенди“.От 11.00 часа в храм \"Св. Атанасий\" ще се проведе беседа на тема: \"Човешкото единомислие днес – Вавилон или Петдесятница?\".От 18.00 часа в Градска художествена галерия „Борис Георгиев“ ще бъде изнесен концерт по повод 150 години от рождението на композитора Гомидас.От 19.00 часа от площад „Цар Асен I” ще може да се наблюдава безплатно аудиовизуалният спектакъл „Царевград Търнов – звук и светлина“ по повод Студентския празник.От 17.00 часа на външната сцена до Народно читалище „Просвета 1888” ще се проведе празничен концерт на ТК „Поморие“.От 17.30 часа на външната сцена до Народно читалище „Просвета 1888” ще се проведе коледен концерт на Общинския духов оркестър.От 11.00 часа в салона на ДКТ-Сливен ще бъде представен спектакълът: “Коледа с приятели“.От 10.00 часа в зала „Арена Шумен“ ще се проведе първото издание на турнира по свободна борба „G.P. Group Cup”. ", "date": "2019.12.08", "title": "Предстоящи събития в страната на 8 декември"}
{"url": "http://www.cross.bg/voiina-svetovna-zagivat-1619746.html", "text": "/КРОСС/- Кардинал Лъв посещава българската столица Търново и коронова от името на папа Инокентий III Калоян за крал, а архиепископ Василий получава титлата примас. - Папа Сикст IV обявява деня за празник на непорочното зачатие. - Зигмунд I е избран от Сейма за крал на Полша. - Папа Пий IX обявява догмата за непорочното зачатие на Дева Мария. - При пожар в църква в Сантяго (Чили) загиват около 2500 души. - Излиза първият брой на в. Знаме с редактор Христо Ботев. - При голям пожар в Рингтеатер (Виена) загиват около 400 души.- Петото Обикновено народно събрание на България приема закон за учредяване на висше училище в София.- Край бреговете на Испания потъва германския кораб Салер, загиват 281 души. - В България за първи път денят е честван като празник на Софийски университет и като студентски празник. - Първата световна война: Започва войната между Великобритания и Германия за Фолкландските острови. - Лаврентий Берия става комисар по вътрешните работи в правителството на СССР и дава нов тласък на репресиите.- Втората световна война: След японската атака срещу Пърл Харбър, Конгресът на САЩ приема декларация за война с Япония.- Втората световна война: Република Китай и Холандия официално обявяват война на Япония след японската атака срещу Пърл Харбър. - Втората световна война: Италианските войски обединени в Първа моторизирана бойна група състояща се от две дивизии - Леняно и Месина в съответствие на подписаното Примирие на Италия с антихитлеристката коалиция на 8 септември 1943 г. и обявената от Кралство Италия война на нацистка Германия на 13 октомври 1943 г. започва настъпление в започналата Битка за Монте Лунго северно от Неапол (8 - 16 декември 1943) атакувайки германските войски на този планински връх. - открито е Панагюрското златно съкровище,на същия ден в ДВ, бр. 285 е обнародван Указ 949 на Президиум на Народното събрание от 3 декември променящ наименованията на 27 населени места и 10 общини. - Приключва Втория Ватикански събор. - Чрез референдум Гърция отхвърля с 69,2% от гласовете кралската институция и установява парламентарна република. - Eagles пускат на музикалния пазар своя албум Хотел Калифорния.- Марк Дейвид Чапман убива Джон Ленън в Ню Йорк. - Президентите на СССР и САЩ Михаил Горбачов и Роналд Рейгън подписват във Вашингтон Договор за унищожаване на ядрените ракети с малък и среден обсег на действие. - Държавните глави на Русия, Украйна и Беларус подписват споразумение за разпускане на Съветския съюз и създаване на Общност на независимите държави.- Мирча Снегур е избран за първи президент на Молдова. - Даймбег Даръл - китаристът на американската груув метъл група Пантера, е застрелян на сцената на клуб Alrosa Villa в Калъмбъс, Охайо, минута след като е започнал шоуто с новата си група - Damageplan. ", "date": "2019.12.08", "title": "8 декември в историята"}
{"url": "http://www.cross.bg/vodeshti-chasa-telegraf-1619758.html", "text": "/КРОСС/  - Пробив на лекари в САЩ: Замразяват спешен пациент - печелят време до операция; - Борисов предлага партиите да агитират безплатно по БНР и БНТ преди избори;- След леден дъжд 50 катастрофи и над 100 с травми в „Пирогов\"; - Астрофизикът Проф. Лъчезар Филипов: 57 раси извънземни ни навестяват; - Независим прокурор ще разследва обвинител номер 1; - Стефан Абаджиев-Теко: Ванга ми позна всичко, предупреди ме за трагедията с Гунди; - Актьорът Георги Златарев: Ставам черния монах на Чехов; - Малките нарушения, които дразнят много; ", "date": "2019.12.08", "title": "Преглед на печата за 8 декември"}
{"url": "http://www.cross.bg/chlen-direktor-bivsh-1619757.html", "text": "/КРОСС/ , генерален директор на \"Лукойл-България\", член на НС на \"Лукойл Нефтохим Бургас\", председател на Българска петролна и газова асоциация, член на КС на КРИБ;, художник;, началник на клиника \"Неврохирургия\" и на катедра \"Нервни болести и неврохирургия\" на ВМА, член на лигата \"Лекарите, на които вярваме\";, началник клиника \"Анестезия и интензивно лечение\" в \"Майчин дом\", зам.-декан на Медицинския факултет на МУ - София;, завеждащ Клиника по лапароскопска хирургия в УМБАЛ \"Софиямед\", член на лигата \"Лекарите, на които вярваме\";, бивш директор на НДК;, примабалерина;, треньор по художествена гимнастика;, футболна легенда на \"Локо\" (Сф);, главен редактор на \"Медиапул\";, биатлонистка;, бивш директор на дирекция \"Политики по агрохранителната верига\", МЗХГ;, бивш депутат;, журналистка; ", "date": "2019.12.08", "title": "Родени на 8 декември"}
{"url": "http://www.cross.bg/frantziya-danuk-mita-1619784.html", "text": "/КРОСС/ Възходът на технологични гиганти като Amazon и Facebook, както и този на китайският капитализъм, променят националните икономики по начин, с който международните данъчни и търговски системи никога не са подготвяни да се справят, пише в свой анализ The Wall Street Journal.В идеалния вариант единомислещите страни могат да се обединят и да създадат необходимите нови правила. Събитията от тази седмица обаче показаха, че индивидуалните държави са по-склонни да го направят сами, подкопавайки допълнително световната търговска система.В понеделник администрацията на американския президент Доналд Тръмп заплаши да обложи с мита вноса от Франция в отговор на дигиталния данък, който страната въвежда. Търговският представител на САЩ коментира, че Франция налага едностранно, правно съмнително средство за разрешаване на глобален проблем, който изисква глобален отговор.„Призоваваме всички страни да отменят инициативите за въвеждане на дигитални данъци, за да позволят на Организацията за икономическо сътрудничество и развитие (ОИСР) да постигне успешно многостранно споразумение“, заяви американският финансов министър Стивън Манучин.Това обаче е повече от иронично. Миналата година Тръмп взе едностранно, отново правно съмнително решение по отношение на глобален проблем, въвеждайки мита върху стоманата в отговор на спор с Китай. В понеделник Човекът на митата обяви, че ще възобнови тези мита за Бразилия и Аржентина.През 2016 г. работна група на ОИСР, представляваща повече от 100 страни, включително Франция и САЩ, започна работа по предложения за промяна в международните стандарти за облагане на електронната търговия.По призив на Франция Европейският съюз през 2018 г. предложи въвеждането на данък върху приходите на трансграничните доставчици на цифрови услуги. Предложението обаче не привлече достатъчно подкрепа, което доведе до едноличните мерки на Париж през тази година и страната въведе собствен данък от 3%.„Тези гиганти използват личните ви данни и генерират значителни печалби от това, без да плащат честно техните дялове по отношение на данъците“, заяви френският финансов министър Бруно льо Мер. Той сигнализира, че плановете на Париж са да окажат натиск върху останалия свят, включително и САЩ, да приемат сходни решения. „Когато Франция покаже волята си, нещата се променят“, добави Льо Мер.Според Лилиан Фаулхабер, професор по право в Университета в Джорджтаун, която съветва международните данъчни инициативи на ОИСР, администрацията на Тръмп и Конгресът подкрепят инициативите на организацията. По нейни думи обаче изглежда ОИСР не действа достатъчно бързо за Франция, която се сблъсква с вътрешен натиск да предприеме мерки, включително и от протестите на „жълтите жилетки“.Търговският представител на САЩ Робърт Лайтхайзър започна разследване съгласно раздел 301 от Търговския закон на Щатите, който е насочен към нелоялните търговски практики на други държави.Тази седмица Вашингтон стигна до заключението, че данъкът на Франция е предназначен само за американски компании, като например Google, Apple, Amazon и Facebook, а за сметка на това щади френските дружества.Това накара Белия дом да определи френския данък като дискриминационен и да обвини страната в подкопаване на усилията на ОИСР.Според бивш съдия на Световната търговска организация френският данък наистина представлява вид мито и ако САЩ започнат дело срещу страната в рамките на институцията, e вероятно да го спечелят. „Тази администрация (на Тръмп) обаче предпочита митата. Те предпочитат едностранния подход съгласно раздел 301\", добавя съдията.Подобно на френския данък обаче американските мита върху стоманата и алуминия се дължат на еднолични решения за справяне с даден проблем. Въпреки всичко Франция, САЩ, Бразилия и Аржентина все още могат да постигнат някакво примирие, за да избегнат търговска война, подобна на тази между Вашингтон и Пекин. Според Фаулхабер едностранните мерки на Франция могат да привлекат повече страни към масата за преговори за постигането на международно решение спрямо новите предизвикателства. ", "date": "2019.12.08", "title": "Едноличните решения на САЩ и Франция нанасят глобални щети"}
{"url": "http://www.cross.bg/evrozonata-goranov-sektora-1619782.html", "text": "/КРОСС/ Финансовият министър Владислав Горанов смята, че е възможно до края на април Българя да бъде приета в механизма ЕРМ 2, така наречената чакалня на еврозоната. Мнението си заяви на празненство, организирано от банкери по повод професионалния им празник", "date": "2019.12.08", "title": "Според Горанов България ще влезе в чакалнята на еврозоната до края на април"}
{"url": "http://www.cross.bg/bili-dyshi-delhi-1619761.html", "text": "/КРОСС/ Най-малко 35 души са били убити при пожар във фабрика в централния пазар на Делхи, Индия, са съобщили от полицията.Повече от 50 души са били блокирани във фабриката.Причината за пожара все още не може да бъде установена.30 пожарникари са се борили със стихията.Двадесет души са били спасени и откарани в близките държавни болници.", "date": "2019.12.08", "title": "35 загинали при пожар в Делхи"}
