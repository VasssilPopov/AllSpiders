{"url": "http://www.cross.bg/granitzata-terorizum-zapodozryan-1612826.html", "text": "/КРОСС/ България е предала предполагаем член на „Работническата партия на Кюрдистан\" (ПКК), заподозрян в тероризъм, след като той е бил арестуван на границата, съобщава агенция \"Фокус\".Заподозреният е бил задържан от силите за сигурност, докато се е опитвал да прекоси границата нелегално, според източник, който е пожелал да остане анонимен.Върху задържания е наложена международна забрана да пътува, заради това че е разпространявал пропагандни материали на обявената от Анкара за терористична организация ПКК, както и за други престъпления. Той е бил предаден на турските власти в Одрин, където ще бъде съден. ", "date": "2019.09.08", "title": "Върнахме на Турция заподозрян в тероризъм"}
{"url": "http://www.cross.bg/glasyvane-oborydvaneto-izbori-1612827.html", "text": "/КРОСС/ Системата за онлайн гласуване в изборите за градски парламент на Москва се повреди за втори път днес поради претоварване на оборудването за криптиране на бюлетините.Гласуването по електронен път отново е преустановено за един час, докато бъде сменено оборудването, съобщи Артьом Костирко от службата за информационни технологии в градската управа. По-рано днес също имаше едночасово прекъсване заради повреда по същите причини.Започнаха да се затварят изборните секции на далекоизточния остров Сахалин и в Магаданска област - в регионите на Руската федерация, които първи ще започнат да броят гласовете от днешните избори.Днешният Единен ден за гласуване в Русия включва избори на различни нива, общо над 5000, във всичките 85 региона от федерацията.До един час се очаква да приключат работа и секциите в Хабаровски край, Приморието и Еврейската автономна област, посочва агенцията. ", "date": "2019.09.08", "title": "Претоварване доведе до спиране на онлайн системата за гласуване в Москва"}
{"url": "http://www.cross.bg/koreya-severna-zhertvi-1612830.html", "text": "/КРОСС/ Тайфунът Линлин, един от най-мощните в историята на Корейския полуостров, причини смъртта на петима души в Северна Корея, а трима са били ранени, предаде АП.Преди това той премина през Южна Корея, където остави три жертви и 13 ранени. Повредени са сгради, а около 161 640 жилища са останали без електричество. Според севернокорейската агенция КЦТА тайфунът е разрушил 460 жилища и 15 обществени сгради, причинил е разрушения и наводнения из цялата страна. Близо 46 200 хектара земеделски земи са затрупани от свлачища или залети с вода. В засегнатите райони се извършват възстановителни дейности.Според външни наблюдатели бурите могат да бъдат катастрофални в Северна Корея заради лошата дренажна система, обезлесяването и разбитата инфраструктура. Според южнокорейски медии в крайна сметка Северът може да съобщи за повече жертви и щети, свързани с тайфуна.Според южнокорейските метеорологични служби тайфунът е отслабнал, минавайки през КНДР. Днес сутринта стихията е минала край руския Владивосток. ", "date": "2019.09.08", "title": "Тайфунът Линлин взе пет жертви в Северна и три в Южна Корея"}
{"url": "http://www.cross.bg/angazhimentite-energiya-atomna-1612831.html", "text": "/КРОСС/Европейските страни, подписали ядреното споразумение от 2015 г., не изпълняват ангажиментите си по сделката. Това заяви ръководителят на Иранската организация за атомна енергия Али Акбар Салехи, цитиран от БТА. Това става ден, след като Техеран обяви поредни стъпки на отказ от задълженията, поети от него по силата на споразумението с големите световни сили.\"За съжаление европейските страни по сделката не успяват да изпълнят ангажиментите си. Сделката не е еднопосочна улица и Иран ще действа съответно, както правим досега, ограничавайки постепенно своите ангажименти\", каза Салехи след среща в Техеран с изпълняващия длъжността генерален директор на Международната агенция за атомна енергия (МААЕ) Корнел Феруца.Феруца е в иранската столица за разговори на високо равнище с местни представители, включително с външния министър Мохамед Джавад Зариф, съобщиха ирански медии. ", "date": "2019.09.08", "title": "Иран: ЕС не изпълнява ангажиментите си по ядрената сделка от 2015 г."}
{"url": "http://www.cross.bg/chasa-ti-septemvri-1612822.html", "text": "/КРОСС/ Градската организация на БСП в София ще отбележи 75-ата годишнина от 9-ти септември 1944-та с няколко събития в понеделник.Лидерът на БСП-София Калоян Паргов ще присъства в 16,00 часа на тържественото откриване на документалната изложба \"75 години от освобождаването на Източна Европа от нацизма. България\" в Руския културно-информационен център.В 16,30 часа Калоян Паргов, членове на Изпълнителното бюро и на Градския съвет на БСП - София, народни представители и общински съветници от групите на социалистите ще поднесат цветя на паметника на Незнайния воин. А след това - в 17,00 часа - ще положат цветя и на паметника на Съветската армия.В 18,00 часа започва тържественото честване на 75-ата годишнина от 9-ти септември 1944-та на Братската могила. ", "date": "2019.09.08", "title": "БСП-София отбелязва 75 години от 9-ти септември с няколко събития"}
{"url": "http://www.cross.bg/sofiya-partiyata-petkov-1612832.html", "text": "/КРОСС/ АБВ се регистрира в Централната избирателна комисия (ЦИК) за местния вот с над 4000 подписа, съобщиха от партията.Партията регистрираха лидерът на АБВ Румен Петков и проф. Любомир Халачев, председател на Гражданския съвет на партията, заместник-председателят на АБВ Любомира Ганчева и заместник-председателят на АБВ - София Пламена Заячка.\"За нас би било успех да разширим географското си присъствие като кметове на общини и общински съветници. Ние всъщност във вторник имаме заседание на Националния партиен съвет и там ще утвърдим повече от 200 кметове, с които участваме в различни формати. Това показва, че партията е в кондиция. Имаме човешки потенциал\", коментира Румен Петков пред медии.Според него партията предлага добри, силни решения.\"От малкото партии сме, които продължават да държат на българския дух, на българската интелигенция. Това се вижда много ясно в листите, които ще утвърдим във вторник. За нас това е въпрос на осъзнат избор. Ние не покажем ли на обществото нуждата да бъде утвърждавана българската духовност, писменост, образование, наука - мисля, че след години може да бъде късно\", заяви още Петков.Лидерът на АБВ подчерта благодарността си към Ивайло Калфин за ангажимента му да води листата на партията в София.\"Това е знак за голяма отговорност, гаранция за публичност в работата на Общинския съвет и достъпност на гражданите в нейната работа\", допълни още Петков. Той изрази убедеността си, че АБВ ще запази и разшири подкрепата си в София.\"Ще подкрепим Мая Манолова, защото това е начин да дадем нова атмосфера в София. Да покажем на гражданите, че са част от взимането на решението, а не потърпевши. Няма как да не предизвиква безпокойство фактът, че София е най-мръсната столица в Европа. Говоря като въздух. Не отричаме това, което е направено, държа дебело да подчертая. Ние не водим кампания против г-жа Фандъкова, защото тя беше кмет в трудни условия. Трябва човек да е много изкривен, за да тръгне да го отрича, но на София е нужна нова атмосфера на работа на общинския съвет и нов тип контрол върху работата на администрацията. Чрез г-н Калфин и нашите представители ние можем да го гарантираме\", допълни още лидерът на АБВ.  ", "date": "2019.09.08", "title": "АБВ се регистрира за местния вот"}
{"url": "http://www.cross.bg/okazali-beshe-novite-1612833.html", "text": "/КРОСС/ Новите ядрени бомби на САЩ B61-12 се оказали дефектни. Това съобщава специализираният сайт Defense News, който се позовава на представители на Националното управление по ядрена безопасност (NNSA).Уточнява се, че компонентите на оръжията и бойните глави се оказали с кратък живот на експлоатация. Допълва се, че заради откритите дефекти е взето решение проектът да се отложи с година и половина. Предполага се, че забавянето ще оскъпи програмата за превъоръжаване със 7,6 милиона долара.Преди дни беше съобщено, че САЩ успешно са изпитали нова ядрена бомба B61-12. При изпитанието е използван бомбардировач B-2 Spirit. Тестовете са проведени в щата Невада.Бомба B61 е ядрен боеприпас, разработен още през 60-те години на миналия век, но през последните десетилетия боеприпасът беше модернизиран 12 пъти. ", "date": "2019.09.08", "title": "Новите ядрени бомби на САЩ се оказали дефектни"}
{"url": "http://www.cross.bg/pytin-parlament-glasyvane-1612814.html", "text": "/КРОСС/ \"Не е важен броят на кандидатите, участващи в избори, а как ще работят те, щом бъдат избрани\". Това заяви президентът на Русия Владимир Путин, след като гласува днес на изборите за градски парламент на Москва, предаде ТАСС.Запитан познава ли лично кандидата, за когото е гласувал, Путин отговори: \"Не, не го познавам. Но се надявам да е добър, почтен човек\". Държавният глава изрази надежда, че в днешните избори участват достойни кандидати. Журналисти попитаха не би ли желал кандидатите да са повече и по-разнообразни. \"В някои страни има и по 30, по 50 и по 100. Това не променя качеството на работата им. Не е важно колко са, важно е качеството\", каза Путин.Президентът по традиция гласува в една и съща секция, в сградата на Руската академия на науките, отбелязва ТАСС. Изборите за градски парламент на Москва протичат в 45 едномандатни окръга, в три от които има възможност за експериментално електронно гласуване. Секциите в столицата, където са регистрирани близо 7,3 милиона избиратели, ще работят от 08.00 до 20.00 ч. местно и българско време.Системата за електронно гласуване в Москва се повреди заради претоварване на оборудването за криптиране на бюлетините, но след час заработи отново, съобщи за ТАСС Артьом Костирко от службата за информационни технологии в градската управа. \"Всички гласове ще бъдат отчетени; (действията при) подобни извънредни ситуации бяха успешно тренирани по време на тестовете\", увери експертът.Избори на различни нива, общо над 5000, започнаха днес във всичките 85 региона от федерацията. 16 от тях избират с пряко гласуване губернатори, ще бъдат избрани 13 местни парламента, в 22 административни центъра се гласува за нов състав на градската управа, а в три регионални столици има вот за кметове. Освен това четири едномандатни окръга ще изпратят допълнително свои представители във федералния парламент. ", "date": "2019.09.08", "title": "Путин: Не е важен броят на кандидатите, а как ще работят избраните"}
{"url": "http://www.cross.bg/nezavisimostta-durzhava-vsichki-1612815.html", "text": "/КРОСС/ „През 1991 г., в несигурно време, ние, гражданите, се обединихме около идеята за собствената си независима държава. Тогава голямото предизвикателство, вместо каузата за разделението, стана причина за обединението, всички се събрахме около идеята за независима и суверенна Македония\", заяви президентът на Република Северна Македония Стево Пендаровски в поздравителен адрес към гражданите по повод 8 септември, Деня на независимостта на Република Северна Македония.През годините, както подчертава президентът, имахме възходи и падения, грешки и успехи, но заедно преодоляхме всички препятствия.„През 1991 г. избрахме независимост, през 2001 г. междуетническо съжителство. Днес сме пред портите на европейските и евроатлантическите институции. За да постигнем целта си, трябва да възстановим единството, което имахме в началото на независимостта. Нуждаем се от гражданско помирение, а за трайно помирение се нуждаем от ефективно правосъдие и държавни институции с почтеност\", допълва Пендаровски.„Ако искаме по-младите поколения да останат в страната и да живеят, да работят и създават бъдещето си тук\", посочва президентът, „ние трябва да направим много повече като държава и да им осигурим условия да се реализират и успеят у дома, в собствената си страна\".Говорейки за различията, Пендаровски посочва, че многообразието е „нашата привилегия\".„Колкото по-различни сме, толкова по-богат и красив ще бъде нашият споделен дом. Да изградим обща държава, където със сигурност има място за всички нас, да изградим общество, освободено от предразсъдъци. Държава и общество, в което има продуктивен политически диалог, социална справедливост, солидарност с уязвимите и забравените, в която и държавата, и гражданите се грижат за околната среда. Държава, управлявана от върховенството на закона, в която същите правила важат за всички нас, и силни и слаби, и мощни и безсилни, и във властта, и в опозицията. Страна, в която се признават грешки и се поздравяват успехите. Само такава държава ще има сигурно и проспериращо бъдеще\", заяви държавният глава в поздравително послание за Деня на независимостта. ", "date": "2019.09.08", "title": "Пендаровски: Да подновим единството, което имахме в началото на независимостта"}
{"url": "http://www.cross.bg/pozhari-nasledstvo-selishte-1612816.html", "text": "/КРОСС/ Вилно селище, включено в списъка за културно наследство на Австралия, е почти изпепелено от продължаващите неконтролируеми пожари в източната част на страната, предаде БГНЕС.Хижите в построената през 1933 година „Бина Бура Лодж\", която е разположена в Националния парк Ламингтън, са силно увредени от пожара и са необитаеми.Заместник-комисарят на пожарната служба в щата Куинсланд Кевин Уолш заяви, че местността е труднодостъпна и огнеборците не са могли да достигнат до горящите постройки. Използваните хеликоптери за борба с пожарите пък не са потушили огромните пламъци навреме.Огромен брой огнища на пожари продължават да бушуват в източните австралийски щати Куинсланд и Нов Южен Уелс. Засега няма информация за жертви при огнената стихия. ", "date": "2019.09.08", "title": "Изгоря вилно селище, част от културното наследство на Австралия"}
{"url": "http://www.cross.bg/svetovna-batipaliya-vtorata-1612817.html", "text": "/КРОСС/ Близо 36 хил. души бяха евакуирани в град Батипалия, Южна Италия заради неизбухнала бомба от Втората световна война. На място са сапьорски екипи, които трябва да обезвредят снаряда, пише БГНЕС.Около бомбата, която е с тегло над 110 кг, е създадена „червена зона\" с радиус 1,6 км и всички хора, живеещи в този район, трябваше да напуснат домовете си.Префектурата Батипалия обяви, че временно са спрени влаковете, тъй като централна жп линия попада в червената зона. Уебсайтът на всекидневника „Република\" съобщава, че близката магистрала също ще бъде затворена. ", "date": "2019.09.08", "title": "Eвакуираха близо 36 хил. души в Италия заради бомба от Втората световна"}
{"url": "http://www.cross.bg/dyshi-protesti-politziyata-1612818.html", "text": "/КРОСС/ Френската полиция се сблъска с антиправителствени протестиращи в събота, които искат да вкарат нова инерция в демонстрации, призоваващи за социална справедливост и срещу президента Еманюел Макрон, съобщават АФП и \"Франс 24\".Така нареченото движение \"Жълти жилетки\" намалиха протестите си през лятото, но лидерите му се надяват на подкрепа нова вълна от протести в цялата страна, когато правителството започва реформа на пенсионната система на Франция.Властите в южния град Монпелие коментират, че около 2000 души са в центъра на града - организаторите определят броя до 5000.По време на сблъсъците полицията стреля със сълзотворен газ, за ​​да се опитат да разпръснат тълпата, която запали полицейски автомобил. Няколко витрини на магазини са счупени, а полицията заявява, че са задържани седем души.Представителите на региона обясняват, че в насилието са участвали около 500 души.Организаторите на протестите призоваха за мащабен протест в Монпелие, а по-малки митинги са проведени в други градове на Франция, включително Париж, Марсилия, Руан, Лил, Страсбург, Дижон и Тулуза.За сблъсъци се съобщава в северния град Руан, където участват около 500 демонстранти. Полицията е арестувала 26 души и са предупредени 111. Прозорците на магазини в града са разбити.Полицията допълва, че 650 души са протестирали в Лил, организаторите съобщават 1500, там протестите са мирни.\"Всички сме заедно, искаме правителството драстично да промени политиките си ... и радикална промяна може да настъпи едва когато това правителство подаде оставка\", коментира Александър Чантри, организатор на жълтите жилетки в Лил.Полицията обяснява, че около 800 души са протестирали в Париж, където властите поддържат забрана на протести на Шанз-Елизе, където имаше големи сблъсъци и големи разрушения по време на минали протести.  ", "date": "2019.09.08", "title": "Нови протести на жълтите жилетки във Франция"}
{"url": "http://www.cross.bg/atakyvashtiyat-iiork-statyyata-1612819.html", "text": "/КРОСС/ Жител на американския щат Тексас повреди бронзовата статуя \"Атакуващият бик\" на ул. \"Уострийт\" в Ню Йорк, съобщава БТА.Тевън Варлак от Далас, който е на 42 години, е задържан в събота по обвинение във вандализъм по отношение на един от символите на Ню Йорк. По данни на полицията той е ударил статуята с метален предмет и е повредил десния рог на бика.Скулптурата \"Атакуващият бик\" е създадена през 1989 г. от Артуро ди Модика. Тя е разположена в южната част на Манхатън и е популярна туристическа забележителност.  ", "date": "2019.09.08", "title": "Вандал повреди статуята \"Атакуващият бик\" на \"Уолстрийт\""}
{"url": "http://www.cross.bg/kosovo-haradinaii-surbiya-1612820.html", "text": "/КРОСС/ Избирателната коалиция на Алианса за бъдещето на Косово и Социалдемократическата партия избра Рамуш Харадинай за общ кандидат за премиер на Косово, съобщава RTK2, цитирани от \"Данас\".\"Нашият кандидат ще положи усилия за увеличаване на заетостта. Това са хората, които ще превърнат Косово в държава с равни възможности. Нашето Косово със своите военни, полиция, правосъдие и институции е по-безопасно днес. Хората в Косово имат свой дом\",  коментира Харадинай.В своето обръщение по време на церемонията, Харадинай отбелязва, че данъците върху стоки от Сърбия ще останат в сила, докато Белград не признае независимостта на Косово.Харадинай подаде оставка през юли като министър-председател на страната, след като бе призован от съда в Хага. След оставката му политическите партии постигнаха споразумение за разпускане на Парламента на 22 август, за предсрочни избори.Припомняме, че създаването на косовската армия бе възприето от Сърбия като предизвикателство. Напрежението между двете държави се увеличи и заради въведените от Косово мита върху сръбски стоки.Отделно от това, но засега без успех, върви процес по налагане на предложение за размяна на територии между Сърбия и Косово. ", "date": "2019.09.08", "title": "Харадинай отново се кандидатира за премиер на Косово"}
{"url": "http://www.cross.bg/pekin-honkong-natisk-1612821.html", "text": "/КРОСС/ Стотици продемократични активисти протестираха пред американското консулство в Хонконг в нов призив към международната общност да окаже натиск върху Пекин да спазва демократичните права и свободи, предаде БГНЕС. Демонстрациите в автономния регион не стихват вече трети месец на фона на тежките сблъсъци между полиция и активисти.Милиони недоволни превзеха улиците на Хонконг през последните 14 седмици - най-голямото предизвикателство към управлението на Пекин, след като Великобритания върна мегаполиса на Китай през 1997 г.Протестът в неделя събра стотици демонстранти, развяващи американския флаг. Хората скандираха в продължение на часове под прозорците на консулството, въпреки горещините. Те призоваха САЩ да окаже натиск върху Пекин да изпълни исканията им и Конгресът да приеме наскоро предложен закон, с който да изрази подкрепа към продемократичните протести. ", "date": "2019.09.08", "title": "Стотици на протест пред американското консулство в Хонконг"}
{"url": "http://www.cross.bg/shyitza-dybravka-chlen-1612823.html", "text": "/КРОСС/ Хърватският евродепутат Дубравка Шуица от ЕНП вероятно ще бъде номинирана за еврокомисар по разширяването в ръководената от Урсула фон дер Лейен ЕК, съобщиха македонски медии, позовавайки се на дипломатически източници от Брюксел.Дубравка Шуица беше предложена за един от 27 еврокомисари през август, а Фон дер Лайен се очаква да обяви имената на номинираните във вторник. Ако бъдат одобрени от Европейския парламент, новите комисари ще започнат мандата си на 1 ноември.Тя се обяви в подкрепа на членството в Западните Балкани в ЕС и в частност подкрепя Босна и Херцеговина. Все пак евродепутатът многократно е посочвала, че е нереалистично да очакваме Сърбия да стане член на ЕС до 2025 г.Шуица е член на Хърватския демократичен съюз (ХДС) от 1990 г., а от 2001 до 2009 г. е кмет на Дубровник. Тя е член на Европейския парламент от 2013 г., а през 2019 г. е избрана за вицепрезидент на Европейската народна партия.През лятото европейски медии съобщиха, че и Словения, и Унгария се интересуват от портфолиото на политиките за разширяване и съседство, което в момента е ресор на Йоханес Хан. ", "date": "2019.09.08", "title": "Хърватката Дубравка Шуица е най-вероятният кандидат за комисар по разширяването"}
{"url": "http://www.cross.bg/kosovo-dachich-nyama-1612824.html", "text": "/КРОСС/ 15 държави вече са оттеглили признаването на независимостта на Косово, а скоро ще има нови оттегляния. Така от 116-те страни, които са признали Косово, ще останат по-малко от 96. Това твърди сръбският външен министър Ивица Дачич.„На сесията на Интерпол през октомври Косово вероятно няма да бъде прието в тази международна организация. Ако това стане, подавам оставка\", обяви сръбският Дипломат Номер 1.„Това не е мое индивидуално, лично действие. Съгласих се с президента Александър Вучич. И правителството на Сърбия стои зад него. Това е много важно за позиционирането на страната ни, тъй като те не биха настоявали толкова за спиране на оттеглянето на признаването, ако то няма ефект\", каза Дачич. ", "date": "2019.09.08", "title": "Дачич: Ако Косово влезе в Интерпол, подавам оставка"}
{"url": "http://www.cross.bg/magnityd-provintziya-tazi-1612804.html", "text": "/КРОСС/ Един човек загина, а 29 бяха ранени в различна степен при земетресение с магнитуд 5,4 в югозападната провинция на Китай Съчуан. Това съобщи китайската телевизия, цитирана от БТА.По нейни данни състоянието на двама от ранените се оценява като тежко. В резултат на трусовете са разрушени 17 домове, а 215 са понесли материални щети. Спасително-издирвателната операция продължава.В град Чунцин са отменени над 10 влака, а специалисти проверяват целостта на железопътните линии.Според сеизмолозите земетресението станало в 6.42 часа местно време. Епицентърът на стихията е бил на дълбочина 10 км, на 141 км от град Чънду, административния център на Съчуан. Подземни трусове са регистрирани в няколко окръга.Както отбелязва вестник \"Хуанцю шибао\", за последната година в тази провинция е имало най-малко 132 земетресения с магнитуд не по-малко от 3,0 по Рихтер. Най-голямото от тях е с магнитуд 6 от юни тази година. ", "date": "2019.09.08", "title": "Загинал и множество ранени при земетресение в Китай"}
{"url": "http://www.cross.bg/mesta-obyad-iztok-severoiztok-1612805.html", "text": "/КРОСС/ Днес ще преобладава слънчево време, в сутрешните часове, в източните райони и на места в котловините видимостта ще е намалена. Това съобщиха от Националния институт по метеорология и хидрология (НИМХ).Преди обяд на места над Западна България ще има значителна ниска облачност, а след обяд над планините ще се развива купеста и на отделни места ще превали. Ще духа слаб до умерен вятър от изток-североизток. Максималните температури ще се между 27° и 32°.Атмосферното налягане е близко до средното за месеца и ще се задържи почти без промяна.По Черноморието ще преобладава слънчево време. Ще духа слаб до умерен вятър от изток-североизток. Максимални температури на въздуха между 24° и 26°, близки до температурата на морската вода. Вълнението на морето ще е около 2 бала.В планините ще преобладава слънчево време. След обяд ще се развива купеста облачност и на места в масивите от Югозападна България ще превали и прегърми. Ще духа слаб до умерен вятърът от изток-североизток. Максималната температура на височина 1200 метра ще е около 21°, на 2000 метра - около 14°. ", "date": "2019.09.08", "title": "До 32° на места в страната в неделя"}
{"url": "http://www.cross.bg/dorian-skotiya-yraganite-1612806.html", "text": "/КРОСС/ Ураганът \"Дориан\" връхлетя атлантическото крайбрежие на Канада. Стихията повали дървета, наруши електроснабдяването и отнесе голям строителен кран в центъра на Халифакс, столицата на провинция Нова Скотия, предаде Ройтерс.Правителството ще разположи сили на армията, които ще помогнат да бъдат ликвидирани последствията от бурята, щом тя отмине, заяви в Туитър канадският министър на обществената сигурност Ралф Гудейл. Властите в Нова Скотия призоваха всеки, който живее близо до брега, да се евакуира като предпазна мярка.Окото на урагана се очакваше да мине над Халифакс към 1 ч тази нощ българско време. Над 300 000 души в провинцията са останали без електричество, заяви компанията \"Нова Скотия пауър\".Няма данни за пострадали при бурята.\"Безопасността на канадците е приоритет номер едно за нас и сме готови да помогнем на атлантическото крайбрежие на Канада при тази буря\", написа в Туитър премиерът Джъстин Трюдо.Според канадския Център по ураганите, в Халифакс се очакват ветрове със скорост 150 км/ч.Вчера следобед местно време Дориан повали дървета върху къщи, отнесе поне един покрив и събори голям кран, който падна върху строяща се жилищна сграда.По-рано през седмицата ураганът вилня на Бахамите, когато силата на ветровете му беше достигнала пета категория, а някои от поривите достигаха до 320 км/ч. Там той остави след себе си диря от разрушения и смърт. Потвърдено бе за 43 загинали и се очаква през следващите дни този брой да нарасне. Бреговата охрана на САЩ съобщи, че е спасила общо 290 души на Бахамите след преминаването на Дориан, предаде Асошиейтед прес.Вчера скоростта на ветровете на урагана достигаше до 160 км/ч, което означаваше, че той отново е класифициран като втора категория по петстепенната скала на Сафир-Симпсън за силата на ураганите, съобщи вчера в 21 ч българско време Националният център по ураганите на САЩ.Според прогнозата на канадския Център по ураганите Дориан се очаква след Нова Скотия да се насочи към остров Принц Едуард и да достигне и Нюфаундленд. ", "date": "2019.09.08", "title": "Дориан връхлетя атлантическото крайбрежие на Канада"}
{"url": "http://www.cross.bg/pyshachi-elektronni-tzigari-1612808.html", "text": "/КРОСС/ В САЩ в петък бяха регистрирани 3 нови случая на смърт от белодробни болести на пушачи на електронни цигари, съобщи „Ел Паис\". Първият случай бе обявен от медицинските власти на щата Индиана - тежко белодробно заболяване. Няколко часа по-късно Департаментът за обществено здраве в Лос Анджелис оповести за друг случай в Калифорния, последва го и щатът Минесота.Това са третият, четвъртият и петият регистрирани случаи в САЩ на смърт на пушачи на е-цигари, другите два са в Илиноис през април и в Орегон. Не бяха оповестени подробности за пациентите.Тези дни медицинските власти в Съединените щати посочиха, че са налице 450 случая на хора с тежки белодробни проблеми, свързани с електронните цигари. В 33 щата се провеждат изследвания на тази епидемия, като пушачите с подобни устройства са призовани да не ги ползват, докато не се установи точната причина за горните заболявания, евентуално свързана с опасен химически компонент.От своя страна Конгресът също разследва главните компании, които произвеждат и продават електронни устройства за пушене, за влиянието на продукцията им върху здравето. Особена тревога предизвиква голямата популярност на е-цигарите сред подрастващите. Под лупа е и Агенцията за контрол на храните и лекарствата (FDA), която започна да контролира продажбите на електронни цигари преди 3 години. ", "date": "2019.09.08", "title": "За 1 ден починаха трима пушачи на е-цигари в САЩ"}
{"url": "http://www.cross.bg/medali-plyvane-metra-1612809.html", "text": "/КРОСС/ Българин е готов да влезе в книгата за рекорди на Гинес, защото дори и на 91-години продължава да печели медали по плуване. Танчо Тенев изуми състезатели и жури от цял свят, защото беше най-възрастният участник на световното по плуване за ветерани в Корея и се върна с медали в две дисциплини.Още на 8-годишна възраст бургазлията Танчо Тенев забравя всичките си страхове и се гмурка в дълбините на живота, информира bTV. Обещава си, че с усмивка винаги ще преследва границите на своите възможности и ще побеждава всеки път, когато някой се осъмни, че невъзможното съществува.Жаждата му за живот го награждава с вечна младост на сърцето и духа. Свидетелство за това остават стотиците медали, които и до днес 91-годишният плувец продължава да печели. През 2018-та година от европейското първенство в Словения се завръща триумфално с медали на 50 метра свободен стил и на 50 метра бруст.Само преди месец става и световен шампион в две дисциплини - 50 метра плуване свободен стил и 5 метра кула скокове във вода.Семейството на Танчо продължава да оставя следа в българския спорт в лицето и на децата му, които също имат успехи в плуването.Софийският му дом, в който живее днес казва, че е превърнал във физкултурен салон, с ръчно пригодени уреди, за да няма и ден без тренировка.Бургазлията се готви да завоюва следващите златни медали след 2 г. в Япония. ", "date": "2019.09.08", "title": "91-годишен бургазлия печели златни медали по плуване"}
{"url": "http://www.cross.bg/pluhovete-alkohol-iiork-1612810.html", "text": "/КРОСС/ Властите в Ню Йорк започват масирана атака срещу милионите плъхове, превърнали се в една от нежеланите забележителности на града. Няма да се използват химически препарати, а напълно екологичен способ за справяне с напастта, която души града от векове - алкохол.Радикалното решение вече бе демонстрирано и градските власти са готови да дадат зелена светлина за алкохолно изтребление на гризачите, съобщава CNN. Действието е просто: плъховете се подлъгват с примамка, преди да бъдат удавени в кофа с алкохол. Новите джаджи ще бъдат разположени в районите на Бруклин с най-голяма популация от гризачите, някои от които достигат големината на улични котки. За акцията обяви президентът на район Бруклин Ерик Адамс на пресконференция след успешна демонстрация на алкохолно давене на плъхове. Устройството Ekomille, произведено от фирмата Rat Trap Inc., привлича с храна гризачите, които след това пропадат през скрита врата в кофата с алкохол. \"Това ги нокаутира и те вероятно се давят\", обясни президентът на фирмата Антъни Джакинто. Плъховете се качват по стълбица, за да докопат примамката, сензор задейства специален лост, който ги потапя в корито, побиращо до 80 мъртви гризача. \"Плъхът се чувства сигурен и в безопасност в устройството, прозрачното му покритие осигурява естествена светлина. Разтворът в резервоара, напълно естествен и нетоксичен, моментално праща гризача в безсъзнание\", се казва в упътването  на устройството в сайта на компанията. По време на демонстрацията санитари отвориха контейнера и показаха на репортерите ужасяващите резултати от използването на алкохолното оръжие: кофа, пълна с безжизнени тела на гризачи. В Ню Йорк отдавна се носи легенда, че плъховете са повече от хората. Преброяване през 2014 г. опроверга тази градска легенда, но все пак установи, че плъховете са доста - около 2 милиона.През 2017 г. кметът Бил де Блазио обяви за проект на стойност 32 милиона долара, който да елиминира напастта от плъховете.  ", "date": "2019.09.08", "title": "В Ню Йорк изтребват плъховете с алкохол"}
{"url": "http://www.cross.bg/mladost-podstantziya-izpulnenieto-1612811.html", "text": "/КРОСС/ ЧЕЗ Разпределение България извърши модернизация на подстанция „Младост\" в столицата. В изпълнението на проекта компанията инвестира близо 800 000 лв. Мащабната реконструкция беше осъществена за 150 дни и с нейната реализация ще се подобри надеждността на електрозахранването в югоизточните столични райони.Над 40 000 домакинства и фирми ще разчитат на по-сигурна услуга след изпълнението на проекта. От подстанция „Младост\" електрозахранване получават кварталите „Студентски град\", „Дианабад\", „Дървеница\", „Изток\", „Младост\" 1 и 2 и вилни зони Малинова долина и Американски колеж.В хода на модернизацията оборудването в подстанцията е подменено с ново поколение, част от елементите са заменени с цифрови, инсталирани са индикатори, съоръженията средно напрежение в подстанцията се управляват дистанционно, което води до по-бърза реакция при необходимост.В следващ етап на модернизацията компанията ще извърши дейности, които ще разширят капацитета на съоръжението и ще увеличат възможността за присъединяване на нови клиенти със сериозна мощност в посочените райони на София. ", "date": "2019.09.08", "title": "Югоизточната част на столицата с по-сигурно електрозахранване"}
{"url": "http://www.cross.bg/ybiiistvoto-tyaloto-zhena-1612807.html", "text": "/КРОСС/ Двама души - мъж на 75 години и 38-годишна жена - са задържани след извършено убийство на 45- годишен мъж в Кюстендил, съобщиха от полицията.Сигналът за убийството е получен вчера следобяд, след скандал в дома на 75-годишния мъж в кюстендилския квартал \"Герена\".След задържането на собственика на апартамента, е открито тялото на жертвата, в храсти край жилищния блок. По-късно е задържана и жената.По данни на разследващите двамата сами съобщили на полицията къде се опитали да укрият тялото.75-годишният бивш миньор се прибрал в къщи преди полунощ на шести срещу седми септември, заварвайки жената и госта. Възникнал скандал, имало е употреба на алкохол, разменили се удари между домакина и 45-годишният мъж.Като краен резултат по-младия мъж е бил удушен, а към 2 часа след полунощ двойката го изнесла от жилището в бл. 185 и скрили в храстите. Сигналът за убийството е подаден към 16 ч. на 7-ми септември, когато случаен минувач е забелязал тялото на жертвата.75-годишният мъж бе задържан първи, а часове след него и 38-годишната жена, с която живял на съпружески начала. На този етап най-вероятния мотив за убийството е ревност от страна на по-възрастния мъж. ", "date": "2019.09.08", "title": "Двама задържани за убийство в Кюстендил"}
{"url": "http://www.cross.bg/tokio-svlachishta-vulni-1612813.html", "text": "/КРОСС/ Силен тайфун e готов да нанесе директен удар върху Токио по-късно в неделя, след като властите предупредиха за високи вълни, свлачища и наводнения, съобщава БГНЕС. Тайфунът \"Факсай\", който носи ветрове със скорост до 216 км/ч, се очаква да достигне крайбрежните райони близо до Токио в късните часове на неделя до понеделник сутринта.\"Моля, бъдете нащрек срещу пориви на вятъра и високи вълни, и бъдете бдителни за свлачища, наводнения и придошли реки\", се казва в съобщение на агенцията.Официален представител на метеорологичната агенция каза пред репортери, че може да се регистрират \"исторически\" ветрове и дъждове.Бурята вече се отрази на транспорта в региона, тъй като операторите отмениха някои скоростни влакове и фериботи. Железопътната компания на Централна Япония заяви, че ще отмени около 50 скоростни влакове, свързващи Токио с централните и западните японски градове. Фериботите, които оперират в залива в Токио, също бяха спрени.Около 30 полета ще бъдат приземени по-късно през деня, а някои крайбрежни магистрали бяха затворени в Канагава. ", "date": "2019.09.08", "title": "Токио се подготвя за директен удар от тайфуна \"Факсай\""}
{"url": "http://www.cross.bg/siriya-chast-iztochno-1612812.html", "text": "/КРОСС/ Турски военни превозни средства преминаха в североизточна Сирия в неделя, за да започнат планираните съвместни патрули със САЩ за създаване на \"безопасна зона\" по границата.Източник на \"Ройтерс\" коментира, че превозни средства с турски знамена са се присъединили към тези в Сирия с американски знамена на около 15 километра източно от турския граничен град Аккакале, близо до сирийския Тел Абяд. Районът източно от река Ефрат се контролира главно от кюрдските сили.Според Министерството на националната отбрана на Турция в първото съвместно наземно патрулиране на военните сили на Турция и САЩ в североизточната част на Сирия участват брониран конвой и дронове.\"Като част от плана за създаване на зона за сигурност източно от Ефрат в Северна Сирия, турски и американски военни част започнаха първи съвместен наземен патрул\", коментира министерството в Туитър. ", "date": "2019.09.08", "title": "Турска армия влезе в Сирия за съвместни патрули със САЩ"}
{"url": "http://www.cross.bg/boks-olimpiiiski-shampion-1612669.html", "text": "/КРОСС/ Благой Рагин, бивш председател на Българска хотелиерска и ресторантьорска асоциация Даниел Петров, олимпийски шампион по боксДоц. Даниела Бобева, бивш министър на търговията в служебното правителството на Стефан Софиянски и вицепремиер по икономическото развитие в правителството на Пламен ОрешарскиДаниел Петров, олимпийски шампион по боксЗоя Паунова, изпълнителен директор на \"Астра Зенека - България\", почетен генерален консул на Швеция в БългарияИван Велчев, художникЛюбомир Бонев, депутат от БСП в 44-ото НСДоц. Христо Шивачев, началник Клиника по детска хирургия в \"Пирогов\", национален консултант по детска хирургия, член на лигата \"Лекарите, на които вярваме\"Янаки Стоилов, член на Националния съвет на БСП  ", "date": "2019.09.08", "title": "Родени на 8 септември"}
{"url": "http://www.cross.bg/malkite-edinstvenite-detza-1612671.html", "text": "/КРОСС/ Малките деца са единствените истински добри човешки същества.Стивън Кинг ", "date": "2019.09.08", "title": "Малките деца са единствените..."}
{"url": "http://www.cross.bg/tema-tazi-nedelya-1612796.html", "text": "/КРОСС/ Тема: Диагноза „Застаряващи лекари\". Кой ще ни лекува?Тема: На старта на парламентарния сезон, за партийните битки и политическите интриги, говори Веселин Марешки.Тема: „Нищо лично\": Ще влезе ли най-известният мустак на републиката Милко Калайджиев  в местната власт?Тема: „Синьо, по-синьо, най-синьо\" - Дивна.Тема: Справедливо ли е убийци да си издействат намаляване на присъдата срещу самопризнание. Адвокат Марин Марковски и съпругът на убитата русенска журналистка Виктора - Свилен Максимов.Тема: От кръглата маса до днес. Димитър Луджев, за договорения преход на България.Тема: Те са комиците: Любо Нейков, Руслан Мъйнов и Христо Гърбов, за новия сезон на най-смешното шоу.Тема: „Менделсон\": История за 6 брака и последната любов: Ирен Кривошиева и Николай Николов.Тема: Историите на г-н „Минута е много\" - Петър Вучков.Тема: Evanescence, специално за „Тази неделя\", преди концерта им в София.Тема: Предаването е във ваканция.  ", "date": "2019.09.08", "title": "В сутрешните блокове"}
{"url": "http://www.cross.bg/sustoi-haskovoot-provede-1612797.html", "text": "/КРОСС/ София.От 12.00 часа кандидатът за кмет на София Мая Манолова ще бъде в Борисовата градина край езерото „Ариана\", където ще продължи със събирането на подписи.***София.От 15.00 ч. АБВ ще се регистрира в Централната избирателна комисия за участие в местните избори.***София.От 9.30 ч. ще бъде отслужена литургия в храм „Рождество Богородично\" в кв. „Лагера\".***Благоевград.От 8.00 ч. ще започне богослужението за храмовия празник на Роженския манастир.***ВрацаОт 15.00 ч. в пещера „Леденика\" ще се проведе концерт на Васил Петров***ВрацаОт 20.00 ч. на площада пред Община Враца ще се състои концерт на Фортисимо фест - с участието на Симфониета Враца.***Пещера.От 9.00 ч. Пловдивският митрополит Николай ще оглави Архиерейска света Литургия в храм \"Успение Богородично\" в град Пещера за Рождество Богородично.***Пловдив.В 20.00 часа на Гребната база ще се състои музикално-танцов спектакъл „Магията на вековете\" с участието на Национален Фолклорен Ансамбъл „Българе\", с художествен ръководител Христо Димитров.***СимитлиОт 7.30 ч. ще се състои тържествена литургия в храм „Рождество на Пресвета Богородица\"***СимитлиВ 12.00 часа в двора на църквата „Рождество на Пресвета Богородица\" ще бъде даден и курбан за здраве.***Симитли.От 17.00 часа на площад „Септември\" ще започна тържествена програма, посветена на празника на Симитли - Малка Богородица.***Стара ЗагораОт 11.00 ч. ще се проведе спектакълът за деца на Държавния куклен театър Стара Загора „Трите прасенца\".***ХасковоОт 10.00 ч. на пл. „Свобода\" ще се проведе инициативата „Стара хартия за нова книга\"***ХасковоОт 8.30 в църквата \"Св. Богородица\" ще се проведе тържествена литургия по случай Рождество Богородично***ХасковоОт 09.00 на пл. „Общински\" ще се състои тържествен ритуал по издигане на Националното знаме***ХасковоОт 12.00 ч. в театър „Иван Димов\" ще се състои церемонията за „Почетен гражданин на Хасково\" с участието на „Тримата тенори\".***ХасковоОт 19.00 в КСК „Спартак\" ще се проведе концерт на Фолклорните танцови ансамбли: „Китна Тракия\", „Южняци\", „Хасково\" и „Златна Тракия\". Участва гайдарска школа към ОП***ХасковоОт 22.30 в КСК \"Спартак\" ще се проведат празнични фойерверки.  ", "date": "2019.09.08", "title": "Предстоящо в София и страната "}
{"url": "http://www.cross.bg/sofiya-dvizhenieto-stryma-1612798.html", "text": "/КРОСС/ От 10 ч. в неделя - 8 септември, в участъка от АМ „Струма\" край Дупница ще има две ленти за движение за леките автомобили и ППС до 12 т в посока София и една за Кулата. Целта е улеснение на трафика, когато много хора ще пътуват към столицата. Във връзка с очаквания интензивен трафик Агенция „Пътна инфраструктура\" апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата.Превозните средства над 12 т, включително и автобусите, пътуващи към Кулата се отбиват от АМ „Струма\" при пътен възел „Долна Диканя\", ще преминават по път I-1/Е-79 и при пътен възел „Бобошево\" ще продължават по АМ „Струма\". За пътуващите към София отбиването по път Е-79 ще става при пътен възел „Бобошево\", а качването на магистралата ще бъде при пътен възел „Дупница Север\".За ППС над 12 т се забранява движението по пътната връзка от път Е-79 към АМ „Струма\", при пътен възел „Дупница Север\" при км 51+236 и по пътните връзки от път ІІ-62 Дупница-Кюстендил към АМ „Струма\" на пътен възел  „Дупница Юг\" по направленията: Кюстендил - Благоевград, Кюстендил - София, Дупница - Благоевград и Дупница - София. На АМ „Хемус\" продължават ремонтно-възставителните работи на съоръженията при 19-ти км /виадукт „Потоп\"/, 36-ти, 37-ти, както и на тръбата за София на тунел „Витиня\". На мостовите съоръжения, които не са обновявани от построяването им през 80-те години, се извършва ремонт на пътната част и стълбовете. За улеснение на пътуващите в отсечките с ремонт на автомагистралата има две ленти за пътуващите за София и една за Варна. В пиковите часове е възможно по-бавно предвижване от интензивния трафик, но строителните дейности трябва да се извършат, за да се кара по съоръженията безопасно и удобно. Алтернативен маршрут на АМ „Хемус\" в посока Монтана и Видин е проходът „Петрохан\" и Искърското дефиле, а в посока Варна - път I-1 София - Ботевград.За улеснение на трафика през Владая и повишаване на пътната безопасност на 8 септември ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма\".На 8 септември от 14 ч. до 20 ч. се спира движението на камионите над 12 тона по автомагистралите и най-натоваренитe пътища. Съвместната заповед за ограничаване на камионите над 12 тона е на АПИ, ГД „Национална полиция\" и ИА „Автомобилна администрация\". Тя предвижда ограничаване на движението по следните участъци от републиканската мрежа:- автомагистралите;- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;- път I-1 - от Благоевград до ГКПП „Кулата\";- път I-4 п. в. „Коритна\" - Велико Търново - Шумен;- път I-5 Русе - Велико Търново;- път I-8 ГКПП „Калотина\" - София;- път I-9 Варна - Бургас;- път II-18 Околовръстен път на град София;- път II-99 Бургас - Царево.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.Карта с временната организация на движението по участъците от републиканската пътна мрежа в празничните дни през 2019 г. в приложения линк - http://www.api.bg/index.php/bg/karti/vremenna-organizaciya-na-dvizhenieto-po-uchastci-ot-rpm-na-mps-nad-12-t-za-oficialni-praznici-prez-2019-g/  ", "date": "2019.09.08", "title": "По две ленти към София на най-натоварените участъци"}
{"url": "http://www.cross.bg/polititzi-regiona-protesti-1612799.html", "text": "/КРОСС/ Руснаците гласуват днес на местни и регионални избори, белязани от вълна от протести в предишните седмици, предаде БТА. Руснаците ще избират управители в 16 региона, а изборите за законодателни асамблеи ще се проведат в 13 региона.Протестите, съсредоточили се в столицата Москва, избухнаха, след като изборните власти не допуснаха до участие в изборите няколко видни опозиционни политици заради технически пропуски като например невалидни подписи.\"Избирателната комисия заяви, че от 6000 подписа, получени от мен, 2000 били невалидни, макар че това не беше вярно\", каза пред ДПА един от тези политици, Александър Соловьов от продемократичното движение \"Отворена Русия\".По време на вълната от протести, която продължи повече от месец и половина, бяха задържани около 2000 души. Редица привърженици на опозицията обвиниха полицията, че е използвала прекомерна сила.В интернет циркулираха видеа, на които се вижда полицаи нееднократно да бият протестиращи при задържането им. ", "date": "2019.09.08", "title": "Руските граждани гласуват на местни избори"}
{"url": "http://www.cross.bg/tazi-blagoevgrad-napadnat-1612800.html", "text": "/КРОСС/ Полугол мъж, вървящ по автомагистрала \"Струма\" край Благоевград, гонеха тази сутрин спешните медици. Друг мъж пък беше нападнат с брадва при инцидент и настанен е в хирургията на МБАЛ, съобщава БГНЕС.Сигналът за вървящ по АМ „Струма\" мъж е подаден от преминаващи автомобили малко преди 6 ч. тази сутрин. Мъжът излязъл на магистралата в района на моста над река Логодашка.Екипът на ЦСМП открива мъжа, наметнат само с чаршаф, на около 30-годишна възраст, да върви по платното в посока ГКПП \"Кулата\". Той се държал нормално, обяснявайки, че до състояние на нирвана се достига след като се отворят всичките седем чакри.Докато спешният екип очаквал пристигането на полицията, достигналият до нирвана мъж се шмугнал в тъмното и по канавката се спуснал към моста под автомагистралата и изчезнал.Друг мъж е нападнат от свой близък тази нощ с брадва, с рани по тялото, насени с тъпата част и порезна на кръста- ударен с острата част, е настанен в отделението по хирургия. Нападателят му е известен. Мъжът е на около 65-годишна възраст. Инцидентът станал към 23 часа снощи в махала на село Бистрица, община Благоевград. ", "date": "2019.09.08", "title": "Мъж, завит с чаршаф, се разходи по АМ „Струма“ край Благоевград"}
{"url": "http://www.cross.bg/dzhonsun-premiera-kabineta-1612801.html", "text": "/КРОСС/ Британският министър на труда и пенсиите Амбър Ръд напусна поста си и Консервативната партия поради разногласия с премиера Борис Джонсън, пише \"Таймс\", цитиран от БГНЕС.Амбър Ръд обяви, че подава оставка от кабинета и напуска Консервативната партия заради „чистката\", която извърши в партията Борис Джонсън и неговия „неуспех\" да постигне сделка с ЕС. Министърът на труда и пенсиите се отказва, защото няма доказателства, че Джонсън наистина търси сделка с Европейския съюз, въпреки твърденията, че това е неговият приоритет.В интервю за „Сънди Таймс\" Ръд също атакува решението на премиера да изгони 21 ветерани на торите миналата седмица - включително бившите министри Кен Кларк и Филип Хамънд и внукът на Чърчил сър Никълъс Соумс. Той го определи като \"нападение срещу приличието и демокрацията\".Тя обеща да се бори на следващите избори като „независим консерватор\".Оставката на Ръд, един от най-близките лични приятели на Джонсън в кабинета, ще бъде нов удар за премиера само 47 дни след неговото встъпване в длъжност. То идва едва седмица след решението на брат му Джо да напусне правителството.Най-малко шестима министри от кабинета споделят мнението й и поне един все още обмисля дали да подаде оставка. ", "date": "2019.09.08", "title": "Британският министър на труда подаде оставка"}
{"url": "http://www.cross.bg/zelenski-pytin-razgovor-1612802.html", "text": "/КРОСС/ Руският президент Владимир Путин е провел телефонен разговор с украинския си колега Володимир Зеленски. Това съобщи снощи пресслужбата на Кремъл.Двамата събеседници дадоха \"позитивна оценка на освобождаването и предаването на задържани в Украйна и Русия лица\". \"Акцентирано бе преди всичко върху хуманитарния аспект на акцията, имащ голямо значение за нормализацията и оздравяването на двустранните отношения\", се отбелязва в прессъобщението.В разговора, състоял се по украинска инициатива, Путин и Зеленски са се разбрали за по-нататъшни контакти.В своето съобщение за телефонния разговор с руския си колега украинският президент определи състоялия се обмен на мнения между двамата като \"първа стъпка към разблокирането на диалога с Русия\". ", "date": "2019.09.08", "title": "Путин и Зеленски оцениха позитивно размяната на задържани лица"}
{"url": "http://www.cross.bg/intzidenta-avtobys-myasto-1612828.html", "text": "/КРОСС/ Автобус се блъсна в спрял ТИР на АМ \"Хемус\" в района на Жерково в посока Ботевград, съобщават очевидци. На място има патрули на полицията, към инцидента пътуват поне 3 линейки и противопожарен автомобил.Превозното средство е пътувало по маршрут София – Монтана – Лом. При инцидента най-сериозно е пострадал водачът на автобуса, който с помощта на пожарникарите е освободен и ще бъде откаран към болница с травма на крака. Пострадалите мъж и две жени са прегледани на място. Движението в участъка не е затруднено и няма да бъде спирано.Пътни полицаи са на мястото на катастрофата, регулират движението и оказват съдействие. ", "date": "2019.09.08", "title": "Автобус се блъсна в спрял ТИР на АМ \"Хемус\" край Жерково (обновена)"}
{"url": "http://www.cross.bg/katastrofa-zatapi-trakiya-1612829.html", "text": "/КРОСС/ Заради катастрофа са блокирани трите ленти за движение по магистрала „Тракия\" в посока Бургас. Това съобщиха от МВР.От там допълниха, че инцидентът е станал около 15 часа днес. По първоначална информация автомобил се е ударил в разделителната мантинела. Няма сериозно пострадали при инцидента. В момента на мястото се прави оглед до приключването му трафикът ще преминава по трасето на близката бензиностанция.Екипи на „Пътна полиция\" регулират движението. ", "date": "2019.09.08", "title": "Катастрофа затапи \"Тракия\""}
{"url": "http://www.cross.bg/kmet-radev-nikolaii-1612803.html", "text": "/КРОСС/ Директорът на Английска гимназия Николай Радев е кандидатът на БСП за кмет в Пловдив. Това решиха делегатите на градската партийна конференция с таен вот днес. Той получи подкрепата на 71 от 129 гласували  членове на ръководния орган.  Близо седем часа продължи заседанието, на което бяха приети доклада на председателя Красимир Трифонов за актуалната политическа обстановка и предизборната платформа. Дискусията относно модела на кандидатската листа логично отне най- много време. С явно гласуване делегатите решиха кандидатът за кмет да бъде водач на листа, а в челото й подредиха и кандидатите за районни кметове. Така второто място зае Тодор Стоилов - кандидат - кмет за р. Централен, следван от доц. Ангел Иванов - за  р. Южен и д-р Атанас Баташки - за р. Северен. Петата позиция е за гражданската квота, а  15, 25, 35 и 45 място за коалиционни партньори. На шесто, седмо и осмо място са съответно Добромира Тошева, кандидат-кмет за р. Тракия, инж. Йордан Василев, кандидат - кмет за р. Източен и Десислава Йорданова, кандидат-кмет за р. Западен. Следват юристката Недялка Петрова, младежкият лидер д-р Любомир Паунов и председателят на БСП - Северен Илия Гатев. На 12 и 14 място са общинските съветници от настоящия мандат Иван Петков и Петя Манева, а между тях съветничка от предишния мандат Минка Сърнешка. Всички излъчени кандидати в листата са с висше образование, има и двама студенти.„Пловдив на хората\" е озаглавена предизборната платформа, с която БСП в града на тепета ще поиска доверието на пловдивчани. „Ще водим позитивна и ярка кампания. Първата ни цел е балотaж, а втората - победа. Имаме най-добрият кандидат - успешен директор и дългогодишен учител, опитен, можещ и знаещ\", заяви областният лидер Георги Гергов. „Ръководството на партията  застава зад Николай Радев, който е  достойна кандидатура\", заяви в качеството си на член на Изпълнителното бюро на НС на БСП Манол Генов.„Пловдив се нуждае от интелигентно и умно ръководството. Ще потърся подкрепа в моите среди - колеги и преподаватели в училища и университети, сред стотиците бившите мои  ученици и техните семейства. Ще говоря с пловдивчани за бъдещето, защото ако искаме такова, нека върнем Пловдив на хората\", каза кандидатът за кмет Николай Радев, преди да благодари за гласуваното му доверие. . ", "date": "2019.09.08", "title": "Николай Радев е кандидатът на БСП за кмет на Пловдив "}
{"url": "http://www.cross.bg/mart-georgiev-meiidstoyn-1612825.html", "text": "/КРОСС/ Полицията в британското графство Кент съобщи, че обявен за издирване през март т.г. българин е открит мъртъв.39-годишният Никола Георгиев, жител на град Мейдстоун, изчезнал на 17 март т.г. 10 дни по-късно от полицията разпространили негова снимка с молба за съдействие от гражданите. Местната българска общност също бе призована да помогне.На 16 май в къщо в Мейдстоун бе открито тяло с неустановена самоличността. След поредица експертизи сега полицията в Кент официално съобщи, че трупът е на Никола Георгиев.По тялото не са открити следи от насилие. ", "date": "2019.09.08", "title": "Откриха тялото на българин, изчезнал във Великобритания"}
{"url": "http://www.cross.bg/iioakim-mariya-boga-1612664.html", "text": "/КРОСС/ На 8 септември честваме Въведение на Пресвета Богородица, наричан още малка Богородица. Рождество Богородично е един от най-големите празници на Православната църква, пише pravoslavieto.com. На днешния ден майката на Иисус Христос е родена и три години по-късно е въведена в Храма.Божият промисъл подготвил постепенно появяването на Света Дева Мария. В дълга редица поколения благородството се издигало непрекъснато, човешката природа ставала по-съвършена, докато най-после благословената двойка - Йоаким и Ана станали родители на пресвета Богородица.На три дни път от Йерусалим се намирал малкият градец Назарет. Там живели праведните Йоаким и Ана, които светата Църква нарича \"богоотци\".Йоаким произхождал от Давидовия род, а света Ана - от рода на Аарон. Били много щедри, милосърдни. За себе си изразходвали само една трета от доходите си. Другата трета жертвали за храма, а последната трета раздавали на бедните.Всекидневна скръб помрачавала живота на тези добри хора, защото нямали деца. У израилтяните това се считало за голямо нещастие, понеже бездетните родители се лишавали от надеждата да имат за свой потомък очаквания Месия.На един от големите празници Йоаким дошъл със свои роднини в Йерусалимския храм. Искал да принесе жертва на Бога. Храмът бил препълнен с народ. Застанал Йоаким пред първосвещеника и му открил желанието си. Първосвещеникът започнал да го укоряла, че заради греховете му Бог не го благословил с деца. При това положение той не бил достоен да принася жертва.Йоаким се натъжил дълбоко. Излязъл от храма, като се утешавал с мисълта за безбройните милости на Бога към израилския народ.По някое време скръбта му обаче станала толкова голяма, че не пожелал да се върне в къщи. Отишъл в пустинята, където пасяло стадото му. Там прекарал той в молитва и строг пост 40 дни. Молел се усърдно Бог да се смили над него, да извърши чудо - да стане и той баща, както някога Авраам станал баща в дълбоки старини.Вестта за тревогата на Йоаким в Йерусалим стигнала в Назарет до Ана. Тя затъгувала дори повече от мъжа си. Считала себе си за причина за бездетството им. И като мъжа си почнала също тъй горещо да се моли на Бога да я облагодетелсва с рожба.Веднъж, като работела в домашната си градина, видяла сред клоните на едно лаврово дърво гнездо с малки птиченца. Гледката на това щастливо гнездо я хвърлила в още по-голяма скръб.\"Само аз, Господи - казала тя със сълзи на очи, - съм мъртва и безжизнена. Цялата природа те прославя със своите плодове. Всички се радват на свои деца. Само аз съм бездетна като безводна пустиня... Господи, Господи! Ти си дарил на Сарра в старините й син. Чуй и мене. И аз ще Ти принеса роденото от мене в дар, за да бъде благословено в него Твоето милосърдие!\", молела се Света Ана. Ана вложила цялата си душа в тая молитва.Тогава ангел Господен застанал пред нея и й казал: \"Ано, Ано, твоята молитва е чута. Твоите вопли преминаха облаците. Твоите сълзи капнаха пред Господа. Ти ще родиш благословена дъщеря, заради която ще бъдат благословени всички земни родове. Чрез нея ще бъде дадено спасение на целия свят. Ще я наречеш Мария\", рекъл ангелът.Ана веднага дала обещание, че ако роди дете, ще го даде в служба на Бога. Преди да сподели своята радост с мъжа си, тя отишла в Йерусалимския храм, за да благодари на Бога и там да повтори своето обещание.В това време ангелът Господен се явил и на Йоаким в пустинята и му казал същото като дори посочил мястото, където е отишла Ана. Щастливите съпрузи се срещнали в Йерусалим. Разплакали се взаимно за явяването на ангела и принесли заедно жертва в храма.На 9 декември светата Православна църква чества празника Зачатие на света Ана. Това е денят, в която света Дева Мария се заченала в утробата й. Девет месеца след това - на 8 септември - пречистата Дева се родила на света.Като навършила три години, малката Мария, бъдещата пресвета Майка на Божия Син, Господ Иисус Христос, била заведена в Йерусалимския храм. Тъй родителите й изпълнили обещанието си: предали своята единствена рожба в служба на Бога, за това е и Въведение Богородично.В това време при храма живеели в отделни малки килии мъже, жени, девици, които посветили себе си изцяло на Бога и тъй водели чист, благочестив живот. Те били предобрази на бъдещите християнски монаси и монахини.В тържествено шествие Ана се приближила с детето към храма. В ръцете на девойките, които придружавали Мария, както и в ръцете на другите присъстващи, горели свещи.За да посрещнат Йоаким и Ана, с пение излезли из храма свещеници, начело с първосвещеника.Ана поставила отроковицата Мария на първото стъпало на храма, който имал 15 високи стъпала. И станало голямо знамение. От никого не водена, от никого не покрепяна, Дева Мария изкачила леко и право всички стъпала. Почуда се изписала по лицата на всички присъстващи.Малката Мария била оставена, като другите девици, да живее при храма. Тъй се лишила тя от родителите си, предадена изцяло на Бога.Починал баща й Йоаким на 80-годишна възраст. Като останала сама, света Ана се преселила от Назарет в Йерусалим. Сдобила се с жилище близо до дъщеря си. Молела се постоянно в храма до своята смърт.Така в нежна възраст била обречена да изпита скръбно сиротство тази, която впоследствие с блажена радост приела върху себе си дълга да лекува сиротството на всички самотни, изоставени хора, да стане Майка Утешителка и Застъпница на всички сирачета.На всяко богослужение се прославя пресвета Дева Мария, която се удостоила да бъде майка на нашия Спасител Господ Иисус Христос. Споменават се с благословение и нейните родители Йоаким и Ана като богоотци, като праотци на Бога, явил се в човешка плът за спасението на цялото човечество.А на празника Рождество Богородично се пее следната песен:\"Рождението ти, Богородице Дево, донесе радост на цялата вселена, защото из тебе изгря Слънцето на правдата - Христос, нашия Бог, Който развърза клетвата, даде благословение и, като унищожи смъртта, дари ни вечен живот.\"На малка Богородица празнуват Мария, Мариян, Марио, Марияна. ", "date": "2019.09.08", "title": "Рождество Богородично"}
{"url": "http://www.cross.bg/bulgariya-voiina-svetovna-1612667.html", "text": "/КРОСС/ 70 г. - Тит Флавий обсажда Ерусалим.1331 г. - Стефан Душан се обявява за крал на Рашка.1380 г. - Московският княз Дмитрий Донски разгромява ордите на хан Мамай -Куликовската битка.1504 г. - На площада пред Палацо Векио във Флоренция, официално е открита скулптурата Давид изваяна от Микеланджело Буонароти.1522 г. - Завършва първото околосветско пътешествие, оглавявано от Фернандо Магелан.1655 г. - Шведската армия овладява Варшава.1664 г. - Американското селище Ню Амстердам е отнето от холандците и е преименувано от английските заселници на Ню Йорк.1761 г. - В Лондон крал Джордж III се жени за принцеса Шарлота фон Мекленбург-Щрелиц.1791 г. - Художници за пръв път излагат своите картини в Лувъра.1802 г. - С указ на император Александър I в Русия са създадени първите министерства.1856 г. - В Монреал е осъществен първия полет с въздушен балон.1861 г. - В езерото Мичиган потъва американският кораб „Lady Elgin\" след сблъсък с друг параход. Загиват над 300 човека.1885 г. - Княз Александър Батенберг издава указ, с който признава Съединението на България.1888 г. - Играят се първите шест мача на Английската футболна лига.1898 г. - Екзарх Йосиф I заедно с митрополитите на Княжество България освещава българската желязна църква „Свети Стефан\" в Цариград.1900 г. - Мощен ураган причинява смъртта на над 6000 души край гр. Галвестън в Тексас, САЩ.1925 г. - Германия е приета в Лигата на нациите.1926 г. - Царство България получава т. нар. Бежански заем в размер 3 326 000 британски лири от английски и американски банки под контрола на Обществото на народите, който е използван за настаняване на бежанците.1928 г. - Финансовият комитет на ОН увеличава разрешената сума за външен заем до 5 000 000 британски лири, заради Чирпанското земетресение.1941 г. - Втората световна война: Германските сили обсаждат втория по големина град в Съветския съюз, което е начало на Блокадата на Ленинград, продължила до 27 януари 1943 г.1943 г. - Втората световна война: Италия обявява подписаното на 3 септември 1943г. Примирие на Италия с антихитлеристката коалиция. Навсякъде където се намират италианските войски започват бойни действия срещу германските войски.1943 г. - Втората световна война: Започва провеждането на Додеканезката операция.1944 г. - България във Втората световна война: Правителството на Константин Муравиев обявява война на Хитлеристка Германия, въпреки това войски на Трети украински фронт на Червената армия навлизат на територията на Царство България същия ден, което поставя началото на военната операция по окупирането на страната.1944 г. - Провъзгласена е Независима република Македония.1944 г. - Втората световна война: Нацистка Германия изстрелва от Хага срещу Лондон първата балистична ракета Фау-2.1945 г. - САЩ и СССР се споразумяват за разделянето на Корея на две зони на влияние по протежение на 38-я паралел.1946 г. - В Царство България е проведен референдум за промяна на формата на държавно управление, на който българският народ гласува с 92,7% за смяна на монархията с „народна република\".1954 г. - В Манила е подписан договор за създаване на агресивния военен съюз СЕАТО, просъществувал 23 години.1957 г. - Започва първият Шахматен турнир в Сараево.1964 г. - С указ на Президиума на Народното събрание на Народна република България е утвърден националния химн Мила Родино.1974 г. - Президентът на САЩ Джералд Форд амнистира предшественика си Ричард Никсън за всички престъпления, които може би е изпълнил по време на президентския си мандат.1976 г. - Във Варна е открит Аспаруховият мост.1991 г. - Чрез референдум Република Македония обявява независимост от Социалистическа федеративна република Югославия.1993 г. - В град Фес, Мароко, е основана Организацията на градовете на световно наследство.1994 г. - 36 Народно събрание на България приема оставката на правителството на Любен Беров.1994 г. - Самолет Боинг 737 на авиокомпания Ю Ес Еър катастрофира до Питсбърг, щата Пенсилвания. Загиват 132 души.2001 г.- Памела Красимирова Иванова се ражда. Това е едно от талантите на своя малък град. Китара, пиано, народни танци, пеене и сигутно ще има още много неща.2004 г. - Непилотираният космически апарат на НАСА Дженезис се разбива при приземяване, след като парашута му отказва да се отвори.2006 г. - Общото събрание на ООН обявява „Десетилетие на грамотността на ООН\". ", "date": "2019.09.08", "title": "8 септември в историята"}
