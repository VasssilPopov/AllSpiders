{"url": "http://www.cross.bg/merkel-kantzlerkata-beshe-1607848.html", "text": "/КРОСС/ Ангела Меркел отново се разтрепери пред камерите на операторите и фотографите. Това стана на официалната церемония по назначаването на новия министър на правосъдието в Берлин.Докато президентът Франк-Валтер Щайнмайер произнасяше слово в резиденцията си канцлерката Меркел беше заснета с ръце пред стомаха, а краката й изглеждаха видимо треперещи.Спекулации за здравословни проблеми на Ангела Меркел започнаха да кръжат в пространството, след като тя бе забелязана да трепери на церемонията по посрещането на новоизбрания украински президент Владимир Зеленски в Берлин на 18 юни.На последвалата пресконференция 64-годишната Меркел обясни състоянието си с дехидратиране. „Изпих поне три чаши вода, от които очевидно имах нужда, а сега съм много добре\", каза тя.Защо трепери Меркел, питат се медии и доктори... „Стандарт\" обобщи версиите, които се завъртяха в западни и руски медии: Официалната версия е точно такава - недостиг на течности. На 18 юни Ангела Меркел каза, че причината е дехидратиране. В Берлин тогава беше над 30 градуса, а германският канцлер стоеше на слънце по време на тържествена церемония. Според нея, след като е изпила водата, тя се е почувствала по-добре. На 27 юни обаче канцлерът беше в помещение, където имаше приятна температура. Въпреки това ситуацията се повтори. Журналисти предполагат, че фрау Меркел може да показва симптоми на болестта на Паркинсон, която често е съпроводена от тремор. Противниците на тази версия твърдят обаче, че треморът при така болест е по-продължителен.Някои експерти посочват, че това би могло да бъде краткосрочен проблем с циркулацията на кръвта в тялото на канцлерката.Има доктори, които не изключват и това състояние. 10 пъти по-вероятно е пристъп от хиперактивна щитовидна жлеза да засегне жените, отколкото мъжете. Неконтролираното разклащане може да е признак за ниска кръвна захар - сериозно усложнение, често наблюдавано при пациенти с диабет. Възможно е треморът да е свързан с възрастта на канцлерката. Това е т.нар. ортостатичен тремор, който има тенденция да засяга хората след 60 години. Пациентите могат да усетят треперене в краката си, когато са изправени, което може да се разпространи в горната част на тялото. Треперенето спира, когато човек започне да се движи. Никога не бива да отписваме стреса като фактор. Вече отдавна се знае, че той може да увреди здравето. Треперенето може да е и страничен ефект от употребата на антидепресанти (лекарства против депресия). ", "date": "2019.06.27", "title": "Седем версии за треперенето на Меркел"}
{"url": "http://www.cross.bg/bolnitzata-maiichin-operatzii-1607836.html", "text": "/КРОСС/ Университетската АГ болница „Майчин дом\" въвежда роботизирана хирургична система Da Vinci. Това е най-съвременната технология за безкръвни операции в целия свят, като болницата придобива най-новия модел Da Vinci Х. Инвестицията за закупуването му възлиза на стойност 6 000 000 лв. и се финансира съвместно от Майчин дом, Министерството на здравеопазването и Медицински университет - София. Освен надеждност и оптимална точност, операциите с Da Vinci X позволяват много по-прецизна хирургична работа и бързо възстановяване на пациентите. Достъпът се осъществява лапароскопски (без разрез), a интервенцията е бърза и щадяща поради значително по-ниската кръвозагуба. За разлика от операциите от отворен тип, роботизираната хирургия позволява по-лесно и бързо възстановяване, като оперираните са в състояние да се върнат към обичайния си начин на живот в рамките на няколко дни след манипулацията.В събитието за представяне на инвестицията и за освещаване на обновената приемна на болницата участва лично Негово Светейшество Патриарх Неофит I. Той благослови присъстващите гости, сред които министъра на здравеопазването Кирил Ананиев и декана на Медицинския факултет към МУ-София проф. д-р Иван Митов. С въвеждането на новата технология Майчин дом учреди болнично настоятелство с идеална цел в подкрепа на каузата за грижа за майчиното и женско здраве в България. Настоятели в него стават изявени личности, които представляват обществото и го изграждат в българските духовни и обществени ценности: Западно- и Средноевропейския митрополит Антоний, председателят на парламента Цвета Караянчева, кметът на столицата Йорданка Фандъкова, издателят и управител на Медийна група България Венелина Гочева, Омбудсманът Мая Манолова и наследникът на царското семейство, инициирало и дарило средствата за изграждане на болницата преди повече от 115 г. - д-р Кубрат Сакскобургготски.Майчин дом е най-голямата и най-старата специализирана АГ болница у нас, където се проследяват и обработват най-сложните медицински случаи от цялата страна. Средно всяко 14-то българско дете се ражда в Майчин дом, като болницата продължава да бъде лидер по брой раждания и гинекологични операции на годишна база.", "date": "2019.06.27", "title": "Майчин дом въвежда безкръвни операции с робот Да Винчи"}
{"url": "http://www.cross.bg/glasyvane-mashinnoto-izbori-1607833.html", "text": "/КРОСС/ Как да бъде успешно машинното гласуване на местни избори 2019?\" Това е темата на дискусията, която омбудсманът Мая Манолова организира утре, 27 юни 2019 г., от 12.00 часа в институцията - ул. „Георг Вашингтон\" № 22.Форумът е провокиран от анализите на ЦИК и на Обществения съвет към ЦИК за проведените европейски избори и констатираните проблеми и несъвършенства при организацията на машинното гласуване на 26 май 2019 г.  Идеята на омбудсмана е да се дискутират причините за проблемите и тяхното възникване, както и да се начертаят конкретни мерки за преодоляването им чрез своевременно мобилизиране на всички отговорни институции, натоварени с организационно-техническата подготовка за следващите местни избори през октомври. Във вторник Манолова предупреди, че има подозрение за започването на кампания за премахване на машинното гласуване, в която се включват организатори на изборите, различни експерти, свързани с Централната избирателна комисия.Поканени на форума са всички заинтересовани - президентът на Република България, ЦИК, Общественият съвет към ЦИК, народните представители от парламентарната комисия по правни въпроси към НС, представители от отговорните институции - вицепремиерът Томислав Дончев, министрите на вътрешните работи и на регионалното развитие и благоустройството, Главна дирекция „Гражданска регистрация и административно обслужване\", Националното сдружение на общините в Република България, „Информационно обслужване\" АД, Асоциация „Прозрачност без граници\", Движение „България на гражданите\", Институт за развитие на публичната среда, „Сиела норма\" АД, експертите, които са сертифицирали машините, представители на академичната общност, наблюдатели, граждани, анализирали резултатите от изборите и др.", "date": "2019.06.27", "title": "Мая Манолова организира дискусия за машинното гласуване"}
{"url": "http://www.cross.bg/kotel-shtetite-bili-1607841.html", "text": "/КРОСС/ Бедственото положение в Котел е отменено след изсипалия се пороен дъжд снощи. Реката в града излезе от коритото си и наводни около 20 къщи и улици. Няма пострадали хора. Живеещите в ниските части на Котел са били евакуирани. Тази сутрин започна разчистването на щетите от водната стихия. Има предупреждение водата да не се използва за питейни нужди, защото е мътна.Жители на Котел разказаха, че било страшно. Пожарникари изнасяли на ръце хора от наводнените им домове. В една от пострадалите къщи имало четири малки деца, които били спасени от съседи.Придошлата Котленска река заляла и транзитен път, който минава през града и трафикът е затруднен. По думите на кмета щетите са огромни и трябва да се потърси помощ от държавата.Коста Каранашев - кмет на Котел: Да може да си направим план по най-бързия начин да нормализираме движението и хората, които са пострадали. ", "date": "2019.06.27", "title": "Отмениха бедственото положение след наводнението в Котел "}
{"url": "http://www.cross.bg/zakona-shyma-zoni-1607842.html", "text": "/КРОСС/ Заетите в областта на ресторантьорството се обявиха против регулации в закона за шума, които регламентират тишина след 23 часа. Те настояват президентът да наложи вето на промените, които депутатите приеха миналата седмица.\"Няма да сме тихи\" - надписът по фланелки и плакати ясно заявява позицията на ресторантьорите. Те настояват за ясни и точни дефиниции в кои заведения и в кои зони може да има шум през нощта. Противопоставиха се на общата постановка музикалния фон час преди полунощ да спре навсякъде - още повече, че особено през лятото хората излизат именно тогава.    Ние направихме собствени замервания в последните 3-4 дни с уредите, които ползва РЗИ - 55 децибела шум, който е позволен за заведенията, в момента аз и вие го нарушаваме. Фонтанът отзад също. Това означава, че господата зад нас трябва да арестуват фонтана и да конфискуват техниката.Валери Симеонов: Нямало хората къде да се веселят. Това не е вярно. Законът за защита от шума в околната среда третира единствено въпроса за озвучаването. И то трябва да бъде забранено съгласно новия закон от 23 до 8 часа. Ние не забраняваме работата на заведенията.Николина Ангелкова: Мисля, че е редно и това се подкрепя и от бизнеса и от местните власт, които според нас трябва да определят съвместно с бизнеса дали и как да има зониране в националните курорти, продуктово зониране говоря, не териториално.Управляващите посочиха, че постановките в закона, срещу които е протестът, не са нови, а фигурират в нормативната уредба от 2006 година. Протестиращите обаче са категорични, че внесените от тях предложения за осъвременяване на разрешените децибели и за създаване на зони със силно озвучаване в градовете и по Черноморието не са били взети под внимание. ", "date": "2019.06.27", "title": "Протест пред президентството с искане на вето на закона за шума "}
{"url": "http://www.cross.bg/sali-shofyor-godini-1607819.html", "text": "/КРОСС/ Окръжната прокуратура в Разград постигна присъда от 25 години лишаване от свобода за подсъдим за грабеж, придружен с убийството на  таксиметров шофьор, 4 месеца след извършване на деяниетоТочно на четвъртия месец след убийството на таксиметровия шофьор Красимир И., извършено на 27 февруари тази година, Окръжната прокуратура в Разград постигна ефективно наказание от 25 години лишаване от свобода при строг режим. До произнасяне на присъдата на Разградския окръжен съд днес се стигна, след като 22-годишният Сали П., който за 20 лева извърши грабежа, а след това уби 63-годишния шофьор на такси, се призна за виновен и поиска делото срещу него да се гледа при условията на съкратено съдебно следствие. Така подсъдимият избегна доживотен затвор, колкото поиска в обвинителната си реч представителят на обвинението за извършеното тежко престъпление. След намаляване на присъдата с една трета заради съкратената съдебна процедура състав на Разградския окръжен съд прие поисканото от прокурора наказание от 25 години лишаване от свобода за подсъдимия. В последната си дума Сали изрази формално съжаление за „постъпката\" си и се извини на присъстващите в залата близки на убития таксиметров шофьор. На 27 февруари тази година Сали наел таксиметровия автомобил, управляван от Красимир И. Два дни преди фаталната среща таксиметровият шофьор навършил 63 години, а Сали П. се върнал от Германия, където работел. След като проиграл на хазарт спечелените в чужбина пари, 22-годишният мъж замислил да си набави средства по престъпен начин.Наел таксито и по пътя от Разград до село Дянково нанесъл 6 удара в областта на шията на водача. Един от ударите прерязал сънната артерия на 63-годишния мъж. За да не бъде разкрит, Сали извлачил тялото на шофьора от автомобила в гориста местност край пътя. Взел оборота от 20 лева, мобилния телефон и таблета на Красимир. По пътя пътувала жена, която забелязала изоставеното такси. Решила, че е станала катастрофа и предложила на  Сали помощ, вземайки го за шофьора на таксито. Така Сали бил отведен в центъра на Разград, където камера го засякла в 21,38 ч. Ограбените 20 лева поиграл веднага, после отишъл при своя позната, където разследващите открили кървавите му дрехи, с които е бил в нощта на грабежа, придружен с убийството. Връхната си дреха и мобилния телефон на Красимир Сали изгорил. Присъдата на Разградския окръжен съд подлежи на обжалване пред Апелативния съд във Варна.  ", "date": "2019.06.27", "title": "25 години затвор за убийство на таксиметров шофьор"}
{"url": "http://www.cross.bg/petkov-rymen-livanski-1607821.html", "text": "/КРОСС/ Председателят на ПП АБВ Румен Петков беше официален гост на откриването на първото по рода си изложение на ливански фирми в областта на земеделието и хранително-вкусовата промишленост Lebanese Agro - Food Expo 2019 в София. В разговорите с ливанските участници в изложението, Петков изрази удовлетворение от това, че усилията на ПП АБВ са дали огромен резултат и след увеличаване на стокообмена между България и Ливан от миналата година с повече от 20%. Това първо по рода си изложение от повече от 30 години е много сериозна инвестиция в бъдещите взаимоотношения в такъв силен и за България, и за Ливан сектор като хранителната промишленост, подчерта Румен Петков.  На форума са представени над 25 ливански производители и износители. Изложени са храни - натурален зехтин, ядки, различни видове маслини, тестени изделия, традиционна халва, разнообразие от подправки, плодови сиропи и сладка, както и други продукти, представящи националната ливанска кухня. На събитието се предлага и дегустация, което дава възможност на всеки посетител да се запознае с традициите и културата на Ливан.Организатори са Българската търговско-промишлена палата, съвместно с Ливанската търговска палата и  Ливанско-българския бизнес съвет (Lebanese-Bulgarian Business Council).", "date": "2019.06.27", "title": "Румен Петков беше гост на изложението на ливански фирми Lebanese Agro – Food Expo 2019"}
{"url": "http://www.cross.bg/avramova-rila-ministur-1607823.html", "text": "/КРОСС/ Министърът на регионалното развитие и благоустройството Петя Аврамова ще участва в Заключителната конференция за мандат 2015-2019 г. на Националното сдружение на общините в Република България. Министър Аврамова ще се включи в панела, в който ще бъдат коментирани европрограмите след 2020 г. Той ще се проведе утре, 28 юни, от 9.30 часа, в зала „Рила\" на хотел „Рила\", в к.к. Боровец.", "date": "2019.06.27", "title": "Министър Аврамова ще участва в конференция на НСОРБ"}
{"url": "http://www.cross.bg/evropa-mariya-tzifrovi-1607822.html", "text": "/КРОСС/ Когато говорим за съвременната икономика, на преден план излиза цифровизацията като условие за повишаване на конкурентоспособността на нашите предприятия, за по-добър жизнен стандарт, за нови икономически модели. Нито един сектор днес не може да върви напред без технологиите - те са от земеделието до производството, от образованието до здравните услуги. Длъжни сме обаче да не изпускаме от контрол тази трансформация, за да сме сигурни, че човекът ще остане в центъра и ще сме способни да предвидим възможните нежелани ефекти. Това заяви българският еврокомисар за цифровата икономика и общество Мария Габриел по време на второто издание на Пловдивския икономически форум. Тя очерта и целта да продължи премахването на пречките пред цифровизацията, но при спазване на основните европейски ценности като недискриминацията, неприкосновеността, достойнството и справедливостта.Българският еврокомисар наблегна, че благодарение на цифровия единен пазар вече няма такси за роуминг, блокирането на географски принцип бе премахнато, а неличните данни могат да се движат свободно. „Има обаче много предизвикателства по пътя към цифровото бъдеще. Само част от европейските компании са цифровизирани. През 2017 г. 25% от големите предприятия в ЕС и не повече от 10% от малките и средните предприятия са използвали анализ на голям обем от данни. Затова предложих нова програма „Цифрова Европа\" с бюджет 9,2 милиарда евро, която да подкрепя и цифровата трансформация на предприятията. Тя ще инвестира в цифрови иновационни хъбове, нови технологии като суперкомпютрите и изкуствения интелект, цифрови умения, киберсигурност. Трябва да има иновационен хъб във всеки един от 273-те региона на ЕС, за да бъде всяка компания на една ръка разстояние от него. Такава е моята амбиция\", заяви Мария Габриел.  Комисарят обърна специално внимание на цифровите умения като ключов елемент за успешна цифрова трансформация. За да се даде възможност на повече млади хора да придобият високи цифрови умения, вече една година се изпълнява схемата за трансграничен стаж „Цифрова възможност\". Предложението на Мария Габриел е тя да продължи и в следващия програмен период. Според нея, с развитието на нововъзникващи технологии като изкуствения интелект все по-осезаемо се усеща липсата на достатъчен брой специалисти с високи цифрови умения. По отношение на изкуствения интелект, комисарят прикани всички, които работят по темата, да се включат в тестовата фаза на етичните насоки, чието начало тя постави вчера. „Трябва да съберем колкото може повече опит, така че насоките да могат да бъдат подобрени допълнително през следващата година. Длъжни сме да развием своята политика така, че да позволим на Европа да бъде конкурентоспособна в областта на изкуствения интелект, като в същото време спазваме нашите основни ценности\", заяви Мария Габриел.Тя подчерта и доброто позициониране на България в развитието на цифрова екосистема. Страната има традиции в информационните технологии и електрониката и е дом на около 10 000 компании в ИКТ сектора. Седем от всеки десет изнасят стоки и услуги. Оборотът на сектора е нараснал с 300% през последните седем години и сега е достигнал до 2,5 милиарда евро. България държи водеща позиция в по отношение на сертифицирани професионалисти в информационните технологии - трето място в Европа и десето в света. „През изминалата година имаше над 600 събития, организирани по време на Европейската седмица на програмирането, в редица от които участвах. Включиха се повече от 30 хиляди души в цялата страна. България беше избрана да бъде дом за един от осемте суперкомпютри в Европа от световен клас. Суперкомпютърът в София ще бъде най-мощният в Източна Европа и един от 50 най-мощни в света. Това показва потенциала на България да бъде в предните редици при оформянето и прилагането на европейската цифрова политика\", добави Мария Габриел.Тя привлече вниманието върху новите програми „Цифрова Европа\" и „Хоризонт Европа\", насърчавайки участниците да използват възможностите, които те им предоставят.  Те предвиждат инвестиции в изкуствен интелект и роботика, интернет от ново поколение, суперкомпютри, анализ на големи обеми от данни, като основната им цел е върховите цифрови технологии да бъдат достъпни за всички. ", "date": "2019.06.27", "title": "Мария Габриел в Пловдив: Цифровизацията е условие за по-конкурентна европейска икономика"}
{"url": "http://www.cross.bg/zhelyazkov-rosen-svurzanost-1607824.html", "text": "/КРОСС/ Последователни сме в изпълнението на политиките за изграждането на транспортната и цифрова свързаност със съдените ни държави. Това заяви министърът на транспорта, информационните технологии и съобщенията Росен Желязков в Пловдив по време на Икономически форум. По думите му водещо условие за постигането на по-добра свързаност е ефективното поддържане, модернизация и развитие на инфраструктурата.„България е част от два европейски коридора, част от транспортната европейска мрежа. Това са двата коридора Рейн-Дунавски и Ориент/Източно Средиземноморски. Това са пътни и железопътни коридори, които свързват Изтока с Европа, както страните от Западните Балкани с Изтока\" добави той.Министър Росен Желязков изтъкна, че са направени успешни стъпки за осигуряване на свързаност на държавите от Западните Балкани без да се създават нереалистични очаквания. „Модернизацията на железопътната и пътна връзка от сръбската граница до София е от голямо значение за осъществяването на свързаността в сухопътния транспорт. Проектът ще позволи от Черно море до Европа да имаме една модерна железопътна инфраструктура, която да позволява движение с високи скорости на стоки и товари\", заяви министърът. Той подчерта, че другата приоритетна насока, която развиваме, е модернизацията на железопътната връзка със Северна Македония. Росен Желязков допълни, че за да се осъществи свързаността на Западните Балкани със страните от Източното партньорство и Турция, се работи и по изграждането на едно от най-сложните железопътни трасета от София до Септември.Транспортният министър припомни, че България работи активно за реализирането на съвместни проекти с Румъния и Гърция. „С румънския колега стартирахме процеса за построяването на трети мост над река Дунав, като идеята ни е в бъдеще да бъдат построени още мостове. Това значително ще подобри свързаността, между двете държави и ще намали опашките от камиони по границите\", добави Росен Желязков. В отговор на въпрос на участници във форума, министър Желязков заяви, че до края на юли може да бъде избран изпълнител на концесията на летище София. „Трябва да се има предвид, че се избира партньор в публично-частно партньорство, така че е много важна оценката на бизнес модела и неговата изпълнимост, устойчивост и безспорност за бъдещ период от време\",  коментира министърът.", "date": "2019.06.27", "title": "Росен Желязков: Последователни сме в изграждането на транспортната и цифрова свързаност със съседите ни"}
{"url": "http://www.cross.bg/temelkov-dostup-yslygi-1607825.html", "text": "За двете години от създаването на Държавна агенция „Електронно управление\" (ДАЕУ) постигнахме не малко резултати и създадохме инструменти, с които ускорихме процеса на трансформация на администрацията. Достъпът до Единния портал за електронните административни услуги (https://egov.bg/wps/portal/), поддържан от агенцията, вече е възможен и с персонален облачен и мобилен квалифициран електронен подпис (КЕП), който може да се използва от всяка точка на света с достъп до интернет. Това обяви Атанас Темелков, председател на ДАЕУ при представянето в реално време достъпването на е-услуги през мобилно устройство. Електронната идентификацията, за която напоследък често се говори, вече ще става лесно и достъпно през мобилно смарт устройство, допълни още той.Приоритет на електронното управление са услугите за гражданите и бизнеса. До 2023 г. те трябва да имат централизиран достъп по електронен път до над 850 електронни услуги, поясни още Темелков. Според  последното проучване на „Галъп Интернешъл\" на обществените нагласи по отношение на електронното управление у нас 75 на сто от участвалите в допитването не са използвали електронни услуги и са имали контакт с администрации само „на гише\". В същото време над 5.5 млн. граждани използват мобилен интернет. Тази липса на комуникация може да се промени. Достъпването на е-услуги и подписването на документи с облачен КЕП ще улесни всеки гражданин в работата с администрацията. Създават се условия за сигурна идентификация и единен начин за достъп до услугите, предоставяни от различните институции. Това решение значително ще оптимизира разходите на държавата и бизнеса за създаване, поддържане и използване на средства за електронна идентификация. Също така ще предостави сигурен начин за потвърждаване на самоличността на потребителите до въвеждането на личните документи като средство за електронна идентификация, каза председателят на ДАЕУ.  Идентификацията и достъпването до различни е-услуги чрез защитено мобилно приложение с КЕП е в партньорство с единствените засега две български компании, които предлагат сертифициран облачен квалифициран е-подпис на достъпна цена - БОРИКА АД и „Евротръст Технолъджис\" АД.Гражданите и бизнесът вече могат да взаимодействат изцяло цифрово с администрациите - през Системата за електронно връчване. Близо 19 000 са регистрираните потребители в системата. От тях повече от 90 са фирми, над 700 са администрации. Основните регистри и системи на централната администрация вече са свързани - през средата за обмен на данни между регистрите - RegiX. Там се извършват 165 типа справки от 62 регистъра на централни администрации, отчете Атанас Темелков. Над 2 000 000 транзакции за достъп до удостоверителна и справочна информация се предоставят средно на месец през RegiX. Половината от тях са за нуждите на държавната администрация. Системата реално спестява време и усилия за получаване, проверка и обработка на данните. Възможната годишна икономия в средства от фонд „Работна заплата\" възлиза на близо 5 000 000 лв. Също така през тази система от 2018 г. гражданите могат да контролират как институциите използват техните данни - кои данни, на какво основание и с каква цел. Тази услуга е силен инструмент за граждански контрол върху институциите, смята председателят на ДАЕУ.Хартиеният обмен между администрациите е премахнат в национален мащаб между всички административни структури. Близо 1 000 от тях  обменят документи изцяло електронно, което е първата успешно приложена мярка за ограничаване на хартиената администрация. Средномесечният документооборот на една централна администрация с други институции достига близо 2 300 писма. Всички те вече се обменят по електронен път. Това означава спестени близо 100 тона хартия годишно и около 220 хиляди лева средногодишно спестените разходи само за хартия на администрациите. С преустановяването на хартиения обмен времето за регистрацията на един документ и връщането на отговор се скъсява близо 6 пъти.Атанас Темелков подчерта важността на обратната връзка от гражданите и бизнеса при използване на електронните административни услуги. Предложения за подобряване на работата на администрацията могат да се изпращат чрез системата за е-Връчване ( https://edelivery.egov.bg/). ", "date": "2019.06.27", "title": " А.Темелков, председател на ДАЕУ: Вече ще достъпваме услугите на администрацията и през мобилен телефон "}
{"url": "http://www.cross.bg/putni-dostup-pulen-1607827.html", "text": "/КРОСС/ Агенция „Пътна инфраструктура\" предостави на депутатите на БСП пълен достъп по исканата по Закона за достъп до обществена информация техническа документация за строителството на големи пътни проекти. В продължение на месец нито един от 11-те народни представители от Парламентарната група на „БСП за България\" в 44-то Народно събрание, изискали документите, не се заинтересова от подготвения пълен обем технически документи. Припомняме, че депутатите поискаха по ЗДОИ документи за участъци от автомагистралите „Хемус\", „Струма\", „Тракия\", „Марица\", път I-1 Видин - Монтана и път II-18 Околовръстния път на София, част от които са изграждани през 80-те години на 20 век.Въз основа на чл. 27, ал 1, т.2 и т. 3 от ЗДОИ, в законоустановения срок и по график - между 30 май и 27 юни, на народните представители Корнелия Нинова, Елена Йончева, Георги Свиленски, Петър Витанов, Крум Зарков, Христо Проданов, Драгомир Стойнев, Димитър Данчев, Чавдар Велинов, Румен Георгиев и Надя Клисурска, Агенция „Пътна инфраструктура\" осигурен пълен достъп до изисканата техническа документация, свързана с проектно решение в части „геология\", „геодезия\", „пътна\" и „технологичен ремонт\", по които са изпълнявани различните видове строително-монтажни работи, включително обяснителните записки, всички количествени сметки, детайли, пътна конструкция, допълнителни ведомости и приложения; рецептите на асфалтовите смеси на различните пластове; сертификатите за вложените материали; протоколите от проведените изпитвания на материалите по време на изпълнение на строително-монтажни работи; протоколите и актовете при приемане на извършените строително-монтажни работи и т. н. От БСП все още не са отговори и кои пътни експерти и коя независима лицензирана лаборатория възнамеряват да ангажират за инспекция на пътни участъци, каквото искане имаха преди повече от половин година.  ", "date": "2019.06.27", "title": "АПИ предостави пълен достъп на депутатите от БСП до исканата техническа документация за пътни проекти"}
{"url": "http://www.cross.bg/ogranicheniya-po-putya-asenovgrad-chepelare-ot-do-yuli-1607826.html", "text": "/КРОСС/ От 1-ви до 5-ти юли, от 8 до 17 ч., поетапно ще се ограничава движението на моторните превозни средства по път II-86 Асеновград - Чепеларе поради почистване на паднали камъни под предпазната мрежа на крайпътните скатове.Автомобилите ще се пропускат в интервали от 30 - 40 минути, веднага след отстраняване на скалната маса.Необходимо е шофьорите да се движат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.06.27", "title": "Ограничения по пътя Асеновград-Чепеларе от 1 до 5 юли"}
{"url": "http://www.cross.bg/selo-dypka-politziyata-1607828.html", "text": "/КРОСС/ Търсач на съкровища почина, докато се спуска в дупка в землището на търговищкото село Пролаз. От полицията потвърдиха за инцидента.От свои източници Дарик научи, че е имало и други иманяри, които търсели заровено злато.Трима мъже научили за местна легенда, която разказвала за имане, скрито в гориста местност край търговищкото село Пролаз. Така на едно място се оказали иманяри от София, село Кукорево и един от търговищко.Иманярите смятали, че съкровището е в дълбока дупка, която по всяка вероятност е изкопана от други техни колеги. Досега нямало данни някой да е намерил златото и така тримата стигнали до мястото.Софиянецът имал алпинистка подготовка и решил той да влезе в 12-метровата дупка. Спускал се бавно в изкопа, който не е отвесен, а прокопан хаотично и на места доста тесен.В един момент започнал да вика за помощ и казал, че се задушава. Колегите му направили опит да го извадят, но не успели. Тогава единият от тях - мъжът от село Кукорево, отишъл в полицията и разказал какво се е случило. Той отвел служителите на полицията и пожарната до мястото в труднодостъпната местност и успели да извадят пострадалия. Оказало се, обаче че вече е починал. Резултатът от извършената аутопсия е, че няма данни за насилствена смърт.По случая е започнато досъдебно производство.Действията по изясняване на обстоятелствата около инцидента продължават и се извършват под ръководството на прокурор от Окръжна прокуратура-Търговище. ", "date": "2019.06.27", "title": "Иманяр се задуши в дупка, докато търси съкровище "}
{"url": "http://www.cross.bg/yavorov-myzeii-kushtata-1607829.html", "text": "/КРОСС/ Къщата, в която се намира музеят на Яворов в София, отново е обявена за публична продан. Цената, на която е оценен имота на улица \"Раковски\" 136, е близо милион и триста хиляди лева. Столичната община вече е обявила интереса си с помощта на държавата да откупи частния имот, но тъй като се водят дела за собствеността, и на този търг няма да участва.Това е третият опит на частен съдебен-изпълнител да продаде къщата, в която Яворов и Лора Каравелова са живели една година, а през 1963 г. е превърната в музей.\"Къщата музей на Яворов е повече музей на едно отминало време, на един тип семейни отношения между мъжа и жената, затова тя има друга цена. Ние нямаме много музеи, защото, замислете се, историята на България като независима държава не е твърде дълга. Нямаме много места, които да съхраняват колективната памет. А това нещо е митологизирано - дори заради тази инвестиция в колективно въображение и на национална памет в нея, тя трябва да бъде запазена\", обясни за \"Дарик\" литературоведът Милена Кирова. ", "date": "2019.06.27", "title": "Къщата музей на Яворов отново се продава "}
{"url": "http://www.cross.bg/ploshti-sofiya-suvet-1607809.html", "text": "/КРОСС/ „Тук съм по покана на „Обединена София срещу презастрояването\" и подкрепям всяко едно от справедливите им искания.\" Това каза днес омбудсманът Мая Манолова пред сградата на Столичната община, където подкрепи инициативата на редица граждански сдружения, организации и комитети, които протестираха срещу презастрояването на малкото останали зелени площи в гр. София. „Обединена София срещу презастрояването\" бяха подготвили конкретни искания до кмета Йорданка Фандъкова и Столичния общински съвет за предприемане на спешни мерки срещу унищожаването на зелената система в града.„Смятам, че това, което искат гражданите е напълно справедливо и в интерес на гр. София. Аз съм за това СОС да спре произнасянето по устройствени планове, които се отнасят до мащабно строителство и до унищожаването на малкото останали зелени площи, детски площадки, градинки, междублокови пространства. Даже бих разширила това искане - подобна забрана за произнасяне от страна на Общинския съвет за унищожаване на части от зелената система на столицата, трябва да се разпространят и върху работата на следващия Общински съвет\", обяви Манолова. По думите й е крайно време да се сложи точка на застрояването на градинки, междублокови пространства, на ограждане на паркове. Според нея зелената система трябва да се разширява, а не да се руши и да има посегателства върху нея. „Аз съм против изсичането образно казано даже на „едно здраво дърво\". Трябва да се мислят други решения и този и следващият общински съвет имат тази огромна отговорност пред гражданите на столицата\", заяви омбудсманът.Общественият защитник подчерта, че е дошло времето, в което трябва да се направи пълна ревизия на законността на извършените реституции, заменки и на процедурите, които предвиждат застрояване, особено в парковете и зелените площи. „Плаче за ремонт и общинската наредба за провеждане на обществените обсъждания. Всички сме наясно, че те са абсолютно формални и че реално администрацията изобщо не се интересува от мнението на гражданите, освен разбира се, когато те по категоричен начин с гражданска инициатива не заявят своите искания\", допълни Мая Манолова.По думите й са необходими промени в законодателството, които в препоръките си тя нееднократно е отправяла, включително и през Годишните доклади на институцията на омбудсмана. Чрез тях тя е настоявала за разширяването на кръга от заинтересовани лица, които могат да атакуват по съдебен ред всяко решение на СОС, с което се посяга върху зелените площи. Омбудсманът обясни, че гражданите трябва да имат възможността да обжалват пред административните съдилища актовете на Столична община за строителство, визи за проектиране, строителни разрешения, ПУП-ове, за да се проверяват по съдебен ред всички посегателствата върху зелени площи и съответно да се преустановяват.    „Промените в законодателството са необходими, защото тези безобразия не са само в гр. София, а и в гр. Пловдив, в гр. Бургас и в десетки други градове\", отчете омбудсманът и подчерта, че е необходима активната политика не само на Столична община, но и на кметовете по места за запазване на зелените площи и на зелената система.Като добър пример за такава активност Манолова посочи кмета на гр. Стара Загора Живко Тодоров, който инициира референдум за парк „Бедечка\" и започналото му презастрояване бе спряно. Гражданите допълниха, че един от големите проблеми в столицата са детските градини и подчертаха, че терените за тях не трябва да се променят, докато не се построи нова детска градина. ", "date": "2019.06.27", "title": " Мая Манолова поиска ревизия на всички разрешителни за строеж в зелени площи"}
{"url": "http://www.cross.bg/trifon-poznava-chislata-1607810.html", "text": "/КРОСС/ Ако има човек, който смело може да заяви, че познава  добре, то това е Трифон Трифонов от Русе. Той успешно експериментира с прилагането на различни залози, но основната съставка за успеха му е късметът, който несъмнено притежава.Повелителят на числата е на 57 години и работи в сферата на строителството. Това е Трифон, който отлично познава „ефектът Еврошанс\", благодарение на който записа в актива си печалба от 22 992 лева. Това обаче не е единственото му петцифрено попадение в играта. Съвсем скоро, в края на 2018 година, той отнесе чек на стойност 12 020 лева.„Играя  предимно за забавление, а печалбата е страхотен бонус. Обичам числата, както и това да ги избирам внимателно, но истината е, че за да ти излязат трябва да си късметлия.\" - споделя Трифон. Тегленията на играта „Еврошанс\" можете да следите в пунктовете на  и на . Забавлявайте се и с новото мобилно приложение, което можете да свалите от.  ", "date": "2019.06.27", "title": "22 992 лева от „Еврошанс“ отидоха при Трифон Трифонов от Русе"}
{"url": "http://www.cross.bg/priroden-posochi-petkova-1607814.html", "text": "/КРОСС/ Либерализацията на пазара на природен газ в България се случва в точния момент. Това каза министърът на енергетиката Теменужка Петкова по време на дебатите по промените в Закона за енергетиката, съобщава Агенция „Фокус\".Парламентът прие на първо четене създаването на газова борса. Гласуваните промени в енергийния закон ще създадат условия за ефективна либерализация на пазара на природен газ и установяване на ликвиден пазар. Само един депутатски глас беше регистриран против поправките.„Склонни сме да приемем всяка критика, когато тя е градивна и ще доведе до добри резултати за България. Министерството на енергетиката приема изцяло предложения законопроект, защото това, което се цели да бъде постигнато с тези промени ,е изключително важно за българската енергетика\", посочи Петкова.„Чуха се изказвания, че сме закъснели с либерализацията на пазара на природния газ в България. Може би на всички ни се е искало това да се случи по-рано, но няма как да бъде либерализиран пазарът, щом имаме един единствен доставчик. Когато те се увеличат, ще има различни условия и конкуренция, което ще е в интерес на потребителите. И смятам, че този момент е назрял сега, защото няма как да търгуваме с нещо, ако не можем да го получим от няколко места\", каза още тя.Енергийният министър посочи, че с изграждането на инфраструктурните проекти се създават условия да имаме доставка на природен газ от различни източници.„И следващият момент е изграждането на борса за търговия на природен газ. Така че смятам, че моментът е абсолютно адекватен на ситуацията\", коментира тя. Във връзка с изказани съмнения за манипулация на газовата борса, Петкова посочи, разчита, че ако има подобни съмнения, КЕВР ще се самосезира, за да бъде направена проверка и всички да са спокойни.На въпрос как ще бъде съхранен интересът на битовия потребител и бизнеса при борсовата търговия на природен газ, Петкова посочи, че в предложените промени в Закона на енергетиката ясно е разписано как законодателят вижда плавното преминаване към либерализацията на пазара на природен газ. „В конкретния случай с битовите потребители на природен газ - остава възможността общественият доставчик да доставя природен газ по отношение на тях\", обясни тя.Енергийният министър посочи, че никой не бива да се притеснява, тъй като всеки един елемент от законопроекта ще бъде внимателно анализиран, за да се предотвратят рисковете. „Но потребителите на природен газ трябва да бъдат спокойни, както и дружествата. Никой няма да направи нещо, което да противоречи на техните интереси. Но стъпката трябва да бъде направена, за да има конкуренция и по-добра цена за българските потребители\", заяви Петкова. По отношение на изказвания на опозицията, че има манипулация с търговия на базова енергия, тя посочи, че ако има съмнения, компетентният орган, към който трябва да се сигнализира, е българският регулатор. ", "date": "2019.06.27", "title": "Петкова: Либерализацията на пазара на природен газ в България се случва в точния момент"}
{"url": "http://www.cross.bg/vissheto-dvora-transportno-1607811.html", "text": "/КРОСС/ На 29 юни (събота) в 19:30 ч. от Централна гара София ще потегли специален влак, който ще превози участниците в културната инициатива \"Класика в парка\". Събитието ще се проведе на 29 и 30 юни на сцена в двора на Висшето транспортно училище „Тодор Каблешков\", които са организатори, заедно със Синдикален дом на културата на транспортните работници в България и Опера „Нова\".Министерството на транспорта, информационните технологии и съобщенията, БДЖ и НКЖИ подкрепят инициативата, като в първия ден допълнителна атракция на мероприятието ще бъде специалният влак, който ще пропътува разстоянието от Централна гара София до самата сцена в двора на Висшето транспортно училище „Тодор Каблешков\" заедно с участниците в операта „Травиата\". Спектакълът ще бъде представен от диригента със завидна дългогодишна международна кариера Иван Ангелов, който е съставил оркестър от някои от най-уважаваните столични музиканти, а като солисти в операта \"Травиата\" от Верди на 29 юни от 21:00 ч. публиката ще види младият сопран от Гърция Зеня Ардженти, тенора Валерий Георгиев и баритона Иван Кабамитов.Част от средствата от продадените билети ще бъдат използвани за изграждането на храм в двора на Висшето транспортно училище.", "date": "2019.06.27", "title": "Специален влак ще превози участиците в инициативата Класика в парка"}
{"url": "http://www.cross.bg/slyzhitel-durzhaven-podkypa-1607812.html", "text": "/КРОСС/ МВР реализира два удара за по-малко от денонощие. Служители на Вътрешна сигурност в София хванаха полицаи да продават наркотици, а малко по-късно стана ясно, че техни колеги са задържали с подкуп държавен служител.Акцията на СДВР и Вътрешна сигурност в столицата е проведена в квартал \"Лагера\". Засега няма данни за точния брой на задържаните, като по неофициална информация арести са извършени на два различни адреса.По-късно днес ще бъдат изнесени детайли от операцията на извънреден брифинг.Малко преди това - в сряда вечерта, е била проведена акция в Пловдив, при която има задържан държавен служител. Арестуван е главен експерт от Областна агенция по безопасност на храните за искане на подкуп от 1000 лева и две торби с продукти, съобщиха на съвместен брифинг окръжният прокурор Румен Попов и шефът на пловдивската полиция ст. комисар Атанас Илков, цитиран от Trafficnews.bg.Държавният служител е поискал парите от мандра в Първомай, за да не констатира административно нарушение. Сигналът бил подаден от бизнесмена, от който е бил поискан рушвета. Вчера той се е срещнал с експерта от БАБХ, като подкупът е бил поискан и получен. По време на разследването са използвани СРС-та, а експертът е получил подкупа в района на Първомай.В момента той е за 24 часа в ареста, като се очаква да се удължи престоя му до 72 часа, а днес трябва прокуратурата да повдигне обвинение. Не е ясно какви са били нарушенията на земеделските производители, които експертът искал да прикрие срещу подкупа. Наказанието за обвинение за корупция е от 3 до 10 години лишаване от свобода и до 20 000 лева глоба.\"Това е държавен рекет. В момента върви разследване дали е имало такива практики и в цялата област. Не за първи път хващаме инспектор от Агенцията по храните\", коментира Румен Попов.Задържаният държавен служител е 47 години, като от 2014 година е главен инспектор в сектор \"Здравеопазване на животни\". ", "date": "2019.06.27", "title": "МВР с два удара в Пловдив и София"}
{"url": "http://www.cross.bg/olaf-prokyror-razsledvaniya-1607813.html", "text": "/КРОСС/ Главният прокурор Сотир Цацаров се срещна с генералния директор на Европейската служба за борба с измамите  /ОЛАФ/  Виле Итала. Г-н Итала е на посещение в България по покана, отправена му от министъра на вътрешните работи и главния прокурор.  Главният прокурор и генералният директор на ОЛАФ обсъдиха по-ефективното провеждане на разследвания за защита на финансовите интереси на ЕС. Предмет на дискусия бяха както общото взаимодействие между МВР и прокуратурата, от една страна, и ОЛАФ, от друга, така и конкретни текущи разследвания. Договорен бе механизъм за пряка комуникация и подготовка на съвместните разследвания между Прокуратурата на Република България и ОЛАФ, чрез създаване на постоянно действаща контактна група от прокурори и служители на ОЛАФ. Очаква се първата среща на контактната група да се проведе в София до края на месец юли тази година.  В разговорите с г-н Итала участваха също заместникът на главния прокурор Иван Гешев и ръководителят на отдел „Специализиран\" към Върховна касационна прокуратура  Румяна Арнаудова. В програмата на визитата на генералния директор на ОЛАФ са предвидени и срещи с министъра на вътрешните работи и с председателя на Държавна агенция „Национална сигурност\" г-н Димитър Георгиев.", "date": "2019.06.27", "title": "Главният прокурор се срещна с шефа на ОЛАФ, обеща ефективност във финансовите разследвания"}
{"url": "http://www.cross.bg/suvetnik-obshtinski-kostenetz-1607815.html", "text": "/КРОСС/ Кметът на Костенец Радостин Радев излиза от ареста. Апелативният специализиран съд му определи втората по тежест мярка за неотклонение - \"домашен арест\", съобщи БНР.Радев е обвинен, че е предложил 30 000 лв. подкуп на местен общински съветник, за да гласува по определен начин. Според прокуратурата това гласуване е било в полза на другия обвиняем по делото - бизнесменът Ивайло Пашов. Първоинстанционният наказателен съд беше определил мярка за неотклонение на Пашов 10 000 лв., която днес съдиите от Апелативния спецсъд увеличиха - на 30 000. Решението на съда е окончателно. На 17 юни кметът на община Костенец, заедно със собственик и управител на търговско дружество, бяха задържани по досъдебно производство на Специализираната прокуратура. Радев е обещал на общински съветник сумата от 30 000 лв., за да упражни правото си на глас общинският съветник в полза на приемането на определено решение, което е касаело кмета и другия съучастник, който е управител на търговско дружество, спечелило обществена поръчка, съобщи преди дни наблюдаващият прокурор по делото Десислава Христова. Тя обясни, че решението на Общинския съвет, което е минало на гласуване на 14 юни, предпоставя упълномощаване на кмета на Костенец да подпише запис на заповед към ДФЗ с оглед стартиране на плащанията по изпълнението на обществената поръчка. Съучастникът е управителят на търговското дружество. \"Двама са привлечени като съизвършители на корупционно престъпление т. нар. активен подкуп\", съобщи тогава зам.-главният прокурор Иван Гешев. Той посочи, че основният разговор е воден с един общински съветник. „Но идеята е била той да привлече към подкрепящите кмета още двама общински съветници. Не мога да ви кажа дали това се е случило\", посочи преди време Гешев. ", "date": "2019.06.27", "title": "Пуснаха кмета на Костенец под домашен арест"}
{"url": "http://www.cross.bg/borisov-evropa-ychastuka-1607816.html", "text": "/КРОСС/ Най-бързо и ускорено довеждащият път за Индустриална зона Божурище трябва да бъде направен, разпореди министър-председателят Бойко Борисов при днешната инспекция на строителните дейности по изграждането на АМ „Европа\". „Трябва да се стартира незабавно. Чухте какво казват от немските заводи - разпродадени са всички парцели на индустриалната зона. Не само че не си отиват, но идват и още повече. Като дойдат и още по-големите заводи и тази магистрала ще отеснее, още преди да я построят\", каза премиерът Борисов.Министър-председателят провери строителството на трасето от АМ „Европа\" в участъка Драгоман - Сливница. Проектът стартира в средата на месец май тази година, ще бъде завършен до 2021 година и се изпълнява със средства от републиканския бюджет по програма „Ново строителство\" на Агенция „Пътна инфраструктура\".„След нас ще остане това. Всеки работник като си води децата ще им каже: „Аз съм го правил това!\", поколения ще знаят, че бащите им са работили тук\", посочи още Борисов по време на разговорите със строителите и работниците на АМ „Европа\".Премиерът бе категоричен, че при строителните дейности трябва да се опазва археологията и природата.„Искам да вдигнем 10 процента доходите догодина, да дадем повече пари за медицинските сестри сега\", заяви Борисов и добави, че затова е важно възможно най-скоро да се реализират приходи и от тол системата, за да не се разчита само на готовите пари от приходните агенции.В момента се работи или се извършват подготвителни дейности по двата участъка на магистрала „Европа\" -  от ГКПП „Калотина\" до Драгоман  и от Драгоман до Сливница. През есента се очаква да стартират реалните строителни работи и по участъка от ГКПП „Калотина\" до Драгоман.Пътят София - Калотина е основна пътна артерия, част от Коридор № 10, чрез модернизацията на който ще се развие и подобри преразпределянето на транспортните потоци по Трансевропейските транспортни коридори №4 и № 8 в посока Бургас, Турция и Гърция.Модернизацията на пътя ще подобри пропускателната способност и безопасност на движение в участъка, ще се облекчи високата интензивност на транзитното движение от и за централната част на Европа по транспортен коридор „Ориент/ Източно-Средиземноморски\".В днешната инспекция на АМ „Европа\" заедно с министър-председателя Бойко Борисов бяха вицепремиерът Томислав Дончев, министърът на финансите Владислав Горанов и заместник-министърът на регионалното развитие и благоустройството Николай Нанков. ", "date": "2019.06.27", "title": "Борисов инспектира строителството на АМ „Европа“"}
{"url": "http://www.cross.bg/denitza-zlateva-dogovora-1607817.html", "text": "/КРОСС/ „Оценяваме като груба политическа грешка лансираните от премиера Борисов нелепи сравнения между Гоце Делчев и Ернесто Че Гевара. Те поставят под въпрос българската позиция за обща история между България и Северна Македония до 1944 г., вредят на българския интерес и на практика обслужват чужда политика в момент на изострени противоречия с македонската страна\". Това заявява зам.-председателят на БСП по международна дейност Деница Златева в своя позиция. Според нея нито по своя характер, нито по своите цели борбите на тези две исторически личности могат да бъдат сравнявани и всякакви паралели между тях показват незнание и повърхностно отношение и към историята, и към настоящето. „Настояваме българското правителство да се съсредоточи върху изпълнението на Договора за добросъседство, сътрудничество и приятелство между България и Република Северна Македония, а министър-председателят да информира Народното събрание за резултатите от прилагането на Договора във връзка с две години от неговото подписване (01-08-2017 г.)\", заяви Деница Златева.  ", "date": "2019.06.27", "title": "Деница Златева: Груба политическа грешка са лансираните от премиера нелепи сравнения между Гоце Делчев и Ернесто Че Гевара"}
{"url": "http://www.cross.bg/plovdiv-rabota-otstraneni-1607818.html", "text": "/КРОСС/ Задържани служители на ОДБХ - Пловдив са отстранени от работа Във връзка със задържаните двама служители на Областна дирекция по безопасност на храните - Пловдив, БАБХ информира, че лицата са отстранени от работа.ОД на МВР - Пловдив води разследване по случая. Днес се очаква Окръжна прокуратура - Пловдив да повдигне обвинения за подкуп. ", "date": "2019.06.27", "title": "Задържаните с подкупи служители на ОДБХ – Пловдив са отстранени от работа   "}
{"url": "http://www.cross.bg/peevski-nyama-komentira-1607804.html", "text": "/КРОСС/ От ДПС са превели в държавния бюджет надвзетите средства от партийни субсидии. Това обяви пред журналисти в парламента председателят на ПГ на ДПС Мустафа Карадайъ. Той информира, че това е станало днес в отговор на получено вчера писмо от Министерство на финансите, предаде БТА.Относно готвените консултации за партийните субсидии депутатът Делян Пеевски коментира, че парламентарната процедура е изчерпана, тъй като промените в Закона за бюджета са минали на второ четене в ресорната комисия и уточни, че субсидията е един лев.\"Разговорите с управляващата партия приключиха, ако те не си държат на думата - техен проблем. Оставаме да видим какво ще направят те. ДПС винаги прави каквото казва - да видим ГЕРБ\", коментира още Пеевски.Мустафа Карадайъ допълни, че няма други предложения, постъпили в сроковете между първо и второ четене и няма какво да обсъждат. От ДПС отново припомниха, че тяхното предложение е за нула лева субсидия и отворен модел на финансиране на политическите партии. ", "date": "2019.06.27", "title": " И ДПС са върнали надвзетите партийни пари"}
{"url": "http://www.cross.bg/vunshnite-raboti-zaharieva-1607805.html", "text": "/КРОСС/ На 28 юни, петък, вицепремиерът и министър на външните работи Екатерина Захариева ще открие 40-ата среща на Съвета на министрите на външните работи на държавите-членки на Организацията за Черноморско икономическо сътрудничество (ЧИС) - най-представителната и институционално най-добре развитата организация в широкия Черноморски регион, съобщиха от Министерство на външните работи.Тази среща ще отбележи и края на българското председателство на организацията и началото на председателството на Гърция.Събитието, което ще се състои в София в хотел „Балкан\", ще събере на едно място представители на 12-те държави-членки - България, Азербайджан, Албания, Армения, Грузия, Гърция, Молдова, Румъния, Русия, Сърбия, Турция, Украйна, както и на Египет и Тунис - страни - наблюдатели в ЧИС, на Съюза на Средиземноморието и др.Екатерина Захариева ще открие министерската среща в 9:30 часа в зала „Роял\" на хотел „Балкан\", след което ще се състои работна сесия.Семейна снимка на участниците е предвидена за 12:45 ч.В 13:00 ч. Екатерина Захариева, Маркос Боларис, аместник-министър на външните работи на Гърция, и Майкъл Христидис, генерален секретар на ЧИС, ще дадат пресконференция.На 1 януари 2019 г. България пое ротационното председателство на ЧИС за периода до 30 юни 2019 г. Приоритетите за нашата страна като председател на ЧИС включваха насърчаването на пълноценното взаимодействие на организацията с ЕС, продължаване на процесите за реформиране и адаптиране на ЧИС към съвременните предизвикателства, както и задълбочаването на бизнес контактите между страните от региона. Българското председателство премина под мотото „Море от възможности\" ", "date": "2019.06.27", "title": " Захариева открива 40-ата среща на Съвета на външните министри от Черноморието"}
{"url": "http://www.cross.bg/rysiya-panair-godina-1607807.html", "text": "/КРОСС/ Русия  ще бъде страна партньор на Международния технически панаир. Официално потвърждение от руското правителство бе получено в Международен панаир Пловдив, който е организатор на деловия форум. Почетното участие  на Руската федерация  ще се състои след  поредицата срещи  на високо държавно ниво през последните месеци, за да конкретизира  възможностите за активизиране на икономическите отношения между двете държави. Стокообменът между тях възлиза на около 3.5 милиарда долара през миналата година. Над 3.3 млрд. долара са руските инвестиции в България, а българските в Русия - повече от 87 млн. долара. Русия е на четвърто място сред търговските партньори на Европейския съюз,  стокооборотът нараства, а това ще се отрази позитивно  и на обмена с България, коментират  експерти.  Националният статистически институт вече отчете ръст от 6.8% на българския износ за Русия и от 28.1%  на вноса у нас през първото тримесечие на тази година  спрямо същия период на  миналата. На фона на тази благоприятна тенденция се очаква представянето  на Руската федерация  като страна партньор на Есенния панаир в Пловдив  да доведе до реални стъпки в областта на търговията,  инвестициите,  технологиите и високотехнологичните  продукти. По традиция руски компании, университети и  научни  институти показват на изложението върхови разработки, които предизвикват голям интерес сред специалистите. Това дава начало на много съвместни проекти, както стана при предишното  почетно участие през 2011 година. Тогава се включиха водещи фирми  от машиностроенето, химията, енергетиката, електротехниката, електрониката, автоматиката, транспорта, приборостроенето и други  браншове, министерства и висши учебни заведения. Те презентираха  иновации в  нанотехнологиите, оптиката, информационните технологии, енергетиката, екологията. Започнаха преговори за създаването на смесени предприятия у нас, както след Деня на Русия на ЕСЕН 2009. Продължение на осъществените  контакти беше срещата за развитие на транспортните връзки между двете държави в Международен панаир Пловдив  през март 2010 година. Тя бе организирана под патронажа на Почетния консул на Руската федерация  в Пловдив Георги Гергов.Тенденцията за активизиране на бизнес отношенията  ще продължи на Международния технически панаир през тази година, тъй като Русия отново е страна партньор. Той ще се проведе от 23 до 28 септември с участието на близо  700 изложители от цял свят. Те ще демонстрират новости  от  строителството, електротехниката, електрониката, машиностроенето, роботиката, автоматизацията, информационните и дигиталните технологии, енергетиката,  екологията, химическата промишленост, автомобилната индустрия и транспорта в рамките на пет специализирани изложби. Очакват се също официални участия от Беларус, Северна Македония, Сирия и други страни, а също - на Българо-скандинавската търговска камара, обединяваща  фирми от България, Дания, Исландия, Норвегия, Финландия и Швеция.", "date": "2019.06.27", "title": "Русия  ще бъде страна партньор  на  Международния технически панаир"}
{"url": "http://www.cross.bg/borsa-stoiinev-podcherta-1607808.html", "text": "/КРОСС/ „Подкрепяме преминаването от пазар на регулирани цени към пазар на свободно договаряните цени в енергетиката. Имаме съмнения обаче. Искаме да се гарантира, че новата газова борса ще работи на прозрачен и пазарен принцип и ще печели този, който може да предложи най- конкурентна цена както  на бизнеса, така и на потребителите\". Това заяви зам.-председателят на ПГ на „БСП за България\" Драгомир Стойнев по време на дебатите за Закона за енергетиката. Той подчерта, че свободното определяне на цени е европейска практика и трябва да е така. „Когато става въпрос за такива важни казуси, ние трябва да бъдем обединени. Няма как обаче да не сме притеснени, че все още нямаме енергийна стратегия\", каза той. По думите му има напрежение в Маришкия басейн за бъдещето на централите. „Ние сме за запазване на тези централи и изцяло подкрепяме действията на българския миньор\", категоричен бе Стойнев. Той посочи, че за диверсификацията е важна и интерконекторната връзка. „Педи изборите се направи първа копка, обаче, уважаеми колеги, дали сега там се работи?\", попита социалистът и подчерта, че ентусиазмът на строителите явно е намалял след изборите. Стойнев подчерта, че газовият хъб „Балкан\", с който правителството на Борисов се хвали толкова много, все още е само медиен проект.   Драгомир Стойнев заяви, че левицата ще гласува с въздържал се по този законопроект, защото той ще създаде газова борса по подобие на електроенергийната борса. „Имаме съмнения за конкретни манипулации на енергийната борса.  Вчера, в 13:20 часа и в 16:20 часа, на енергийната ни борса бяха закупени от две големи фирми по 50 мегавата електрическа енергия на ниски цени. „Странно защо ниската цена съвпада с обявения планов ремонт на АЕЦ „Козлодуй\", подчерта зам.-председателят на ПГ на левицата. „Искаме БЕХ и КЕВР да започнат проучвания дали няма пазарни манипулации. Ако има такива,  това е подсъдно и за нас е недопустимо\", категоричен бе той. Стойнев подчерта, че на борсата явно се случват неща, които не отговарят на пазарните принципи и неслучайно българските производители са притеснени, защото за тях не остава евтина енергия. Бойчев: България трябва да запази ролята си на газоразпределителен център в региона и Европа„България трябва да съхрани и запази своята роля на газоразпределителен център в региона и Европа и то в условията на все по-голяма конкуренция\". Това заяви народният представител от ПГ на „БСП за България\" Жельо Бойчев от парламентарната трибуна. Той подчерта, че целта на законопроекта е постепенно преминаване от пазар на регулирани цени към пазар на търговия на природен газ на свободно определяни цени. „Но имаме определени притеснения. Не трябва да повтаряме негативния опит в пазара при създаването на електроенергийната борса\", допълни той. Според него много ясно трябва да се уточни ролята и мястото на обществения доставчик „Булгаргаз\". „От една страна - съхранение на неговия обществен ангажимент, като доставчик, и от друга страна - предвижданата в закона нова роля на  \"доставка по ликвидност\". Важно е да се уточни и неговата ролята при продължаване на дългосрочните договори за доставка на газ, носител на които от българска страна е той\", коментира Бойчев. По неговите думи е важна и ролята, и мястото на нашата страна на газопреносната и газоразпределителната карта в Европа и в региона. „Добрите намерения в този законопроект няма да могат да бъдат реализирани, ако не подобрим и мобилизираме целия ресурс на правителството и всички институции да бъдат осъществени всички инфраструктурни проекти за свързаност и за диверсификация на източниците на доставка. А правителството в момента не реализира тези проекти с нужното темпо\", коментира народният представител, като добави, че управляващите са получавали и подкрепа от страна на БСП.Атанас Костадинов: Газовият хъб може да остане само едно алиби„Не е приоритет на правителството да се разширява транзитът, както и да се увеличи потреблението сред населението и икономиката\". Това заяви народният представител от левицата Атанас Костадинов. Той посочи сериозна опасност в закона - прекрасната идея за газовия хъб да остане само едно алиби да можем да транзитираме свободно и безпроблемно по европейските правила газ, но не и за да развием тази конкурентна възможност.", "date": "2019.06.27", "title": "Драгомир Стойнев: Искаме гаранции за прозрачност на бъдещата газовата борса"}
{"url": "http://www.cross.bg/kolan-godini-predpazen-1607793.html", "text": "/КРОСС/ Над 1 милион човешки живота са спасени благодарение на предпазния колан от изобретяването му през 1959 година до днес. Това го прави най-значимото изобретение в областта на пътната безопасност.Точно преди 60 години, инженерът на Volvo Нилс Болин изобретява модерния триточков предпазен колан. Компанията започва да го използва в своите превозни средства, но след като се установява колко много животи могат да бъдат спасени с масовата му употреба, тя отваря патента и позволява безплатното му приложение от всички производители на автомобили. Това решение се оказва ключово за намаляване на жертвите в пътни инциденти в цял свят.\"Няма друга система за сигурност, която да е съизмерима с предпазния колан, когато говорим за спасяване на животи. Това е напълно валидно и за шофьорите на камиони, въпреки погрешното схващане, че те са по-малко уязвими заради размера на автомобила. При инциденти с преобръщане, например, коланът предотвратява водачът да бъде притиснат между земята и камиона.\", обяснява Анна Берлинг, Директор Безопасност на пътя и продуктите, Volvo Trucks.Според специалисти използването на предпазен колан може да повиши с 40-60% шанса за оцеляване след потенциално смъртоносна катастрофа.Според проучване на Volvo Trucks от 2017 година половината от загиналите в пътни инциденти шофьори на камиони, биха оцеляли, ако бяха използвали предпазен колан.През последните 25 години, вследствие на повишената степен на използване на обезопасителни колани, смъртните случаи са намалели с 20% във Великобритания и с 25-30% в ГерманияПървата държава, която е въвела задължителното пътуване с предпазни колани, както на предните, така и на задните пътници е Австралия, през 70-те години. Глобите за нарушителите били много сериозни, но това довело до 20% по-малко смъртни случаи при катастрофи.В доста от високо моторизираните държави (европейски, САЩ, Япония) степента на използване на колани на предните седалки достига 80-90%. В някои европейски държави обаче нивата все още са по-ниски - 50-60%.По-рядко се използват коланите на задните седалки - често под 50%.Закопчаването на колана отнема 2 секунди, които могат да се окажат решаващи. ", "date": "2019.06.27", "title": "Предпазният колан става на 60 години"}
{"url": "http://www.cross.bg/mashtabna-operatziya-na-gdbop-sreshty-lihvari-v-lyaskovetz-1607797.html", "text": "/КРОСС/ Специализираната прокуратура и ТСБОП-Велико Търново извършват действия по разследването на организирана престъпна група за лихварство и рекет на територията на град Лясковец, област Велико Търново.Извършват се претърсвания и изземвания на адреси и в автомобили, както и лични обиски. Разпитват се свидетели и пострадали от дейността на лица, за които има доказателства, че са участвали в престъпната структура, съобщават от прокуратурата.До момента са задържани 5 души, съобщава БНР.", "date": "2019.06.27", "title": "Мащабна операция на ГДБОП срещу лихвари в Лясковец"}
{"url": "http://www.cross.bg/pochivka-lyato-planirashtite-1607794.html", "text": "/КРОСС/ Малко над 2 милиона и 300 хиляди са пълнолетните граждани, планиращи почивка това лято. Над половината от планиращите (54%) ще почиват у нас, а приблизително една трета (32%) в чужбина. Гърция и Турция са фаворитите на българите като дестинации за почивка в чужбина през лятото.43% от пълнолетните българи планират да почиват това лято. Малко над половината (53%) са тези, които не планират почивка това лято, а едва 4% са тези, които не могат да преценят или все още не са решили. В демографските разбивки ясно личи, че младите и живеещите в Столицата са в най-голяма степен планиращи почивка - близо три четвърти от 18-29 г. и две трети от тези на възраст между 30 и 39 години. Противоположна е  тенденцията, която регистрираме при най-възрастните групи и живеещите в селата, което е обяснимо с по-трудната мобилност, по-ограничените финансови възможности и здравословното им състояние.Основната причина сред посочилите, че не планират да ходят на почивка това лято, е липсата на финансови възможности (62%), като тук се регистрира и динамика спрямо образователния статус - живеещите в Столицата и тези с висше образование в най-малка степен изтъкват финансовия аргумент. Приблизително една пета (19%) от българите, които не планират почивка това лято, декларират, че не са почивали лятото през 5-10 години. Същият дял са и тези, които споделят, че не са ходили на почивка през лятото повече от 20 години, като спрямо възрастовите разбивки, си личи, че това са в най-голяма степен хората на възраст над 70 години.Над половината (54%) от планиращите почивка това, посочват българското Черноморие като предпочитана дестинация. Приблизително една трета от планиращите  предпочитат да изкарат лятната си почивка в чужбина. За 16% от планиращите пък водеща опция през лятото е почивка в планината.Очаквано за планиращите да ходят в чужбина на почивка това лято, най-предпочитано място е Гърция (57%), следвана от Турция с 29%. Близостта на двете ни съседки е едно възможните обяснения, като не е за подценяване и предлагането на икономически изгодни оферти, което засилва интереса на нашите съграждани. Всеки трети от планиращите да почиват в чужбина, посочва, че основната причина са по-добрите ценови оферти, а приблизително всеки четвърти (24%) споделя, че е заради по-качествените туристически услуги.Сред деклариращите, че планират почивка това лято на българското Черноморие, категоричен фаворит за две трети (66%) е южното ни Черноморие, а за приблизително една пета (19%) това е северната част.65% от българите, плануващи почивка, декларират, че ще почиват със семейството им. Прибилизително една трета (31%), споделят, че ще отидат на почивка това лято с приятели.Повече от половината българи, които възнамеряват да почиват това лято, споделят, че започват да търсят оферти за настаняване по-малко от 2 месеца преди самата почивка. Едва 16% от българите започват да търсят оферти за настаняване повече от три месеца преди самата почивка, а 19% стартират тази дейност между 2 и 3 месеца предварително.За малко над една четвърт (28%) „курортът/ самото място\" е водещ критерий при плануване на почивката им. Вторият водещ мотив за избор е цената на нощувките - 20%, а наличието на ол инклузив пакети е водещо за избора при 12% от планиращите. Цената на нощувките е в най-малка степен водеща като мотив за живеещите в София, което е обяснимо с оглед на по-високите доходи в Столицата. 8% от планиращите, споделят, че се водят от това да е „тихо и спокойно\". Спрямо възрастовите категории се отчита, че „тишината и спокойствието\" са водещи критерии най-вече при хората над 60 години.44% от българите, планиращи да почиват това лято, са на мнение, че през последните години България става по-добро място за летен туризъм, а 17% са на мнение, че става по-лошо място. Малко над една четвърт (26%) от българите, планиращи почивка това лято пък са на мнение, че няма промяна в условията за летен туризъм в България.42% от българите, планиращи почивка това лято, са на мнение, че българските туристи, в сравнение с чуждестранните, не са еднакво обслужвани и не получават същото качество. 44% са на противоположното мнение и смятат, че са еднакво обслужвани. ", "date": "2019.06.27", "title": "Тренд: Над 2 милиона българи се готвят за лятна почивка"}
{"url": "http://www.cross.bg/provede-plovdiv-festival-1607798.html", "text": "/КРОСС/ Фестивалът на радостта\" ще се проведе в Античния театър в Пловдив. Той е част от програмата на „Европейската столица на културата\" и ще се проведе на 5 и 6 юли. На него ще бъдат представени различни танци и ритуали.„Гостите на фестивала ще имат възможност в двете 4-часови фестивални вечери да се срещнат с 10-те най-добри имена в етномузиката. Това е един много специален проект, създаден само за този фестивал\", обясни Атанас Янкулов, един от организаторите.Той допълни, че сред участниците в мероприятието ще бъдат народната певица Деси Добрева, група „Глобал кар\" и други. ", "date": "2019.06.27", "title": "Международен етно фестивал в Пловдив събира музика, танци и обичаи"}
{"url": "http://www.cross.bg/olaf-izmamite-borisov-1607800.html", "text": "/КРОСС/ За България партньорството с Европейската служба за борба с измамите е от изключително значение. Това заяви министър-председателят Бойко Борисов по време на срещата си в Министерския съвет с генералния директор на ОЛАФ Виле Итала. Това е първото официално работно посещение на Итала у нас от началото на мандата му, който започна през август 2018 г.Генералният директор на ОЛАФ сподели, че е впечатлен от постиженията на българското правителство в борбата срещу контрабандата и поздрави премиера Борисов. Той изрази надежда, че отличното сътрудничество между българските служби и ОЛАФ ще продължи и занапред.От своя страна Борисов отбеляза, че е уверен, че настоящата визита ще даде възможност на Итала да се запознае в детайли с работата на българските партньори на ОЛАФ.Премиерът акцентира върху новата Стратегия за борба с измамите, която Европейската комисия прие в края на април. Българският министър-председател изрази надежда, че стратегията ще допринесе за усъвършенстването на съществуващата система за превенция, разкриване и санкциониране на измами, които засягат бюджета на ЕС.Той подчерта, че страната ни изпълнява своя Национална стратегия за превенция и борба с нередностите и измамите за периода 2014-2020, като предстои да се разработи нов документ за периода 2021-2027 г. Борисов посочи, че се следва и годишен План за действие в изпълнение на настоящата стратегия, която цели да повиши ефективността при разкриването и противодействието на нередностите и измамите и да укрепи сътрудничеството с компетентните институции в областта.Премиерът увери, че България изпълнява напълно задълженията си за докладване на нередности по европейските фондове и програми. Създадена е нормативна база, която гарантира, че се проверява и се взема отношение по всяка информация, представляваща съмнение за извършена нередност, коментира той.В рамките на разговора премиерът посочи, че България подкрепя предложенията за укрепване на капацитета на ОЛАФ и създаването на нормативна рамка за ефективно сътрудничество между Европейската прокуратура и Европейската служба за борба с измамите, напомняйки, че разглеждането на досието по тази тема е започнало именно по време на Българското председателство на Съвета на ЕС. ", "date": "2019.06.27", "title": "Борисов увери шефа на ОЛАФ, че България докладва нередностите по еврофондовете"}
{"url": "http://www.cross.bg/zadurzhana-chasa-ivanov-1607803.html", "text": "/КРОСС/ Задържана е предполагаемата убийца на 56-годишния Йордан Иванов, чието тяло беше открито вчера в дома му на улица \"Братия\" в Пловдив. Това съобщи шефът на полицията в града Атанас Илков.Мъжът е пронизан смъртноностно с кухненски нож в корема. Той и извършителката са живеели на съпружески начала. Във вторник вечерта между двамата избухнал поредният скандал. Убитият започнал да проявява агресия. Това предизвикало любимата да грабне ножа от масата и да го намушка. След това тя се е опитала да заличи следите. Задържана е за 72 часа. Предстои да й бъде повдигнато обвинение за умишлено убийство. По думите на съседи Иванов бил безработен, беден и двамата с жена си постоянно се карали.Снимка 24 часа", "date": "2019.06.27", "title": "МВР: Любовна драма стои зад убийството в Пловдив, задържана е 46-годишна жена"}
{"url": "http://www.cross.bg/kanabis-oranzheriya-gabrovo-1607784.html", "text": "/КРОСС/  При специализирана полицейска операция, проведена вчера на територията на с. Яворец, общ. Габрово, е разкрита оранжерия за канабис. Акцията е осъществена от служители от сектор \"Наркотици\"- ГДНП и колегите им от ОДМВР-Габрово, под ръководството на прокуратурата. В хода на предприетите процесуално-следствени действия в къща в селото, криминалистите открили на втория етаж  напълно изградена и оборудвана оранжерия за отглеждане на канабис, в работен режим. Помещението било „обзаведено\" със съвременна технология за отглеждането на наркотичното растение - въздуховоди, голямо количество осветителни тела, трансформатори, влагоабсорбатори, специално монтирана система за въглероден двуокис и перхидрол. В него са намерени 293 растения канабис, установени и задържани на място са трима мъже от Габрово - на 42 и двама на 47 години.След 24-часовото им задържане, Районна прокуратура - Габрово е повдигнала обвинение за престъпление по чл. 354в ал.1 от НК на 42-годишния габровец. По случая е образувано досъдебно производство, работата по което продължава под надзора на Районната прокуратура.  ", "date": "2019.06.27", "title": "Неутрализирана е оранжерия за канабис в село Яворец "}
{"url": "http://www.cross.bg/huawei-nego-evropa-1607786.html", "text": "/КРОСС/ Когато смартфонът се явява не просто част, а отражение на живота ни, притеснението за него може буквално да наруши съня ни. Обстойно проучване на IPSOS по поръчка на Huawei разкрива за какво най-много се притесняваме, а добрата новина за собствениците на Huawei смартфони са редовните сервизни кампании, благодарение на които дори сбъднатите страхове вече не са толкова страшни.Потребителско проучване, покриващо територията на Европа, търси отговор на въпроса кои области потребителите смятат за най-рискови в ежедневната употреба на телефона си. Проучването е направено през юни 2019 през онлайн панел, в Централна и Източна Европа и Скандинавските държави, сред потребители между 18 и 55-годишна възраст. Според него 56% от потребителите в район Централна и Източна Европа се притесняват от счупване на дисплея, но още повече - 60% - от загуба на данните от него. Същевременно 25% смятат смартфона си за „много ценен\", 27,70% споделят, че съхраняват много ценни за тях данни на него, а 28,70% - че сърцето им буквално ще бъде разбито, ако ги загубят.Янмин Уанг, президент на потребителския бизнес на Huawei за Централна и Източна Европа и Скандинавските държави, коментира: \"Проучването показва, че почти всички потребители смятат счупването на дисплея за най-вероятния проблем, който могат да срещнат.  Те възприемат смартфона си като ценна собственост, а ние ценим тях. Затова редовно провеждаме сервизни кампании с грижа за потребителя.\"В момента в България, всеки последен четвъртък и петък от месеца до края на годината, потребителите, които заявят извънгаранционен ремонт лично в Центъра за обслужване на клиенти в София, на ул. „Леге\" N:6, получават 50 лева отстъпка от ремонта, а всички, получили гаранционен или извънгаранционен сервиз през тези дни - и безплатен протектор за дисплея, допълва Христо Стойчев, Мениджър Следпродажбено обслужване в Huawei CBG за България и Македония. Центърът за обслужване на клиенти на Huawei работи всеки делничен ден от 9.00 до 18.00 часа и в него може да получите помощ или да заявите ремонт, независимо откъде сте закупили смартфона, таблета или смарт часовника си, както и да изпиете чаша кафе в приятна атмосфера.Снимки Huawei", "date": "2019.06.27", "title": "Huawei със сервизна кампания всеки последен четвъртък и петък от месеца"}
{"url": "http://www.cross.bg/nyamashe-prodykti-falshiva-1607787.html", "text": "/КРОСС/ Нови измами с фалшива козметика в интернет, отчитат контролните органи. Измамни търговци  продават опасни продукти през сайтове-фантоми, които внезапно изчезват. Какви са рисковете за здравето ни от закупените от стотици потребители продукти? Отговорите потърси Георги Георгиев в „На твоя страна\".При новата схема  търговци предлагат фалшиви и опасни парфюми, кремове и гримове, като ги представят като оригинални през сайтове-фантоми. При доставка продуктите се оказват с по-малко количество, различен цвят и дори по-висока цена. След което сайтовете са закривани. От фалшива козметика всяка година икономиката у нас губи над 108 млн. лв.Атрактивни оферти за козметични продукти с добро качество и ниски цени привличат Сияна Цвяткова към този сайт за пазаруване. През май от тук поръчва фон дьо тен на известна марка. При доставката, обаче, продуктът по нищо не приличал на  рекламирания в сайта оригинал. Бях поръчала един цвят - пристигна съвсем друг. Не е пълен - това е някакъв китайски продукт, оригиналният е скъп продукт, скъп фон дьо тен, най-малкото - опаковката е много различна, обясни тяЦената, която трябвало да се плати на куриера, също била различна - по-висока от обявената в сайта. А количеството - почти наполовина. Така Сияна разбира, че е попаднала на измамен търговец. След като отворих кутията - вътре нямаше нито фактура, нито стока разписка или какъвто и да било документ - единствената бележка е на куриерската фирма с грешен адрес, допълни Цвяткова.Опитите й да върне продукта-менте, ударили на камък. Нереален телефон от бележката, която получих. В сайта нямаше телефони, нямаше лице за контакти...на имейла пак никой не ми отговори. То беше ясно, че всичко си остава за моя сметка. Това е някакъв сайт, който явно се надява на такива като мен, разказа още ощетената потребителка.Според контролните органи - става дума за сайт-фантом. Т.нар. мними търговци, които разкриват за кратък период от време сайтове - с примамливи оферти, ниски цени, след това обаче - като акумулират някакви средства, заплащани авансово от потребителите, те изчезват и могат да бъдат открити изключително трудно, обясни Димитър Маргаритов, председател на КЗП. ", "date": "2019.06.27", "title": "Нови измами с фалшива козметика в интернет"}
{"url": "http://www.cross.bg/bozhankov-yavor-gerb-1607788.html", "text": "/КРОСС/ „С темата за субсидиите ГЕРБ отклоняват вниманието от поскъпването на самолетите и отказа за Шенген. Това са сериозни теми, от които загубихме много\". Това заяви народният представител от ПГ на \"БСП за България\" Явор Божанков пред  БНР. Той коментира, че очевидно субсидиите   трябва да се намалят. „Някои от партиите държат на влог огромни суми суми, което говори, че сумата е завишена.Според нас трябва да се направи добър анализ и субсидията да бъде  разходоориентирана. Тя не трябва да бъде нито много малка, за да не отидат политическите партии в сивия сектор, нито много голяма, за да печелят\", каза Божанков. Той допълни, че БСП първа е подела инициатива за консенсус с останалите политически сили за размера на финансирането от държавата, а и от левицата са се срещнали с представители на неправителствения сектор. „От референдума досега ГЕРБ управляват. Ако искаха, отдавна щяха до прокарат закона, но не това е целта им.Това е удар срещу опозицията\", обясни народният представител и добави, че  предложението за драстично намаляване на субсидиите се прави  по средата на годината, когато всяка партия е планирала своите разходи до края. „ГЕРБ управляват с аномалии  и липса на експертиза в законодателството. Това е критичен проблем за обществото\", отбеляза Явор Божанков и припомни увеличението на съдебните такси от 15 лв. на хиляди левове.„Популизмът винаги започва с аплодисменти, но когато стане реалност, завършва зле. Ударът  не е срещу опозицията, а срещу милион души, които са подкрепили БСП. Ако  ГЕРБ печелят краткосрочно, цялата политическа система губи дългосрочно\", заяви социалистът. Той допълни, че партиите да се финансират от фирмите би било връщане десетилетие назад. „БСП има структури във всяко населено място в страната. Дори и в най-мъничките селца БСП има партийни организации, които са жизнени и водят партиен живот\", коментира Явор Божанков.  Той поясни,  че е нормално голяма партия, като БСП, да има големи разходи за структурите.  ", "date": "2019.06.27", "title": "Явор Божанков : С темата за субсидиите ГЕРБ отклоняват вниманието от поскъпването на самолетите и отказа за Шенген"}
{"url": "http://www.cross.bg/sofiya-slavchev-shahti-1607789.html", "text": "/КРОСС/ Председателят на ПП МИР и съпредседател на \"Политическа група 5\" в Столичния общински съвет инж. Симеон Славчев внесе днес питане до кмета на София заради наводненията от силни валежи. \"На 24 юни 2019 г., след проливния дъжд в София бяха наводнени ключови улици и тротоари, а на ул. „Солунска\" и ул. „Граф Игнатиев\", се казва в питането. Тогава вода навлезе в магазини, заведения и мазета на жилищни сгради. Имаше проблеми и с движението на автомобили и някои линии на градския транспорт също бяха силно затруднени. Щетите от поредното наводнение в София са сериозни, а дискомфортът и рискът за жителите на столицата е реален, отбелязва още Славчев. Сред въпросите, на които Йорданка Фандъкова ще трябва да отговаря са: \"Колко често и кога за последно са почистени отводнителните шахти в София? Има ли конкретен план за поддържането и почистването на отводнителните шахти в София, и съответно кой го изпълнява и контролира? Колко средства от бюджета на Столична община са изразходвани от началото на 2019 г. до момента за почистването и поддържането на отводнителните шахти в София? Какви превантивни мерки ще предприеме Столична община, за да се избегне наводняване на улици, тротоари, магазини, заведения и жилищни сгради при следващо падане на дъжд или градушка в София?\". Очаква се кметът да отговори на инж. Славчев по време на следващо заседание на Столичния общински съвет.", "date": "2019.06.27", "title": "Симеон Славчев пита кмета на София за наводненията"}
{"url": "http://www.cross.bg/fondovete-godini-posrednitzi-1607832.html", "text": "/КРОСС/ Фонд на фондовете (ФнФ) подписа договори с Първа инвестиционна банка (ПИБ), Микрофонд и СиС Кредит - избраните посредници за изпълнение на финансов инструмент „Микрокредитиране със споделен риск\".  Средствата са осигурени от Оперативна програма „Развитие на човешките ресурси\" 2014-2020 (ОПРЧР), съфинансирана от Европейските структурни и инвестиционни фондове. \"За мен е удоволствие да присъствам на подписването на споразумението за втория транш на Фонда на фондовете с финансиращи институции и финансови посредници. Това коментира зам.-министърът на труда и социалната политика Зорница Русинова. ОП „Развитие на човешките ресурси\" беше първата, която още през 2015 година подписа споразумението си с Фонда на фондовете на обща стойност 70 милиона лева\", допълни тя. \"Темата с предприемачеството винаги е била в полезрението на политиката на министерството, затова решихме да рискуваме в този програмен период с един нов подход, създавайки тези инструменти, насочени към младите хора до 29 години, насочени към хора, които поради някаква причина са извън пазара на труда\", допълни зам.-социалният министър.Според подписаното споразумение ПИБ ще управлява публичен ресурс в размер на 15 млн. лв., като банката  е поела ангажимент да осигури допълнителни 4 825 000 лв. частен капитал.  По този начин общата сума, която ще достигне до крайните получатели под формата на микрокредити се очаква да е в размер на 19,30 млн. лв.На микрофинансиращата институция Микрофонд, ФнФ предоставя за управление 3 млн. лв., като се очаква чрез допълнителния частен ресурс, общата сума насочена към крайните получатели да достигне 3,23 млн. лв.  СиС Кредит, която също е активна в микрокредитирането, ще управлява 2.5 млн. лв., като чрез частно съфинансиране ще осигури на кредитополучателите общо 2,84 млн. лв.\"С днешното подписване заедно с нашите финансови посредници, вече партньори, ние предоставяме на микропредприятията ресурс в размер на повече от 25 милиона лева\", коментира от своя страа изпълнителният директор на Фонда на фондовете Александър Георгиев. \"Това е една сериозна подкрепа за техните бизнес начинания и е една сериозна подкрепа за цялостната политика на държавата по отношение на пазара на труда\", допълни той. \"За нас в ПИБ е приоритет да насърчаваме предприемачеството . Ние бихме искали, използвайки тези средства да достигнем до максимално широк брой потенциални клиенти, които ще започнат или доразвият своята дейност.\" Това коментира от своя страна Севдалина Василева, изпълнителен директор на ПИБ. Ресурсът, който ние сме се ангажирали да предоставим е 19.3 милиона лева, допълни още тя.Общите средства за финансиране, включващи публичния и частния ресурс, които се насочват към пазара са в размер на 25,4 млн. лв. С тях се очаква 850 стартиращи и социални предприятия да получат нисколихвено кредитиране.Средствата, които Фонд на фондовете предоставя, са при нулева лихва, а финансовите посредници прилагат пазарна лихва върху частното съфинансиране. По този начин крайните получатели ще заплащат среднопретеглена лихва, която е значително по-благоприятна от пазарната за сходни кредити.Размерът на микрокредитите е от 5 000 лв. до 48 895 лв., като заемите могат да са със срок на погасяване до 10 години и до 2 години гратисен период за главницата по кредита.Целта на инструмента е подобряване на достъпа до финансиране за създаване и развитие на стартиращи предприятия, включително на лица от определени уязвими групи (безработни над 6 месеца, младежи до 29 години вкл. и хора с увреждания) и на социални предприятия.Чрез финансовия инструмент „Микрокредитиране със споделен риск\" ще се подпомагат дейности, свързани с придобиването на материални и нематериални активи; работен капитал във връзка с развитие/разширяване на дейности на предприятието или самонаетото лице; развитието и повишаването на уменията на работниците и служителите, или на предприемача в случай на самостоятелна заетост. ", "date": "2019.06.27", "title": "850 стартиращи и социални предприятия имат шанс да получат нисколихвено кредитиране"}
{"url": "http://www.cross.bg/bulgariya-direktor-slunchev-1607796.html", "text": "/КРОСС/  Рилският манастир е най-популярната културна забележителност в България сред чуждестранните туристи, но събира близо 20% по-малко отзиви в TripАdvisor от Аквапарка в Слънчев бряг. Същевременно, в българските медии за черноморския курорт основно се говори негативно, като близо 70% от публикуваните статии през изминалата година обсъждат Слънчев бряг през призмата на престъпността. Пловдив пък има наполовина по-малко последователи в социалните мрежи и 30% по-малък обем споменавания в онлайн пространството като Европейска столица на културата от италианския си еквивалент през 2019 г. - Матера. Това показва ново проучване на агенцията за медийни анализи Perceptica, което ще бъде представено в рамките на дискусията Comms Talks: Tourism утре, 28 юни 2019 г., от 16:30 ч. в столичното коуъркинг пространство SOHO. Основна тема на дискусията ще бъде ролята на комуникациите - медии, PR, маркетинг и реклама - в създаването на единен, положителен и устойчив „бранд\" за България. Разговорът ще засегне комуникационната стратегия на България като туристическа дестинация, привидно насочена основно към масови туристи, поставяйки акцент върху протестите срещу застрояването на Черноморието и природните паркове и съревнованието между еко и културни дестинации с курорти, описвани от международните медии като „евтини и весели\". В тон с тези теми, докладът на Perceptica разглежда отразяването в онлайн пространството на различни туристически обекти в България, сред които 23-те най-популярни културни и природни забележителности, Пловдив и Слънчев бряг, с цел да представи различните страни на туризма у нас и предизвикателствата пред него. Значението на туризма за българската икономика е неоспоримо. Според данни на Министерство на Туризма и World Travel and Tourism Council, България е привлякла 9,2 милиона посетители и 5,8 милиона летовници, донесли приходи в размер на 3,6 милиарда евро през 2018 г., с общ принос към БВП от 11,5% през 2017 г., като се очаква тези цифри да продължат да растат. В каква посока трябва да поеме този прогнозиран растеж и как,  ще обсъждат Весела Николаева, главен редактор на Severozapazenabg.com и съавтор на книгата „От Балкана до Дунав\"; Иван Радев от Асоциация на европейските журналисти; Румен Драганов, директор на Института за анализи и прогнози на информационната среда в туризма и член на контролния съвет на Националния борд по туризъм; Десислава Олованова, изпълнителен директор на агенцията McCann Sofia; и Георги Ауад, директор на  Perceptica. Модератор на дискусията ще бъде Мартин Димитров, изпълнителен директор на рекламната агенция Nitram.Снимка: iStock", "date": "2019.06.27", "title": "Българският туризъм в онлайн пространството"}
{"url": "http://www.cross.bg/bulgariya-strani-zemedelieto-1607835.html", "text": "/КРОСС/ Заместник-министърът на земеделието, храните и горите д-р Янко Иванов участва днес в  специализираното изложение „Lebanese Agro - Food Expo 2019\". Той обяви, че през 2018 г., търговията между България и Ливан е била на стойност 175 млн. щ.д., което бележи увеличение от над 20%. Обменът на селскостопански стоки между двете страни през същата 2018 г. възлиза на 43,5 млн. щ. д. Водещите селскостопански продукти в българския износ за ливанския пазар са сирена, цигари, царевица и пшеница.Изложението се провежда от днес до 29 юни в изложбената зала на ЦУМ в София. Участие в него взимат производители и износители на ливанска продукция в областта на земеделието и хранително-вкусовата промишленост.„Като мост между Изтока и Запада, Ливан предлага достъп на българските фирми до останалите арабски страни. За това свидетелства и участието на български компании на изложението за хранителни стоки, оборудване за хотели, ресторанти и други заведения, ХоРеКа в началото на април 2019 г. в Бейрут, както и успешните смесени бизнес форуми и семинари в София и Бейрут през последните три години, фокусирани върху възможностите за бизнес инвестиции в България. Те спомогнаха за насърчаване на търговските и инвестиционните контакти между двете страни\". Това заяви заместник-министърът на земеделието, храните и горите д-р Янко Иванов при откриването на изложението.„Убеден съм, че този форум ще даде силен тласък за задълбочаване на двустранните търговско-икономически отношения и се радвам, че София е негов домакин. Това е първото по рода си изложение в България с участието на ливански фирми от сектора на земеделието и хранително-вкусовата промишленост. Вярвам, че мероприятието ще пожъне голям успех и ще се превърне в традиция. Между двете страни има добър, интензивен и продуктивен диалог и това е най-добрата предпоставка за развитие на успешен бизнес\", допълни още зам.-министърът. Той посочи, че земеделието е традиционен и важен отрасъл за икономиката и на двете страни и България, и Ливан трябва да продължат доброто си сътрудничество в тази сфера. Изложението дава възможност българският потребител да се докосне пряко до ливанския вкус, традиции и култура, а българският бизнес - да се срещне с представители на ливански фирми и да обсъдят многобройните перспективи за партньорство. Д-р Иванов припомни, че ливанските инвестиции в България са доказали своята ефективност във  времето и има създадена основа за активизиране на бизнес отношенията като резултат от създаденото взаимно доверие както между български и ливански компании, така и между търговско-промишлените и земеделски палати на двете страни.", "date": "2019.06.27", "title": "България и Ливан с обмен на селскостопански стоки за 43,5 млн. долара през 2018"}
{"url": "http://www.cross.bg/yslygi-chrez-elektronni-1607831.html", "text": "/КРОСС/ 193 електронни административни услуги вече са достъпни чрез мобилен телефон от всяка точка на света, обяви председателят на Държавната агенция за електронно управление Атанас Темелков при представянето на новата технология. За да ползват Единния портал за електронни административни услуги чрез мобилния браузър на телефона си, потребителите трябва си извадят „облачен\" електронен подпис, който е съвсем достъпен и се заявява дистанционно.В четиримесечен срок гражданите могат да дават предложения за подобрения  на достъпа през мобилните телефони, посочи Атанас Темелков.\"Към настоящия момента има над 5 млн. и половина граждани, които притежават мобилен интернет и идеята е да ги направим реални участници в системата за електронно управление\", добави председателят на държавната агенция.Чрез телефона си ще можем да заявяваме услуги и да проверяваме информация за нас, която се съхранява в регистрите по всяко време на денонощието, без да се съобразяваме с работното време на администрацията.\"Чрез електронния си подпис гражданите ще могат да стигнат до 193 електронни административни услуги, включително заявяване и информация по отношение срокове за предоставяне, дължима такса, ако дадената услуга е платена. По този начин можем да заявим услуги към Агенция \"Социално подпомагане\", Министерство на туризма, Министерство на икономиката, над 30 общински услуги, които са разработени. Например услугата за постоянен и настоящ адрес е най-много ползвана, за кандидатстване за детски градини, за училище, за социална помощ. Преди Агенция \"Социално подпомагане\" изискваше над 600 000 хил. уведомления от граждани на месец, а в момента този процес е електронен и не се изискват тези хартиени документи да се доставят от гражданите\", заяви Николай Минев от държавната агенция.Два са начините да се придобие електронен подпис - на място в офисите на компаниите, които ги издават и дистанционно чрез мобилен телефон. Мобилните или „облачни\" подписи са нова ера в тази технология, която чрез тях става лесно достъпна, при това при изключително висока сигурност, тъй като се ползват биометрични данни, обясни Георги Димитров от една от двете компании, които в момента издават облачни електронни подписи.\"Мобилното приложение се сваля, човек се идентифицира с личната си карта. Подписът се издава безплатно и в бъдеще винаги ще бъде така. След това има абонаменти, които, в зависимост от броя на използването на сертификата, се преценява цената, като има пакет от 5 безплатни подписвания годишно. Това е средният брой на използвани електронни подписа на човек в държавата. Ако се използва малко по-често, да речем 5 подписа на месец, тогава цената е 2 лева и 35 стотинки, което е достатъчно евтино, колкото едно SMS паркиране. Ако е неограничено използване, като от счетоводители, адвокати и бизнеса, тогава  5 лева и 83 стотинки на месечен абонамент\", разяснява Димитров.Самата възможност за идентификация чрез електронен подпис за достъп до онлайн административните услуги към момента е безплатна и за нея не се дължи никаква държавна такса, каза от своя страна Николай Минев. ", "date": "2019.06.27", "title": "Заявяваме 193 административни услуги чрез телефона си "}
{"url": "http://www.cross.bg/faktyra-klienti-kampaniyata-1607795.html", "text": "/КРОСС/ „ЧЕЗ Електро България\" АД напомня на своите клиенти, че до финала на кампанията „20 kWh подарък\" остават само няколко дни. До 30 юни 2019 г. всеки клиент на Дружеството, който заяви услугата „Електронна фактура\", ще получи като подарък от компанията себестойността на 20 kWh електроенергия. Над 5 000 клиенти вече направиха своята безплатна регистрация за услугата и получиха своя подарък.В кампанията могат да участват всички клиенти на „ЧЕЗ Електро България\" АД, които не са регистрирани за е-фактура. Регистрация за услугата е безплатна и може да се направи онлайн на www.cez.bg, в Център за обслужване на клиенти на „ЧЕЗ Електро България\" АД или в каса на Изипей. Необходимо е клиентът да предостави клиентски номер, оторизационен код и актуален имейл адрес. Подаръка от 20 kWh клиентът ще получи под формата на приспадната им себестойност от втората му електронна фактура, издадена след регистрацията. Правилата на кампанията „20 kWh подарък\" са публикувани на корпоративния сайт .Електронната фактура е валиден, електронно подписан данъчен документ, който е напълно идентичен с хартиената версия. След регистрацията клиентите могат да следят документите си както в електронния архив на сайта , така и на посочения от тях имейл адрес. Освен поради безспорните екологични ползи, електронната фактура е предпочитана от клиентите и заради гарантираната защита на личните данни, спестеното време и възможността за лесно и практично контролиране на разходите.Заявете своята електронна фактура, осигурете си удобство и сигурност! Ще спечелите Вие, ще спечели и природата! ", "date": "2019.06.27", "title": "ЧЕЗ напомня: До финала на кампанията „20 kWh подарък“ остават само няколко дни"}
{"url": "http://www.cross.bg/poveche-doverieto-stranata-1607774.html", "text": "/КРОСС/ Не мисля, че след евроизборите имаме някаква сериозна промяна на нагласите на хората - още повече макар че изборите бяха някакъв реален резултат на политическата картина в страната, те не доведоха до успокояване на натрупаното от около година социално напрежение в страната. Това каза в сутрешния блок на БТВ „Тази сутрин\" Добромир Живков от „Маркет линкс\". Почти два пъти повече са хората, които смятат, че в момента България не се развива в правилната посока, от тези, които смятат, че страната се развива положително.Трябва да отбележим, че към момента ресурса на доверие в българските институции е на много ниско ниво. Това е важно, защото когато се правят реформи, когато се взимат управленски решения и трябва да се прокарват непопулярни такива, трябва институциите да разчитат на доверие и това е ресурса, с който се работи и с който се управлява, коментира още Добромир Живков.Доверието в президентската институция е по-скоро константа, лично в президента също.  Коментирали сме неведнъж, че неговата силно опозиционна роля в публичното пространство и неговото опозиционно говорене, водят именно до това той да успява да спечели подкрепата на голяма част от българите, каза още Живков.В изследването на „Маркет линкс\" се виждат ясно линиите в доверието към БСП и нейния председател Корнелия Нинова, както и към Бойко Борисов и ГЕРБ. Ясно се вижда сериозния спад в доверието към БСП през февруари - когато левицата излезе от парламента и от там започва ясното разделение между рейтинга на БСП и на нейния председател.Виждаме, че ГЕРБ през месец април, когато избухна „Апартаментгейт\", доверието към тях падна изключително много - но това не се отрази на личния рейтинг на Бойко Борисов. Това, което заключихме в края на предизборната кампания е, че премиерът буквално успя да обърне политическия тренд в страната и се вижда в изследването ни голямото отлепване в доверието към ГЕРБ, което може да се види ясно юни месец. Тоест колкото повече господин Борисов е публичен, толкова повече българите се успокояват, че има кой да управлява и управлява със здрава ръка, каза още Добромир Живков. ", "date": "2019.06.27", "title": "Маркет линкс: Няма промени в нагласите след евроизборите"}
{"url": "http://www.cross.bg/tzeni-elektromerite-klientite-1607792.html", "text": "/КРОСС/ Във връзка с определяне от Комисията за енергийно и водно регулиране на нови цени на електроенергията от 01 юли 2019 г., „ЧЕЗ Разпределение България\" АД ще извърши извънредно отчитане на електромерите на клиентите. Графикът на извънредния отчет ще бъде публикуван на сайта на Дружеството www.cez-rp.bg /в секция „Графици\"/ на 28 юни, петък. След тази дата информация може да се получи също в центровете за обслужване на клиенти на ЧЕЗ и на денонощната телефонна линия 0700 10 010.С цел да се обезпечи бързото и качествено отчитане на електромерите, компанията ангажира допълнително 319 служители. Всички отчетници ще работят с удължено работно време в периода от 01-02.07.2019 г.Поради физическата невъзможност всички електромери да бъдат отчетени в един и същи ден, месечните сметки на клиентите ще бъдат преизчислени към датата на въвеждане на новите цени.С цел гарантиране на максимална коректност при фактуриране на консумираната електроенергия, клиентите имат възможност сами да отчетат показанията на електромерите си към 30 юни 2019 г. Самоотчитането е по желание и не отменя извършването на месечен отчет от страна на Дружеството.Клиентите, които желаят да се възползват от тази възможност, следва да направят своя отчет на 30 юни 2019 г. и да подадат данните към компанията между 1 и 5 юли  на телефонната линия 0700 10 010 (меню 2), на имейл klienti@cez-rp.bg и през уеб-сайтовете www.cez-rp.bg или www.cez.bg, в секция „Електронни услуги\", меню „Деклариране на показания\" или в центровете за обслужване на клиенти на ЧЕЗ. Те трябва да посочат данните от електромера по всички тарифи, клиентски номер, абонатен номер, трите имена на титуляра и адреса на обекта, за който се декларират показания. Подадените данни от самоотчета през този период се считат за отчетено потребление към 30.06.2019 г., включително.Фактурите през месец юли ще съдържат информация за консумираната електроенергия  за два отчетни периода - по стари и по нови цени.  ", "date": "2019.06.27", "title": "ЧЕЗ отчита извънредно електромерите заради новите цени на тока"}
{"url": "http://www.cross.bg/bili-napadeniya-godina-1607830.html", "text": "/КРОСС/ Заплахата от тероризъм, особено от радикални ислямисти, продължава да е висока в Европейския съюз, заяви Европол в доклад, цитиран от ДПА.Данните на европейската полицейска служба показват, че през 2018 г. е имало по-малко нападения от предходната година, но са били осуетени повече опити на джихадистки групи.Според доклада при терористични нападения през 2018 г. в ЕС са били убити 13 човека, а всички извършители са били джихадисти.Увеличаването на арестите на десни екстремисти в ЕС от 20 през 2017 г. на 44 през 2018 г. \"показва, че екстремисти с различна ориентация все повече смятат насилието за оправдано средство за противопоставяне\", посочва Европол.Държавите от ЕС са съобщили за 129 терористични нападения през 2018 г., от които 24 са се провалили или са били осуетени. През 2017 г. са били докладвани 205 атаки.Според доклада сепаратисти или етнонационалисти са извършили или са се опитали да извършат 83 нападения миналата година, превръщайки се в най-голямата група извършители. ", "date": "2019.06.27", "title": "Европол: Терористичната заплаха от джихадисти остава висока в ЕС "}
{"url": "http://www.cross.bg/dachev-bulgariya-krasimir-1607777.html", "text": "/КРОСС/ Партийната субсидия не значи нищо - тя е една гаранция за партиите, но това не значи, че когато са нечистоплътни, да стоят и да почнат да те рекетират. Също така не смятам, че идеята, която беше предложена за неограничено финансиране на партиите от бизнеса щеше да е някакъв вид узаконен рекет. Това каза в сутрешния блок на БТВ „Тази сутрин\" бизнесменът и предприемач Красимир Дачев. Все пак това е световна практика и ако е регулирано както трябва, не виждам проблем, допълни той.Относно идеята за намаляване на ДДС на основни хранителни продукти, бизнесменът коментира, че това е много смешно. Ние в България не знаем реално в България колко са социално слабите - те са фалшиви цифрите, ние не знаем колко са инвалидите, защото голяма част от тях са фалшиви, ние не знаем каква е заетостта на болничните легла, защото това е точен сбор от неверни данни, не знаем и колко са гласоподавателите в България - и там данните са фалшиви. И когато правителството тръгне и наистина има воля, гледам сега пускат тайни клиенти, както гледам сега и полицията ще пуснат да ги спира, да почнат да ги чистят и там, а  обществото има една реакция против това нещо, каза Красимир Дачев. Според него България все още не е готова за това намаляне на ДДС-то.По темата със сделката за продажбата на активите на ЧЕЗ България, Красимир Дачев коментира, че мнението на енергийния министър и правителството, че те не трябва да се намесват в тази частна сделка, е абсолютно правилно. Факт е, че преди години беше грешка продажбата на ЕРП-тата, грешни бяха и приватизационните договори за ЕРП-тата, защото в тях има залегнала гарантирана печалба. В никой друг договор няма такова нещо. Въпреки това, действията на правителството в случая са правилни, каза Дачев. Ние в момента сме готови да дойде някакъв индиец, който не го познаваме, ние сме готови той да дойде и да купи българските активи на ЧЕЗ, но една репутационна, сериозна компания българска като „Еврохолд\", която се хвърля в това нещо - и веднага се казва, ама те нямат опит. ЧЕЗ си носи вътре управленската сила, вътре в нея се съдържа, така че няма нужда някой отвънка, че да се управлява добре дружеството. Отвънка е нужно и е достатъчно да бъде финансово мощен собственика - отвътре ЧЕЗ си има всичко необходимо, коментира още Красимир Дачев. ", "date": "2019.06.27", "title": "Красимир Дачев: Партийната субсидия не значи нищо"}
{"url": "http://www.cross.bg/lekarstvo-zoledronova-kiselina-1607775.html", "text": "/КРОСС/ Онкоболни от Северозападна България оставени без животоподдържащо лекарство. За проблема алармираха самите пациенти, които са без терапия от месеци.Онкологичният център във Враца обслужва пациенти от Видин и Врачанска област. Липсващото лекарство е золедронова киселина. Това е медикаментът, който се прилага при лечение на болни, страдащи от рак на простата.Двама от пациентите заявиха във включването в сутрешния блок на БТВ „Тази сутрин\", че се притесняват, че състоянието им може да се влоши, понеже не са им бити инжекциите дълго време, а те пътуват от Берковица и Бяла Слатина за лечението.Лекуващият лекар доц. Николай Йорданов обясни, че има заместител, на който са преминали 30-40% от болните, но преди това трябва да се направят изследвания.От фирмата доставчик на золедронова киселина са обяснили, че има проблеми при лекарствено снабдяване, които евентуално ще бъдат решени до края на май тази година, добави Йорданов. Но това не се е случило.Лекуващият лекар застана зад пациентите си, но ги посъветва да протестират пред администрацията - НЗОК и Министерството на здравеопазването. ", "date": "2019.06.27", "title": "Онкоболни останаха без животоподдържащо лекарство"}
{"url": "http://www.cross.bg/terasata-proverka-georgiev-1607776.html", "text": "/КРОСС/ Не мисля, че ще има промяна дори и след новата проверка относно становището на моята администрация за това, че трябва да бъде премахната установената като незаконна постройка на терасата на шефа на КОНПИ Пламен Георгиев. Това каза в сутрешния блок на БТВ „Тази сутрин\" кметът на район „Слатина\" Наталия Стоянова. Това, което са констатирали моите колеги месец април, остава същото и то е непроменено. Единствената разлика, която би могла да се установи и да се получи е, ако самия собственик е установил, че надстроените пристройки на терасата му са незаконни и той сам да си ги е съборил, допълни районната кметица. Аз имам едни и същи служители по член 223 от Закона за устройство на териториите, но бих могла да разширя екипа на служителите, които ще извършат повторната проверка, каза още Наталия Стоянова. Районната кметица коментира, че от началото на проверката е имала добра комуникация със столичния кмет Йорданка Фандъкова както и с главния архитект на София Здравко Здравков, докато с бившия вече директор на дирекция „Общински строителен контрол\" архитект Влади Калинов, са нямали добра комуникация и тя не е говорила с него защо е отменил акта на нейната администрация относно законността на постройките на терасата на Пламен Георгиев.", "date": "2019.06.27", "title": "Предстои нова проверка на общината за терасата на шефа на КОНПИ Пламен Георгиев"}
{"url": "http://www.cross.bg/shyma-valeri-simeonov-1607778.html", "text": "/КРОСС/ „Срещу Закона за шума протестират нарушителите - хора, които вече са санкционирани с протоколи и актове. Те са направили сдружение и сега ще правят някаква имитация на протест. Като ще протестират срещу ограничения, които ги има и в съществуващия закон, от 2006 г. Защото, Законът за шума, в който има ограничения за озвучаване нощно време, действа от 1 януари 2006 година\".Това заяви лидерът на НФСБ и съпредседател на „Обединени патриоти\" Валери Симеонов в предаването „Още от деня\" на БНТ тази вечер.Той беше категоричен, че Законът за защита от шума в околната среда, приет от Парламента през миналата седмица, ще въведе ред. „Защото досега българският туризъм пъшкаше от огромните суми, които трябваше да плаща заради рекламации от страна на чуждестранните туристи. Те стоят тук 7 или 14 дни, правят рекламация заради това, че не са могли да спят и българските хотелиери изплащат на големите туроператори огромни суми, без да носят вина. Просто защото в съседство е имало дискотека, която е побърквала чужденците\", посочи Валери Симеонов.Той беше категоричен, че Законът за защита от шума не е единствено за Черноморието, а засята цялата страна. имоти\", подчерта Валери Симеонов. ", "date": "2019.06.27", "title": "Валери Симеонов: Срещу Закона за шума протестират нарушителите"}
{"url": "http://www.cross.bg/dyshi-avariiino-raneni-1607799.html", "text": "/КРОСС/ 2 души загинаха, а 7 бяха ранени при аварийно кацане на руски пътнически самолет Антонов Ан-24 на регионално летище в руската република Бурятия в Сибир, съобщи министерството за извънредни ситуации в района, цитирано от \"Ройтерс\".На борда на самолета е имало 46 души, включително 4 човека екипаж.Самолетът на авиокомпания \"Ангара\" е излетял от Нижнеангарск за Улан Уде. По първоначална информация след излитането единият двигател отказал и екипажът взел решение да се върне на летището.При кацането самолетът излязъл от пистата и се сблъскал с постройка, след което избухнал пожар.\n\t\t\t\t\t ", "date": "2019.06.27", "title": "2 загинали, 7 ранени при аварийно кацане на самолет в Русия  (видео)\t"}
{"url": "http://www.cross.bg/taner-raiit-yili-1607779.html", "text": "/КРОСС/ На 75 години след дълга битка с рака почина най-разпознаваемото лице от \"Алф\" - актьорът Макс Райт, който изпълнява ролята на Уили Танер, съобщава \"Дарик\". Смъртта му е потвърдена от близките му пред TMZ.\"Алф\" започва да се излъчва през септември 1986 г. по американската телевизия Ен Би Си.В него Гордън Шамуей се разбива с космическия си кораб на Земята. Попада в гаража на семейство Танер - обикновено американско семейство, което дава на новодошлия името Алф (от англ. A.L.F. - Alien Life Form - \"извънземна форма на живот\", в първия епизод на сериала с българско озвучаване \"АЛФ\" е преведено като \"алтернативна форма на живот\").И четиримата от семейството - съпругът Уилям, жена му Кейт и децата Лин и Браян, неохотно приемат Алф в своя дом и го крият от службите, докато той поправя космическия си кораб и се опитва да се свърже с оцелели от родната му планета Мелмак. А всичко това на фона на куп пакости и забавни лафове като \"Майтап бе, Уили\", които зрителите помнят и сега.Райт се снима в още редица телевизионни продукции, сред които \"Бар Наздраве\", \"Бъфало Бил\", \"Мърфи Браун\" и други.На голям екран той участва в \"Ах, този джаз\", \"Познай кой идва в колежа\", \"Червените\" и една от адаптациите на \"Сън в лятна нощ\". ", "date": "2019.06.27", "title": " Отиде си актьорът Макс Райт - любимият Уили Танер от „Алф“"}
{"url": "http://www.cross.bg/gradysa-frantziya-rekordi-1607781.html", "text": "/КРОСС/ Горещата вълна, за която предупредихме още преди седмица, днес и утре достига своя връх в Западна Европа.Най-горещо ще бъде в Испания и Франция, но и някои от околните им страни.Както писахме неколкократно през последните дни, температурите на много места ще превишат 40 градуса, а в някои местности ще доближат и 45. Това са стойности, близки до, а на места и над рекордните за региона. Трябва да се отбележи и фактът, че е все още месец юни, който е едва третият в реда най-горещи месеци за повечето места там, след юли и август. Това и прави температурните рекорди особено забележителни.За сравнение, ето досегашните температурни рекорди в някои градове на Франция, както и кога са били регистрирани:+44.1 градуса, Конкирак, 12 август 2003пак 44.1 в Сен Кристол ле Але, пак на същата дата 12 август 2003Точно 44 градуса в Тулуз, От Гарон, 8 август 1923+43.9 градуса в Ентрекастьо, 7 юли 1982+43.7 в Сен Андийол, намиращ се в долината на Рона, отново през историческата 2003 годинаМного горещо ще бъде във Франция и утре, заради фьоноподобния ефект в някои от речните долини. За разлика от потенциалните, зависещи отчасти от случайни фактори, рекорди при земя, във височина в момента въздушната маса над Франция е рекордно гореща, с температури на 1500 метра, близки до 30 градуса, а нулевата изотерма е повдигната на около 5 километра над земната повърхност.Утре ще се появи и запад-северозападен вятър, който по-късно през седмицата ще докара известно облекчение от жегите, но в началото ще \"свали\" с допълнително нагряване изумителната рекордна горещина с африкански произход от по-високите слоеве. По този начин утре също са доста вероятни температурни рекорди. Предстои да разберем.Както се вижда от друга страна, френските температурни рекорди са напълно сравними с нашите (най-висока доказана стандартно измерена температура в Пловдив, началото на юли 2000, 45 градуса, в останалите градове в низините - около 44 градуса. Масово цитираната в учебниците +45.2 в Садово вероятно не е реална).Това е един вид предупреждение, че при поява на съответния тип циркулация, подобни, ако  не  и по-високи, температури, са напълно възможни и у нас.Горещините във Франция ще продължат до края на седмицата, а в началото на следващата там ще настъпи частично облекчение - от рекордни, температурите ще се понижат до само леко наднормени.Както писахме, \"френската\" жега, в трансформиран вид ще дойде на изток, към Балканите и у нас в началото на следващата седмица ще стане доста горещо, но температурите няма да превишат 40 градуса, като само на места ще достигнат стойности около 37 градуса.  ", "date": "2019.06.27", "title": "Исторически горещ ден за Франция, до 45 градуса днес"}
{"url": "http://www.cross.bg/babish-nedoverie-pravitelstvoto-1607780.html", "text": "/КРОСС/ Правителството на малцинството на чешкия премиер Андрей Бабиш оцеля при вот на недоверие, поискан от опозицията.До гласуването се стигна след серия от масови протести срещу Бабиш, след като Европейската комисия установи измами при използването на евросредства.", "date": "2019.06.27", "title": "Правителството на Андрей Бабиш оцеля при вот на недоверие"}
{"url": "http://www.cross.bg/bulgariya-rybin-erik-1607785.html", "text": "/КРОСС/ Лидерът на БСП - София Калоян Паргов посрещна посланика на САЩ в България Н. Пр. Ерик Рубин в централата на столичните социалисти. Той беше специален гост на традиционната дискусия, организирана от клуб \"Млад дипломат\" към ГС на БСП - София, с председател Николай Маринов. Американският дипломат, чийто мандат изтича след няколко седмици, направи оценка на отношенията между САЩ и България. Калоян Паргов поздрави Ерик Рубин за професионализма, с който ще бъде запомнен неговият мандат в България. А в края на срещата му подари икона на \"земния ангел\" Св. Иван Рилски - небесния закрилник и покровител на българския народ.\"Не се поддадохте, както някои ваши предшественици, на изкушението да давате наставления през медиите\", обърна се лидерът на БСП - София към американския посланик. Калоян Паргов отбеляза факта, че Ерик Рубин е посланикът на САЩ с най-дълъг мандат в България. \"Това е висока оценка и на Държания департамент за вашата работа, каза още Калоян Паргов. - Вие сте и първият американски официален представител, който прекрачва прага в Дома на Градската организация на БСП в София, като не броим, разбира се, Гюс Хол - генерален секретар на Американската комунистическа партия\".Калоян Паргов отбеляза и добрите и ползотворни контакти на Ерик Рубин с представители на целия политически спектър в България през мандата му. Според него вече е време за различна основа, на която да стъпят отношенията между България и САЩ, а именно - увеличаване на американските инвестиции в страната ни и на Балканите. \"За нас е ясно, че политиката на Балканите на САЩ, като Велика сила, винаги се е базирала на три водещи линии - сигурност, енергетика и сдържаност, коментира той. - Мисля обаче, че е дошло времето за четвърта водеща линия, която да стане различна основа на нашите отношения, а именно - увеличаване на американските инвестиции в България и на Балканите. Националните ни интереси се опират на три стълба - стабилност, регионално сътрудничество и решението на един романтичен за България драматичен въпрос - Македония - и увеличаване на чуждестранните инвестиции, от които отчаяно се нуждаем предвид състоянието на нашата икономика. И точно на това място можем да намерим пресечна точка на българо-американските интереси. За нея си заслужава да говорим и с вас, и с бъдещия американски посланик у нас Херо Мустафа, която ще посрещнем най-сърдечно. Надяваме се тя да продължи и да задълбочи този диалог и да го доведе до конкретни резултати\".Н. Пр. Ерик Рубин призна, че напуска България след няколко седмици с известна тъга, но обеща да запази приятелствата и връзките си с нашата страна и да се върне пак тук.\"Искам да подчертая, че взаимоотношенията, които имаме с България, се характеризират с тясно сътрудничество с всички основни водещи политически партии, каза той. - Най-вече искам да отбележа особено тясното и позитивно сътрудничество, което сме имали през годините с БСП. Тук бих искал да кажа, че всяка година над 5000 млади българи посещават САЩ в рамките на програмата за летни студентски бригади. Досега над 100 000 души са се включили в тази програма\".Американският дипломат добави, че взаимоотношенията с България вече обхващат много области, а една от тях е икономическото развитие. \"Нашият основен приоритет в това отношение е създаването на добри работни места с подходящи заплати за младите българи, за да се върнат те от чужбина или въобще да не напускат страната. Американските инвестиции в България през последните 25 години е нещо, с което ние много се гордеем. Благодарение на тях тук бяха създадени десетки хиляди работни места\", коментира той.Ерик Рубин добави, че приоритет на САЩ е да помогне на България да гарантира енергийната си сигурност. \"В това отношение нашата основна цел е диверсификацията, каза той. - Така страната ще има достъп до множество източници на енергия, а конкуренцията ще спомогне за намаляване на цените. Затова ние очакваме с нетърпение най-важната стъпка - завършването на интерконектора между Гърция и България. Благодарение на него през следващата година в страната ще може да пристигне газ от Азербайджан\".Посланикът на САЩ отбеляза също, че от началото на миграционната криза Америка много тясно си сътрудничи с България и помага да опази и гарантира сигурността на границите си. \"САЩ и България си сътрудничат успешно в областта на модернизацията на отбранителните способности, както и във военната област, коментира Ерик Рубин. - Помагаме също на България, като член на НАТО, да увеличи оперативната си съвместимост с останалите страни-членки на Пакта. В тази връзка страната се нуждае от модерно военно оборудване, съвместимо с НАТО, така че българските военни да вземат достойно участие в съвместни операции, както и да отбраняват родината си\".Американският дипломат разкри също, че се гордее със сътрудничеството с България в областта на запазването на културните и исторически ценности, както и в сферата на образованието. ", "date": "2019.06.27", "title": "Калоян Паргов посрещна посланика на САЩ Ерик Рубин в централата на БСП – София"}
{"url": "http://www.cross.bg/poreden-kraiibrezhie-chernomorskoto-1607769.html", "text": "/КРОСС/ Пореден протест срещу Закона за Черноморското крайбрежие. Тази вечер любителите на дивото къмпингуване ще се съберат пред Народното събрание, за да поставят исканията си за пореден път.Преди дни президентът наложи вето върху промените, които предвиждат палатки, кемпери и каравани да се разполагат само на специално определени за това места. Вчера депутатите от ресорната парламентарна комисия обаче отхвърлиха ветото на държавния глава.", "date": "2019.06.27", "title": "Пореден протест срещу Закона за Черноморското крайбрежие"}
{"url": "http://www.cross.bg/zakona-novite-restorantyori-1607770.html", "text": "/КРОСС/ Спиране на новите изисквания на Закона за шума искат ресторантьори и собственици на заведеня. Те ще внесат в Президенството искане държавният глава да наложи вето на промените, приети от депутатите миналата седмица.Според новите правила всички заведения - ресторанти, дискотеки, градини или открити плажни барове трябва да затварят в 22.30 часа. В противен случай предвидената глоба е от 3000 до 12 000 лева. Според бизнеса от прилагането на Закона ще последват големи икономически загуби за целия туристически сектор. ", "date": "2019.06.27", "title": "Спиране на новите изисквания на Закона за шума искат ресторантьори"}
{"url": "http://www.cross.bg/zemyata-riko-asteroid-1607768.html", "text": "/КРОСС/ Масивен астероид със силата на 5-килотонна бомба падна в южната част на Пуерто Рико, съобщава БГНЕС. Сблъсъкът му със Земята е бил предвиден от астролозитеАстрономите потвърдиха, че 10-метров астероид е ударил Земята и се е приземи на юг от Пуерто Рико на 22 юни, произвеждайки взрив, еквивалентен на приблизително 5 килотона TNT.Според „EarthSky\", въпреки голямото количество енергия, излъчвано от сблъсъка на астероида със Земята, не се смята, че в резултат на инцидента има разрушения или смъртни случаи.Освен взривът, предизвикан от астероида, наречен „Asteroid 2019 MO\", най-удивителният факт около него е, че ударът му със Земята е бил предвиден от астролозите. Астрономът Питър Браун отбеляза в неотдавнашно свое съобщение, че инфразвукова станция, разположена на Бермудските острови, е успяла да засече астероид при влизането му в атмосферата на Земята.Експерти от Националната служба по аеронавтика и космическа администрация на САЩ посочиха, че събития, подобни на ударът на „Asteroid 2019 MO\" се случват „около веднъж или два пъти годишно.\" ", "date": "2019.06.27", "title": "Астероид удари Пуерто Рико "}
{"url": "http://www.cross.bg/polza-turg-velev-1607771.html", "text": "/КРОСС/ „Ние не знаем в чия полза се управлява НЕК, но очевидно не се управлява в полза на икономиката, в полза на нашите членове, които дават работа на 82% от наетите и тяхната продукция формира 86% от брутната добавена стойност на страната. Хората, за които работи изпълнителният директор на НЕК, не са тези, а те са успели да се преборят за неговия пост\". Това коментира в предаването „Здравей, България\" председателят на Асоциацията на индустриалния капитал в България /АИКБ/ Васил Велев.Той допълни, че няма промяна в позицията на четирите работодателски организации, с която те излязоха преди месец. С нея те се противопоставиха на управлението на НЕК.Велев припомни и на какво се дължи тяхната позиция. Става дума за търг, при който е оферирана енергия без гарантиран почасов профил. Купува се такава за три месеца напред, а на предния ден се получава информация за кой час каква такава ще има.„Няма друг такъв търг. Когато има такива с отклонения - това се определя със съгласието на продавач и купувач. Докато в случая това отклонение се определя от продавача. Ние настояваме да се направи проверка на тези оферти\", категоричен е Велев.Той допълни, че подобни случаи водят до изкривяване на икономиката. В момента е обявен нов търг, който според Велев отново облагодетелства определен участник в него. ", "date": "2019.06.27", "title": " Шефът на АИКБ: НЕК не се управлява в полза на икономиката"}
{"url": "http://www.cross.bg/kmeta-pashov-spetzializiraniyat-1607765.html", "text": "/КРОСС/ Специализираният апелативен съд решава съдбата на кмета на Костенец Радослав Радев и на бизнесмена Ивайло Пашов. На първа инстанция съдебният състав реши да остави кмета в ареста, тъй като съществувала опасност да извърши друго престъпление, свързано с длъжността, която заема.Специализираният съд обаче пусна под парична гаранция от 10 000 лева Пашов. Двамата са обвинени, че в съучастие са предлагали подкуп в размер от 30 000 лева на общински съветник. Като в замяна той трябвало да убеди още двама колеги да гласуват по определен начин на Общински съвет. Градоначалникът отговаря пред съда и за това, че е държал незаконно боеприпаси.", "date": "2019.06.27", "title": " Специализираният апелативен съд решава съдбата на кмета на Костенец"}
{"url": "http://www.cross.bg/plovdiv-saniraneto-direktorut-1607773.html", "text": "/КРОСС/ На косъм от трагедия в Пловдив. Рухна мазилка на училище по време на занятия. Няма пострадали ученици, но децата са били евакуирани. Любителски кадри показват и са запечатали момента, в който парчета от външната облицовка на санираната сграда се отлепват и падат от голяма височина.Конкретната причина за случилия се инцидент предстои да бъде установена, защото очаквам оглед от вещо лице от застрахователната компания, среща с представителите на фирмата, извършила ремонта и инвеститорския контрол - изпратила съм покана и очаквам това да се случи в най-кратко време. Това каза в сутрешния блок на БТВ „Тази сутрин\" директорът на професионалната гимназия в Пловдив Гергана Георгиева. Моето лично мнение за инцидента е, че за него са допринесли валежите от последния месец и това е най-вероятната причина, добави тя. Ако има недостатъци и при санирането, това ще го каже вещото лице, каза още директорът на гимназията. Сградата категорично е безопасна и учебния процес може да протича нормално, допълни Гергана Георгиева. Децата, учителите, служителите ще работят, ще учат и ще си приключим учебната година, заяви още директорът на професионалната гимназия.Помощ от държавата ще търси училище в Пловдив, след като вчера голяма част от санирането на фасадата се свлече. Гаранцията на санирането, която е била 60 месеца, вече е изтекла. Затова ръководството на училището ще търси помощ от образователното министерство. Учениците ще се върнат в клас още днес, след като вчера бяха евакуирани след инцидента. ", "date": "2019.06.27", "title": "Помощ от държавата ще поиска училището в Пловдив, чиято фасада падна"}
{"url": "http://www.cross.bg/baiichev-todor-narodniyat-1607764.html", "text": "/КРОСС/ „ГЕРБ и ДПС опитаха да убият преференцията, сега и демокрацията. За съжаление децата в политическия  брак между ГЕРБ  и ДПС винаги са мъртво родени. Тъй като не се справиха с борбата с корупцията, те я узакониха чрез отвореното финансиране на партиите.\" Това заяви народният представител от ПГ на „БСП за България\" Тодор Байчев пред БСТВ. Той се обяви за намаляване на субсидията, но в разумни граници. „Няма как да продължи да съществува политическата система без нормално финансиране. Големите партии ще се затруднят да функционират, малките ще изчезнат\", отбеляза народният представител.Той коментира  решението на КПКОНПИ, че всички замесени в „Апартаментгейт\" са невинни. \"Ако не бяха виновни, защо си подадоха оставките. Ако моралът е толкова силен, не трябва да го проявяват след като са съгрешили\", обясни Байчев и изрази опасения, че има нещо задкулисно, което не излиза наяве.  \"КПКОНПИ не можа да докаже произхода на средствата на управляващите.  Избраха Пламен Георгиев, за да може да ги покрие - така и стана\", завърши Тодор Байчев и поясни, че председателят  на органа е трябвало да бъде назначаван от президента, а не от управляващите.", "date": "2019.06.27", "title": "Тодор Байчев : ГЕРБ и ДПС опитаха да убият преференцията, сега и демокрацията"}
{"url": "http://www.cross.bg/gradysa-raiioni-petuk-1607766.html", "text": "/КРОСС/ Денят ще е слънчев и горещ, без валежи. Облачността лека, купеста в планинските и предпланинските райони. Температурите в най-горещите часове - между 30 и 35 градуса.Около Черноморието има всички предпоставки за един приятен ден на плажа. Слънчево и сухо с лек прохладен бриз и температури от 30 градуса по северното до 32 градуса по южното крайбрежие. Температурата на морската вода - 26-27 градуса, вълнението ще бъде слабо с височина на вълната до 1 метър максимум.Ново смущение на времето обаче очакваме в петък и събота. Вследствие на циклон в Северна Европа над Балканите от север на юг ще премине студен атмосферен фронт. Превалявания ще има по линията на фронта, по-значителни в петък в централните райони на страната и по-конкретно в Предбалкана на Централна Северна България. Валежите ще са придружени от гръмотевични бури с опасност от градушки. Очакваме и силен вятър, особено по откритите места в планините. ", "date": "2019.06.27", "title": "Термометрите скачат до 35 градуса"}
{"url": "http://www.cross.bg/internet-zykurburg-facebook-1607767.html", "text": "/КРОСС/ Главният изпълнителен директор на Facebook Марк Зукърбърг заяви, че водещата социална мрежа се бори да намери начини да се справи с \"дълбоко фалшиви\" видеоклипове, които имат потенциала да мамят и манипулират потребителите в огромни мащаби, предаде БГНЕС.Той допълни, че компанията се опитва да определи дали „фалшификатите\" се различават като такива.Говорейки на фестивал в Колорадо, Зукърбърг каза, че Facebook и други социални мрежи ще се изправят пред предизвикателството да се справят с фалшификатите в мрежата, тъй като те увеличават усилията си за премахване на дезинформацията и че компанията все още оценява какво да прави.\"Мисля, че казвайки, че „глупостите\" са различни от дезинформацията, това е разумна перспектива\", каза главният изпълнителен директор на интернет гиганта.„Вероятно е разумно да имаме различна политика и да се отнасяме към това по различен начин, отколкото да се отнасяме с обикновената, невярна информация в интернет.\", заяви още той. Коментарите идват на фона на нарастващата загриженост относно фалшификатите в интернет, които ползват изкуствен интелект, за да изглеждат истински. По-рано този месец Facebook реши да не сваля фалшив клип на самия Зукърбърг в Instagram с уговорката, че главният изпълнителен директор няма да се ползва със специално отношение.Онлайн платформите се движат „по острието на бръснача\", като работят за изкореняване на дезинформацията и усилията за манипулация и същевременно отстояват свободата на словото в интернет. Зукърбърг каза, че това е постоянно предизвикателство, като повтори позицията си, че Facebook не трябва да бъде арбитър на истината в интернет. ", "date": "2019.06.27", "title": "Зукърбърг: Facebook не може да цензурира интернет"}
{"url": "http://www.cross.bg/grad-osnovan-voiina-1607754.html", "text": "/КРОСС/ 678 г. - Свети Агатон (по произход грък) е избран за римски папа на 100-годишна възраст.1328 г. - Херцогиня на Бавария Елизабета Сицилийска се омъжва за Стефан II в Мюнхен.1427 г. - Фридрих I продава замъкът Нюрнберг на град Нюрнберг.1536 г. - Основан е хундураският град Сан Педро Сула от конкистадора Педро де Алварадо.1709 г. - Император Петър Велики разбива армията на краля на Швеция Карл XII в битката при Полтава (нов стил 8 юли).1728 г. - Основан е парагвайският град Итаугуа.1806 г. - Буенос Айрес е превзет от британската армия.1884 г. - Открито е Четвъртото Обикновено Народно събрание.1893 г. - В резултат на икономическата криза в САЩ настъпва срив на фондовата борса в Ню Йорк.1898 г. - Завършва първото в света самотно околосветско плаване на Джошуа Слоукъм от Нова Шотландия, Канада.1905 г. - Екипажът на руския боен кораб Потьомкин въстава срещу репресивното отношение на офицерите си.1913 г. - Румъния се включва в Междусъюзническата война.1931 г. - Американският авиоконструктор Игор Сикорски получава патент за първия си вертолет.1936 г. - В СССР с постановление са забранени абортите; забраната е отменена през 1955 г.1939 г. - Основан е бразилският град Каноас.1944 г. - По нареждане на Сталин започва масова депортация на българи, гърци и арменци от Крим към източните райони на СССР.1945 г. - Сталин е обявен за генералисимус на СССР.1946 г. - Със закон е извършена национализация на застрахователното дело в Народна република България и е създаден Държавен застрахователен институт (ДЗИ).1947 г. - С постановление на Министерския съвет се отнемат близо 2/3 от земите на манастирите в Народна република България.1950 г. - Студената война: Съединените щати решават да изпратят войски в Корейската война.1954 г. - Първата в света атомна електрическа централа е пусната в експлоатация край град Обнинск, недалеч от Москва.1971 г. - Открито е Шестото Народно събрание.1974 г. - Аугусто Пиночет се самопровъзгласява за президент на Чили и управлява страната като диктатор до 1990 г.1977 г. - Франция признава независимост на Джибути.1981 г. - Централният комитет на Китайската комунистическа партия издава „Резолюция по някои въпроси от историята на нашата партия след основаването на Китайската народна република\", с която прехвърля отговорността за Културната революция на Мао Дзъдун.1985 г. - Основан е Българският футболен съюз в град София.1991 г. - Войски на СФР Югославия нахлуват в Словения, два дни след като тя обявява независимост и с това започва Десетдневната война.2007 г. - Състои се световната премиера на американския филм Хари Потър и Орденът на феникса.2016 г. - Закрива се Всеправославния събор на остров Крит. ", "date": "2019.06.27", "title": "27  юни в историята"}
{"url": "http://www.cross.bg/sega-tryd-chasa-1607761.html", "text": "/КРОСС/в. Сега -  Платеното паркиране в София ще се разшири и ще поскъпнев. Сега -  Депутатите прегласуваха високите глоби за хавлии и палатки на дюнитев. 24 часа - 54% от българите, които ще почиват, избират Черно морев. Труд - КЛИМАТИЧНИТЕ АНОМАЛИИ съсипват кръвното и сексав. Телеграф -  Пребиха и ограбиха внука на царската художничкав. Монитор - 30 000 ученици оставени без физкултурни салонив. Сега -  БСП e \"на червено\" с 4 милиона левав. Сега - Протестите срещу застрояването се местят под прозорците на Фандъковав. 24 часа - БСП няма пари да върне на хазната - дала 1,5 млн. за своята телевизия и 2 млн. за евровотав. 24 часа - Сотир Цацаров: Никой няма да отстранява председателя на ВКСв. Труд - Партиите пак не се разбраха за субсидиитев. Труд - Режат „Телетол\" от винеткитев. Телеграф - Председателят Мустафа Карадайъ: ДПС няма да участва в консултациите за партийните субсидиив. Телеграф -  След отпадането на бележника: Махат хартиения купон за школския столв. Монитор - стр. 4 - Борисов: Доходите скочиха двойно за 2 г.в. Монитор - Обмислят червена зона за паркиране в центъра на Софияв. Сега - Все още сме жертви на скудоумните клишета на комунистическата пропагандав. 24 часа -  Петър Николов, заместник-министър на образованието и науката: Не може в учебника терорът при комунизма да се замете под килима, нито Османската империя да е мултикултурен райв. Труд -  Княз Никита Лобанов-Ростовски пред „Труд\": Огромното социално разслоение ни води към нова революцияв. Телеграф -  Климатологът професор Георги Рачев: Африканска жега мори Европа в. Монитор -  Богомил Николов, изпълнителен директор на асоциация на „Активни потребители\": Някои колбаси имат 20% повече юда от другив. Сега - Как Хитрино се готви да продаде на безценица китен ловен имотв. 24 часа - Най-големият богаташ сред съседите е в Турцияв. Труд -  Гоце Делчев и македонската държавав. Телеграф -  Дюнер или плод?в. Монитор -  Бягане на място ", "date": "2019.06.27", "title": "Преглед на вестниците"}
{"url": "http://www.cross.bg/tema-prodykti-bulgariya-1607755.html", "text": "/КРОСС/  БНТ, „Сутрешен блок\"Тема:  Комунизмът и историята. Автори на учебници за фактите и интерпретациите;Тема:  От София до Загреб . Гост ръководителят на представителството на Европейската комисия в България Огнян Златев;Тема:  Нов план за градския транспорт в София. Ще има ли повишение на цените за паркиране?Тема:  Опасно горещо. Високи температури в Европа. Какви знаци дава климатът?Тема:  В началото на лятото: как да се предпазим от проблеми с кожата?БТВ, \"Тази сутрин\"Тема:  Оставка след терасагейт -как се стигна до отстаняването на инж. Влади Калинов Тема:  Колко струва издръжката на политическа партия и какма сума ще върне в хазната ВОЛЯ - в студиото Веселин МарешкиТема:  Евакуираха деца, след като се срути фасадата на Пловдивско училище - кой е виновен за некачественото саниране?Тема:  Вандали в действие - как Бургаската община ще залавя нарушителите Тема:  Трябва ли да бъде намален ДДС на основните хранителни продукти - в студиото предприемача Красимир Дачев Тема:  Новите таланти - гост Ицо ХазартаНова телевизия,  „Здравей  България\"Тема: Смъртта на Мими  - тест на здравната система. Говори майката на починалото момиче.Тема: За тежките решения и силата да спреш преди Олимпиадата. Ексклузивно: Елена Бинева - гимнастичката, която сложи край на кариерата си и баща й Слави Бинев.Тема: Спор с високи децибели. Ще успее ли протестът срещу Закона за шума?Тема: Нови измами с фалшива козметика през сайтове-фантоми. Опасни ли са за здравето ни закупените продукти - проверка в „На твоя страна\".Тема: Оставка подадена, оставка - отхвърлена. Шефът на НЕК остава на поста си. Ще продължат ли обвиненията към него за високата цена на тока?Тема: Спешна помощ за малтретирани жени. Ще признават ли за насилието по-лесно?Тема: Етно култура на сцената на Античния театър. Гледайте на живо от Пловдив. ", "date": "2019.06.27", "title": "Теми и гости в сутрешните блокове на телевизиите"}
{"url": "http://www.cross.bg/sofiya-prezastroyavaneto-grypa-1607758.html", "text": "/КРОСС/  Омбудсманът Мая Манолова ще подкрепи инициативата на граждани от „Обединена София срещу презастрояването\", които ще внесат конкретни искания до кмета на София Йорданка Фандъкова и Столичния общински съвет за предприемане на спешни мерки срещу унищожаването на зелени площи. Гражданите настояват обществените обсъждания да не са формални, както досега, а да водят до реален ангажимент от администрацията и съобразяване с постъпилите основателни предложения и възражения, разширяване на кръга на заинтересованите лица с право на оспорване на градоустройствените актове и др.Събитието ще се състои на 27 юни 2019 г., от 9.30 часа пред сградата на Община София.Членове на инициативата „Обединена София срещу презастрояването\" са протестиращи от „Овча купел\", „Да спасим Борисовата градина\", ИК „За Зелен Младост\", „Протестна група Младост\", ИК „Лозенец\", „Протестна група Дианабад\", инициатива „Слънце за децата ни\", АРОЕС „Справедливост\", сдружение „Парк Кукуряк\", протестна група „Мусагеница\", гражданска инициатива „Симеоново\", ИК от кв. „Витоша\", жители от кв. „Стрелбище\" и др. Протестът ще бъде подкрепен и от гражданско сдружение „Спаси София\".", "date": "2019.06.27", "title": "Мая Манолова ще подкрепи инициативата на граждани срещу презастрояването"}
{"url": "http://www.cross.bg/rozhdenitzite-na--yuni-1607756.html", "text": "/КРОСС/ Ася Петрова, зам. главен прокурор и ръководител на Върховната административна прокуратураПроф. Александър Джеров, юристВалери Найденов, журналистПроф. дтн Васил Кавърджиков, директор на Институт по механика при БАН", "date": "2019.06.27", "title": "Рождениците на  27  юни"}
{"url": "http://www.cross.bg/kotel-polozhenie-kmetut-1607762.html", "text": "/КРОСС/В Котел е обявено бедствено положение. Реката в балканския град излезе от коритото си и заля къщи и улици. 20 имота са наводнени, а жителите на три от тях са евакуирани.Най-големи поражения в града има на улица „Иглика\". Тя е изцяло разрушена от наводнението. Отнесени са цели асфалтови плочи от пътя. Водата е била над 1 метър. Още днес ще се премине към отстраняване на щетите, обяви кметът на Котел Коста Каранашев в ефира на \"Здравей, България\".„Днес ще преминем към отстраняване на материалните щети. Очаквам, че следобед ще успеем да отменим  бедственото положение. На ул. „Иглика\" ще трябва да влезе тежка техника. Към момента няма бедстващи хора\", каза кметът. В сряда водата достигна и главния транзитен път, който минава през Котел, и затрудни силно трафика. Придошлите води са отнесли и домашни животни. Заради бедствената ситуация, кметът свика Кризисен щаб. ", "date": "2019.06.27", "title": "Наводнение и евакуирани къщи в Котел, обявено е бедствено положение"}
{"url": "http://www.cross.bg/chasa-sofiyaot-provede-1607757.html", "text": "/КРОСС/  София.От 09.00 часа ще започне заседанието на Народното събрание.***София.От 10.00 часа в зала „Европа\" на МОСВ на бул. „Мария Луиза\" 22 Дирекция „Управление на водите\" към Министерство на околната среда и водите (МОСВ) организира откриваща пресконференция за представяне на пилотния проект за „Създаване на Система за управление на басейна на река Искър (СУВ-БРИ) като първа фаза на Национална система за управление на водите в реално време (НСУВРВ)\".***София.От 08.00 часа в близост до парк-хотел „Москва\" ще се проведе флашмоб под надслов „Да попитаме НПО за децата\". Събитието се организира във връзка с регионална конференция на високо равнище „Интелигентни инвестиции в стратегии и партньорства за предотвратяване и справяне с насилието над деца.***София.От 09.00 часа в парк-хотел „Москва\" ще започне регионална конференция на високо равнище„Интелигентни инвестиции в стратегии и партньорства за предотвратяване и справяне с насилието над деца\", организирана от Министерството на труда и социалната политика.***София.От 09.30 часа в заседателната зала в сградата на Висшия съдебен съвет ще се проведе седмичното заседание на Пленума на ВСС.***София.От 09.30 часа „Обединена София\" ще внесе в Столична община подписка с искания срещупрезастрояването на столицата.***София.От 10.00 часа ще започне заседание на Столичния общински съвет.***София.От 10.00 часа в зала „Триадица\" на Гранд хотел София заместник-министърът на труда и социалната политика и ръководител на Управляващия орган на Оперативна програма „Развитие на човешките  ресурси\" Зорница Русинова ще присъства на официалното подписване на договорите между Фонда на фондовете и Първа инвестиционна банка, Микрофонд и СиС Кредит - избраните финансови посредници за изпълнение на операцията „Микрокредитиране със споделен риск\".***София.От 10.00 часа в сградата на КЕВР ще се проведе открито заседание за обсъждане на доклад и проект на решение относно бизнес план за развитие на дейността на „Водоснабдяване и канализация\" ЕООД, гр. Стара Загора като ВиК оператор за периода 2017-2021 г. От 10.10 часа ще се проведе обществено обсъждане на проект на решение за одобряване на бизнес плана на „Водоснабдяване и канализация\" ЕООД, гр. Стара Загора и за утвърждаване и одобряване цени на ВиК услуги на „Водоснабдяване и канализация\" ЕООД, гр. Стара Загора.***София.От 10.30 часа в сградата на КЕВР ще се проведе обществено обсъждане на Проект на Наредба за изменение и допълнение на Наредба № 4 от 5 ноември 2013 г. за присъединяване към газопреносните и газоразпределителните мрежи. Енергийният регулатор ще проведе обществено обсъждане и на проект на Наредба за изменение и допълнение на Наредба № 6 от 24.02.2014 г. за присъединяване на производители и клиенти на електрическа енергия към преносната или към разпределителните електрически мрежи.***София.От 11.00 часа в Държавна агенция „Електронно управление\" ще бъде представено в реално време идентификация и достъпване на електронни услуги през мобилно устройство.***София.От 12.30 часа заместник-министърът на земеделието, храните и горите д-р Янко Иванов ще открие изложението на ливански производители и износители Lebanese Agro - Food Expo 2019 в Изложбената зала на ЦУМ.***София.От 13.00 часа в SOHO ще се проведе кръгла маса на тема „Стратегии за изграждане на характера - как образованието на сърцето и на ума могат да бъдат равностойни в класната стая\", организирана от Фондация „Благотворител\".***София.От 14.00 часа в Министерството на труда и социалната политика омбудсманът Мая Манолова ще участва в заседание на Националния съвет за хората с увреждания. Омбудсманът ще представи становището си по Наредбата за включване в механизма личната помощ.***София.От 15.00 часа представители на Българската асоциация на заведенията ще внесе писмо вПрезидентството на Република България с молба за налагане на вето върху Закона за изменение и допълнение на Закона за защита от шума.***Благоевград.От 10.00 до 12.30 часа в зала № 5 на Община Благоевград ще се провежда консултация и ще може да бъде получена комплексна оценка от специалист във връзка с „Дни на толерантността\".***Боровец. От 13.30 часа в хотел „Рила\" и в хотел „Самоков\" и ще започне програмата на заключителнатаконференция на Националното сдружение на общините в България за мандат 2015-2019 г.***Варна.От 11.00 часа пред Щаба на Военноморските сили ще се проведе церемония по сдаване и приемане на длъжността „Командир на Военноморските сили\".***Кюстендил.От 14.00 часа ще започне редовното заседание на Общински съвет - Кюстендил.***Плевен.От 09.00 часа в Конферентната зала на сграда „Гена Димитрова\" ще се състои заседание на Общински съвет.***Свищов.От 10.00 часа в храма „Св. Троица\" ще бъде отслужен празничен благодарствен молебен по повод 142 години от освобождението на Свищов.***Смолян.От 13.00 часа в Сесийна зала на Община Смолян ще се проведе заседание на Общинския съвет.***Шумен.От 08.30 часа в зала 304 на общината ще заседава постоянната комисия „Младежки дейности и спорт\".***Шумен.От 09.00 часа в зала 363 на общината ще се проведе заседание на Общинския съвет.  ", "date": "2019.06.27", "title": "Предстоящи събития на  27  юни"}
{"url": "http://www.cross.bg/suveta-evropa-sekretar-1607763.html", "text": "/КРОСС/ Министърката на външните работи и европейските въпроси на Хърватия Мария Пейчинович Бурич бе избрана днес за генерален секретар на Съвета на Европа за пет години, предадоха Франс прес и БТА.Тя спечели гласуването в Парламентарната асамблея на Съвета на Европа със 159 от общо 268 гласа, побеждавайки белгийския външен министър Дидие Рейндерс, събрал 105 гласа, уточни председателката на ПАСЕ Лилиан Мори Паские. Тя ще поеме поста на 18 септември от бившия норвежки премиер Турбьорн Ягланд, първия генерален секретар на създадената преди 70 години паневропейска организация за защита на човешките права и демокрацията, преизбран за втори мандат. ", "date": "2019.06.27", "title": "Избраха хърватка за генерален секретар на Съвета на Европа"}
{"url": "http://www.cross.bg/plahotnyuk-moldova-rysiya-1607760.html", "text": "/КРОСС/ Министерството на вътрешните работи на Русия предяви задочно обвинение срещу бившия лидер на Демократическата партия в Молдова Влад Плахотнюк и неговото доверено лице, професионалния спортист Константин Цуцу, за организиране на престъпна група и за 28 случая на контрабанда и незаконна продажба на наркотични вещества в особено голям размер, съобщи говорителката на руското вътрешно министерство Ирина Волк, цитирана от ТААС.Освен това, целият състав на Конституционния съд в Молдова подаде оставка.Съдия Вячеслав Запорожан е упълномощен да изпълнява административни функции до избирането на нов председател на съда. Съдът бе подкрепил усилията на олигарха да попречи на коалицията на социалистите на президента Игор Додон и проевропейския блок Акум (Сега) да поеме властта, припомня ДПА. Плахотнюк напусна Молдова. На 24 юни той обяви, че се оттегля от ръководството на партията. Според руски и украински медии Плахотнюк на 15 юни е заминал от Киев за Лондон. ", "date": "2019.06.27", "title": "Русия обвини бивш молдовски политик в контрабанда "}
{"url": "http://www.cross.bg/treti-most-izgrazhdaneto-1607759.html", "text": "/КРОСС/  България и Румъния ще подготвят междуправителствено споразумение за изграждането на трети мост над река Дунав между Свищов и Зимнич. За това се договориха на среща в София министърът на транспорта, информационните технологии и съобщенията Росен Желязков и министърът на транспорта на Румъния Александру-Ръзван Кук. Те се разбраха до края на месец юли проектът на споразумение да е готов и след приемането му от правителствата на двете държави да бъде предложен за ратифициране от националните парламенти.„Строителството на трети мост на Дунав е целесъобразно и значимо не само за двете държави, а и за целия Европейски съюз, тъй като подобно съоръжение е част от европейската транспортна инфраструктура\", заяви министър Росен Желязков.Двамата министри обсъдиха възможността за изграждането на трети мост между Свищов и Зимнич чрез европейска процедура за избор на частен инвеститор по Директива 2014/23/ЕС на Европейския парламент и на Съвета от 26 февруари 2014 година за възлагане на договори за концесия. Те изразиха мнение, че 3 години е реалистичен срок за изграждането на моста.Транспортните министри заявиха, че по значими проекти и теми двете държави трябва да бъдат обединени в действията си, отстоявайки националните интереси пред партньорите от Европейския съюз, както бе направено по пакета Мобилност.  ", "date": "2019.06.27", "title": "България и Румъния ще подготвят споразумение за изграждането на трети мост над река Дунав"}
{"url": "http://www.cross.bg/ne-sravnyavaiite-1607752.html", "text": "/КРОСС/ \"Не сравнявайте. Иначе никога няма да сте щастливи. От другата страна тревата винаги изглежда по-зелена.\" Ейдриън Лий", "date": "2019.06.27", "title": "Не сравнявайтe..."}
{"url": "http://www.cross.bg/selo-putya-bulgari-1607783.html", "text": "/КРОСС/ Бесарабски българи от молдовското село Троица предприемат 515-километров поход „По пътя на дедите ни\". Групата ще тръгне от ямболското село Ботево, откъдето техните прадеди са се изселили преди близо 200 години.Идеята да извървят пътя на своите предци е на учителя по биология и география Владимир Мъгла, който искал да открие корените си:„Търсих по интернет и открих, че това е село Ботево. Стана ни много интересно да дойдем да видим как живеят българите в това село.\"Журналистът Олег Косих е сред ентусиастите, които се включват в групата: „Това, което ние искаме, е не само да минем пътя, а да говорим с хора, да се запознаем, да има живо общуване - това, което ни липсваше през тези 200 години.\"През следващите десет дни групата ще премине през Нова и Стара Загора, Казанлък, Шипка, Габрово, Търново и Русе. Желанието им е инициативата да стане ежегодна. / ", "date": "2019.06.27", "title": "Бесарабски българи от молдовското село Троица предприемат 515-километров поход „По пътя на дедите ни”"}
{"url": "http://www.cross.bg/sampson-post-sila-1607753.html", "text": "/КРОСС/ Житие на св. преподобни Сампсон СтранноприемецПреподобни Сампсон, по народност римлянин, бил син на знатни и богати родители, които му дали добро образование и от ранни години му внушили любов към Бога и желание да следва закона Господен. Обичайки ближните, както заповядва Господ, Сампсон изучил лекарското изкуство, за да помага на страдащите. Господ благословил неговото добро намерение и му дал чудотворна сила да изцерява недъзи.След смъртта на родителите си Сампсон наследил голямо богатство, което той употребил за полза на ближните. Всички свои роби пуснал на свобода, раздавал щедри милостини, подслонявал и хранел сиромаси и странници.Той обичал усамотението, но грижейки се преди всичко за ближните, Сампсон се заселил в Цариград и построил дом, където приемал бедни, болни и странници. Сам лекувал болните и с Божия сила вършел много чудеса. От смирение той скривал тия прояви на особената Божия милост към него. Но неговият свят живот станал известен и патриархът го ръкоположил за свещеник.Случило се, че император Юстиниан, който царувал в онова време, опасно заболял. Старанията на най-изкусните лекари отишли напразно. Но Сампсон чрез чудесната сила, дадена му от Бога, излекувал царя.- Ще ти дам награда каквато пожелаеш - казал му възрадваният цар, - вземи пари или имот!- Богатство не ми е нужно - отговорил Сампсон. - Аз такова имах и доброволно се лиших от него. Ако искаш да ми окажеш голяма милост, заповядай да построят дом за болните и бедните! С това ти ще угодиш на Бога и мене твърде много ще зарадваш.Царят изпълнил желанието на Сампсон и построил обширна болница и страноприемница, където назначил Сампсон за началник.Св. Сампсон се трудил до дълбока старост и умрял в 550 година. Лицето му сияело от тиха радост, когато завършил своя богоугоден живот. Много чудеса ставали над неговия гроб и в уредената от него болница.Петров постДни наред живяхме сякаш в безвремието. Изживяхме радостните дни на Възкресението; припомнихме си 40-те дни, в които възкръсналият Христос е сред Своите верни последователи; чухме на Възнесение думите Му: \"ще приемете сила, кога слезе върху ви Дух Светий; и ще Ми бъдете свидетели... до край-земя\" (Деян. 1:8); станахме свидетели на изпълнението на обещанието на Господа и заедно с апостолите посрещнахме Утешителя в сърцата си. Но постепенно се потапяме в ежедневието, проблемите ни грабват, губим мира в сърцето си, духовната радост отстъпва неусетно пред вълнения, страхове и грижи. И точно тогава, слава Богу, наближава Петровият пост.Нарича се още \"Апостолски\", а навремето - \"Пост за Петдесетница\", тъй като възниква по примера на апостолите, които, след като приели даровете на Светия Дух на Петдесетница, се подготвяли с пост и молитва за проповядване на Евангелието по целият свят.Продължителността на Петровия пост е различна в зависимост от датата на Пасха. Започва винаги от неделята след Петдесетница - Неделя на Всички светии, и завършва в деня преди двата най-големи апостолски празници - 29 юни, когато се честват първовърховните апостоли Петър и Павел, и 30 юни - Събор на светите дванадесет апостоли. Ако в някоя година Възкресение Христово се падне между 5 и 8 май, въобще няма пост.  ", "date": "2019.06.27", "title": "Преп. Сампсон Странноприимец"}
{"url": "http://www.cross.bg/pomosht-bulgariya-vidin-1607791.html", "text": "/КРОСС/ Декларация от името на ПГ на „БСП за България\"В последните години и месеци сме свидетели на пълзящ протест в страната от страна на специалистите по здравни грижи. Днес протестират медицинските сестри от болницата в Троян.Повод за нашата декларация е изявление на министъра на здравеопазването Кирил Ананиев вчера. За да реши проблема със специалистите по здравни грижи, които имат две основни искания - увеличаване на заплащането и премахване на търговския статут на болниците, той прави срещи в страната, с които се запознава със състоянието на всеки район на България. Малко учудващо, защото той е министър от доста време. Вчера срещата касаеше Северозападна България -  района Видин, Монтана, Враца и болницата „Св. Анна\" в София. На тази среща министърът направи едно предложение за „гениално\" решение на проблема със заплащането на медицинските сестри. Той каза, че болниците не могат да изпълнят своите задължения като обем от медицинска помощ и не могат да стигнат лимитите, които са им определени. Ананиев каза, че тези отделения, които не могат да получат достатъчно финансово заплащане и съответно сестрите да си получат заплатите, които искат, да бъдат закрити. Това касае закриване на болнични отделения в областни болници във Видин, Монтана и Враца.  С това си предложение за решение министърът нарушава  най-малко две неща. На първо място това е конституционното право  на всеки български гражданин да получи своевременна медицинска помощ, защото ако неврологичното отделение във Видин не е с добри финансови резултати и бъде закрито, пациентите от Брегово, трябва да получат медицинска помощ в неврологичното отделение в областната болница във Враца. Това са над 150 километра, при ясно какво състояние на пътищата. На второ място областните болници в България са гръбнакът на българското здравеопазване, те са една система и са многопрофилни- не може да закриеш едно отделение, защото нарушаваш нормалния ритъм  на получаване на медицинска помощ и консултации в другите отделения. В резултат на това изявление на министъра, от вчера сме бомбардирани от обаждания от разтревожени граждани, предимно от регионите Видин и Враца.Ние предлагаме да поканим министъра на здравеопазването и той да представи пред нас какво има предвид с това предложение за решение и как то ще обезпечи медицинската помощ на българските граждани от Северозападна България.  ", "date": "2019.06.27", "title": "Доц. Йорданов към министър Ананиев: Как ще обезпечите медицинската помощ на гражданите от Северозападна България?"}
{"url": "http://www.cross.bg/parkirane-plateno-po-visoki-1607790.html", "text": "/КРОСС/ По-високи такси за платено паркиране в София и намаляване на позволеното време за престой на автомобил в централната градска част. това са част от мерките, които ще бъдат разгледани днес на заседанието на Столичния общински съвет. А целта е да се намали използването на лични автомобили. Намаляването на автомобилите ще е за сметка на повече градски транспорт и осигуряване на повече алтернативни начини за придвижване на пешеходците, като ги стимулират с още пешеходни зони.Предвижда се и разкриване на нови велоалеи, така че да се създаде единна мрежа. Предвижда се и по-голям обхват на зоните за платено паркиране, разширяване на досегашните и обособяване на една нова. ", "date": "2019.06.27", "title": "По-високи такси за платено паркиране в София"}
{"url": "http://www.cross.bg/problem-maks-boing--1607772.html", "text": "/КРОСС/ Нови проблеми сполетяха \"Боинг\". Американският регулатор откри друг проблем в модела \"737 Макс\", който вероятно ще отложи връщането му във въздуха. Федералната администрация по авиация обяви, че е установила потенциален риск, без да уточнява какъв точно.Това слага край на надеждите на редица големи авиокомпании да започнат отново да летят със самолета през лятото. Появиха се предположения, че спирането на полетите ще бъде удължено още месеци.Най-добре продаваният модел на \"Боинг-737 Макс\", беше спрян от полети през март, след две тежки катастрофи. ", "date": "2019.06.27", "title": " Нов проблем в \"Боинг-737 МАХ\" създава потенциален риск"}
