{"url": "http://www.cross.bg/ybiti-afrin-naii-malko-1568268.html", "text": "/КРОСС/ Най-малко 550 души са убити при битката за сирийския град Африн, откакто започна турската операция \"Маслинова клонка\" на 20 януари.Това съобщи Сирийският център за наблюдение на човешките права, информира \"Ал Масдар\".При боевете са загинали 39 турски войници; 205 бунтовници от Свободната сирийска армия; 219 кюрдски бойци и 112 цивилни.Разкриваните от Генералния щаб на Турция данни значително се различават от тези на неправителствената организация. Според Анкара 1 700 сирийски кюрди са убити при операцията. ", "date": "2018.02.20", "title": "Най-малко 550 души са убити при битката за сирийския град Африн"}
{"url": "http://www.cross.bg/morbili-evropa-slychaya-1568260.html", "text": "/КРОСС/ Шарката морбили е отнела 35 живота в Европа през 2017 г., като през тази година случаите на болестта на континента са се увеличили четири пъти, съобщи ДПА, позовавайки се на данни на Световната здравна организация (СЗО). Общо 21 315 случая на морбили са регистрирани през 2017 г., в сравнение с 5273 предишната година.\"Всеки нов болен от морбили в Европа ни напомня, че неваксинираните деца и възрастни, независимо къде живеят, остават застрашени да се разболеят и да разпространят болестта\" - каза Жужана Якаб, регионален директор на СЗО за Европа.Най-много болни от морбили в Европа през 2017 г. е имало в Румъния (5562) случая. Следват Италия (5006) и Украйна (4767). Други засегнати държави са Гърция (967), Германия (927), Сърбия (702), Таджикистан (649), Франция (520), Русия (408), Белгия (369), Великобритания (282), България (167), Испания (152), Чехия (146) и Швейцария (105). ", "date": "2018.02.20", "title": "Четири пъти повече случаи на морбили през 2017 г."}
{"url": "http://www.cross.bg/detzata-nedohraneni-maiikata-1568263.html", "text": "/КРОСС/ Майката на пребитите 3-годишни близнаци, които бяха приети в болница, заяви че е беден човек и затова децата й са недохранени.Иванка Стефанова каза още: „Нека да ме обвиняват. Едното дете пострада, защото падна картина върху главичката му\", предаде БТВ. На въпрос, защо децата са били недохранени, майката каза, защото е беден човек. А защо не е потърсила помощ досега, тя каза, че не й се оказва такава.Припомняме, че случаят на пострадалите дечица потресе страната. 38-годишната майка беше задържана. Момченцето е прието по спешност със спукан череп и хематом, а лекарите се борят за живота му. И двете деца са били със синини и недохранени, тежали са едва по 9 кг. Именно от болницата са се обадили в полицията. Майката отглеждала децата си сама. Тя отрече да ги е малтретирала. По данни на лекарите майката е била във видимо неадекватно състояние, когато е завела близнаците в болница. Бащата е в чужбина, работи в Германия.По думите на разследващи, има данни, че майката е била употребила алкохол по време на инцидента. Тя има куче и го разхожда. Не сме виждали да разхожда децата. Ужасени сме, че децата са живеели при тези условия\", разказа съседка.  ", "date": "2018.02.20", "title": "Майката на близнаците от Пловдив била бедна, затова били недохранени"}
{"url": "http://www.cross.bg/zhablyanov-gerb-iskaneto-1568262.html", "text": "/КРОСС/ ГEРБ искат оставката на зам.-председателя на парламента Валери Жаблянов от БСП заедно с „Обединени патриоти\".Искането e внесено като първа точка от седмичната програма утре, съобщи председателят на ПГ на ГЕРБ Цветан Цветанов.Сред мотивите са твърденията на Жаблянов за Народния съд и противопоставянето му на ратификацията на Договора за добросъседство с Македония.Искането на ГЕРБ дойде заради текст от декларация на БСП против „Луков марш\". Там се казва, че \"Народният съд е необходимо и неизбежно военновременно правосъдие\". По-късно социалистите се разграничиха от думите, чиито автор се оказа именно Жаблянов.Самият той не видя причина да подава оставка. ", "date": "2018.02.20", "title": "ГЕРБ и Патриотите внесоха искането за оставката на Валери Жаблянов "}
{"url": "http://www.cross.bg/detza-tochka-zabolyavaniya-1568264.html", "text": "/КРОСС/ Децата с хронични заболявания вече ще кандидатстват за прием в столичните детски градини. Към момента приемът става само по преценка на директорите, което доведе до редица нередности в забавачките. Това е една от промените в приема за детски градини, които ще бъдат разгледани на предстоящото заседание на Столичния общински съвет. Друга новост е, че малчуганите от частни ясли също ще получават по една точка за кандидатстването.Подобно на миналата година се запазват трите точки за постоянен адрес на родителите и две точки за настоящ адрес.  Постоянен или настоящ адрес в района ще дават една точка. Толкова ще получават и децата с един работещ родител или такъв, който е студент. С една точка ще са и малчуганите, които са посещавали ясла или почасова подготовка в същото заведение.Запазват се и точките при социалните критерии - шест за деца с двама починали родители, три за тези с един родител, три за деца от многодетни семейства, една за деца, които имат брат или сестра в същото детско заведение.Новото е, че децата с хронични заболявания вече ще се борят за място в детските градини. Досега това ставаше по преценка на директорите, но заради множеството нарушения и прием \"по втория начин\" местната власт реши да създаде специален критерии за тези деца. Съответно различни точки ще има за малчуганите с различни заболявания. Освен това в една група вече ще има място само за пет деца с хронични заболявания, а не както е досега - до 10.Децата и от частните ясли вече ще могат да кандидатстват заедно с тези от държавните. Всички те ще получават по една точка. Пред Дарик ресорният заместник-кмет Тодор Чобанов коментира, че по този начин ще се премахне възможността за дискриминация.Всички нови критерии ще бъдат обсъдени в местния парламент този четвъртък.  ", "date": "2018.02.20", "title": "Променят критериите за прием в детските градини"}
{"url": "http://www.cross.bg/ychilishte-ychenik-shtata-1568266.html", "text": "/КРОСС/ Ръководството на училище в американския град Масилън, щата Охайо обяви евакуация след като ученик получи огнестрелна рана в сградата на училището, съобщава БГНЕС.Седмокласникът се е прострелял в тоалетната. По предварителни данни момчето е донесло пистолет в училище и е стреляло в тялото си. Не се знае дали го е направило нарочно. Ученикът е откаран в болница.Няма информация за други пострадали.През последните дни в САЩ се отделя голямо внимание на сигурността на обществените места. Причина за това е стрелбата, открита от ученик на 14 февруари в гимназия в град Паркланд, щата Флорида, чиято жертва станаха 17 души. Извършител беше 19-годишният местен жител Никълъс Круз, изключен от гимназията. ", "date": "2018.02.20", "title": "Затвориха училище в Охайо, след като ученик се простреля в тоалетната"}
{"url": "http://www.cross.bg/vredni-veshtestva-sudurzhanieto-1568267.html", "text": "/КРОСС/ Учени от университета в Колорадо и от Националното управление за океански и атмосферни изследвания на САЩ установиха, че средствата за лична хигиена, парфюмите, лаковете и почистващите препарати остават най-токсичните продукти, които хората използват всекидневно, съобщава сайтът Лайф.По данни на специалистите контролът на съдържанието на вредните за околната среда вещества в промишлените стоки не е толкова строг, колкото изпусканите от автомобилите газове. Екологичните стандарти на автомобилните двигатели непрекъснато се повишават и през последните години се стигна до значително намаляване на вредните емисии на въглероден двуокис, изпускани от МПС. В същото време аналогични мерки по отношение на битовата химия не се предприемат и не съществуват строги ограничения за продукцията й.Изследователите отбелязват, че съдържанието на ацетон и присъствието на други вредни вещества в атмосферния въздух непрекъснато се увеличават от 1990 до 2010 година. В същото време се наблюдава намаляване на процентното съдържание на продуктите при изгаряне на двигателите с вътрешно горене в указания период.Учените изтъкват, че всеки изготвен за битови нужди химически продукт, бил той парфюм или шампоан, ще бъде отговорен за 60-70 процента от изпусканите вредни емисии в големите градове. Подобно съдържание на вредни вещества в атмосферния въздух може сериозно да засегне здравето на населението в цял един регион. ", "date": "2018.02.20", "title": "Парфюмите и шампоаните замърсяват атмосферата повече от колите"}
{"url": "http://www.cross.bg/zadurzhaha-barikadiraliya-se-v-doma-si-v-soreshnik-1568265.html", "text": "/КРОСС/ Полицията задържа 35-годишния мъж, барикадирал се в дома си в тополовградското село Орешник, информираха от областната дирекция на МВР в Хасково.Операцията в селото е продължила почти 24 часа. Вчера полицейски екип потърсил мъжът за справка по преписка. Той отказал да излезе, заключил се в къщата си, отправил заплахи към служителите на реда и произвел изстрели с огнестрелно оръжие, съобщават от полицията.Около 18.30 ч. тази вечер е задържан и за случая е уведомена прокуратурата.  ", "date": "2018.02.20", "title": "Задържаха барикадиралия се в дома си в с.Орешник"}
{"url": "http://www.cross.bg/bulgarskata-armiya-predpriemat-1568261.html", "text": "/КРОСС/ Модернизацията в българската армия закъсня безвъзвратно, а всички тези действия, които се предприемат днес, трябваше да бъдат предприети няколко години по-рано и изпреварващо да се осигури необходимото въоръжение, необходимите средства за извършване на модернизацията. Това посочи в интервю за предаването \"Нещо повече\" на програма \"Хоризонт\" Иван Милов, председател на офицерска легия \"Раковски\":Виждате, че българската армия като един достоен член на НАТО все по-тясно започва да работи със структурите на Алианса и от нас се изисква да бъдем достатъчно добре екипирани, затова трябва да се намери законов механизъм, за да се облекчи тази дейност. Постоянните конкурси за ново въоръжение биват вкарвани в съда по линия на Закона за обществените поръчки, обжалват се и това допълнително забавя превъоръжаването на българската армия, но за нас най-важни са хората, които ще служат в състава на въоръжените сили. Трябва да се предприемат радикални действия с увеличаване на държавния бюджет с около 2% за отбрана. ", "date": "2018.02.20", "title": "Иван Милов: Модернизацията в българската армия закъсня безвъзвратно"}
{"url": "http://www.cross.bg/nachaloto-gradysa-mesta-1568259.html", "text": "/КРОСС/ В края на седмицата и началото на другата ще бъде студено в цяла Европа.В неделя, понеделник и вторник термометрите ще показват отрицателни стойности. На места те ще бъдат от - 5 до 8 градуса - основно в западните, северозападните и североизточните райони. Отново ще има превалявания от сняг.Всичко това ще се случи заради нов циклон.Вероятно това ще е един от най-мразовитите периоди през тази зима за целия континент.В началото на месец март обаче синоптичната обстановка над Европа ще се промени и ще настъпи чувствително затопляне. Температурите на места ще достигат 18-22 градуса. ", "date": "2018.02.20", "title": "Зимата се завръща с пълна сила през почивните дни"}
{"url": "http://www.cross.bg/yshev-teodor-proekt-1568249.html", "text": "/КРОСС/ Първата у нас инсталация с миксирана реалност ще бъде представена днес. Това е най-новият визуален авторски проект на живеещия в Канада български художник и аниматор Теодор Ушев, озаглавен \"Като в тъмно огледало\", съобщава БНР.Рисунки върху спасителни термични одеяла - от тази вечер до 11 март Софийската градска художествена галерия ще е домакин на тази инсталация на Теодор Ушев. Това е първият голям самостоятелен проект, който той подготвя у нас извън киното. Подобни изложбени инициативи е правил във Великобритания, Канада, Холандия, Словения и Япония.Новият му проект е провокация към публиката да търси скритото послание, смисъла отвъд привидното и различната гледна точка. С помощта на специална каска и очила, зрителят ще бъде въвлечен в алтернативна среда, като трябва да добие оптичната илюзия, че е част от действието, което вижда. Авторът прилага иновативна технология, специално разработена за инсталацията му от датско студио. Използвани са гласовете на Ангела Меркел, Бойко Борисов, Владимир Путин, Волен Сидеров, Доналд Тръмп и Корнелия Нинова. ", "date": "2018.02.20", "title": "Теодор Ушев представя иновативна инсталация, използва гласовете на Путин, Тръмп, Борисов и Нинова"}
{"url": "http://www.cross.bg/hilyadi-godina-vlezli-1568252.html", "text": "/КРОСС/ Броят на хората, незаконно влезли на територията на Европейския съюз, е спаднал с 60 на сто през 2017 г. в сравнение с предходната година. Това обяви европейската агенция за защита на границите Фронтекс в доклад, цитиран от Ройтерс. През миналата година в ЕС са влезли нелегално под 205 хиляди човека от трети страни, докато през 2016 г. те са били 511 хиляди.За 2017 г. броят на нелегално влезлите в съюза е най-малкият за период от четири години преди това, тоест от кризата през 2015-а, когато в ЕС влязоха около 1,8 милиона човека. В доклада на Фронтекс се посочва още, че бройката за 2017 г. все пак е по-голяма от тази за периода преди миграционната криза, когато в ЕС са пристигали средно между 72 и 140 хиляди нелегални мигранти годишно.През миналата година пътят на мигрантите през Източното Средиземноморие и Западните Балкани е бил значително по-малко натоварен в сравнение с предходните години. Същевременно е регистрирано удвояване спрямо 2016 г. на нелегалните мигранти, преплавали Източното Средиземноморие до Европа - 23 хиляди. \"Сега Испания е под силен натиск\", каза пред репортери директорът на Фронтекс Фабрис Леджери.По думите му през миналата година в Испания са влезли 21 хиляди нелегални мигранти, главно от Мароко, Алжир и Гвинея, докато в Гърция е имало спад от 80 на сто спрямо 2016 г.  ", "date": "2018.02.20", "title": "60% по-малко нелегални мигранти са влезли в ЕС миналата година"}
{"url": "http://www.cross.bg/vladaya-znatzite-dvizhenie-1568254.html", "text": "/КРОСС/ През нощта недобросъветни граждани са завъртяли знаци на път I-1 през Владая, ограничаващи скоростта на движение до 60 километра в час. Сутринта при обход на участъка служители на Областно пътно управление - София са установили, че забранителният знак е обърнат така че да не се вижда от шофьорите, пътуващи между Перник и София, с което се застрашава безопасността на движение по един от най-натоварените участъци от първокласната пътна мрежа.Със спрей са изцапани и знаците, ограничаващи преминаването на моторни превозни средства над 12 тона по път I-1 в участъка през Владая.Агенция „Пътна инфраструктура\" предприе действия за възстановяване на знаците и апелира гражданите, които са свидетели на подобни недобросъвестни постъпки да подават сигнал на тел. 0700 130 20 - Ситуационен център на АПИ. ", "date": "2018.02.20", "title": "Недобросъвестни граждани са увредили знаци на пътя през Владая"}
{"url": "http://www.cross.bg/poleti-malta-pozhar-1568255.html", "text": "/КРОСС/ Пожар в терминала за пристигащи полети наложи временното затваряне на единственото летище на Малта, предаде АФП.Пристигащите полети се пренасочват към Сицилия, а заминаващите са отложени.Евакуирани са стотици пътници. Няма пострадали при пожара.  ", "date": "2018.02.20", "title": "Пожар затвори летището на Малта"}
{"url": "http://www.cross.bg/karastoyanov-nikolaii-radev-1568253.html", "text": "/КРОСС/ Днес съдът се е произнесъл по обвинителен акт на Окръжна прокуратура - Кюстендил срещу Николай, Иван и Владимир Карастоянови за умишлено убийство. Това съобщиха от Пресцентъра на Апелативна прокуратура София.На 11.03.2014 г., в кафе-аперитив „Колата\" в гр. Дупница, Николай Карастоянов - извършител, в съучастие с Иван Карастоянов (негов брат) и Владимир Карастоянов (негов баща) - помагачи, умишлено умъртвили Николай Радев, известен в града с прякора „Отвертката\". Причина за жестоката разправа била краткотрайна връзка между Николай Радев и Владимира Карастоянова, в резултат на която последвали влошени за дълго време отношения със семейството на младата жена. Вечерта на инцидента Радев и Карастоянова се срещнали случайно в кафене „Колата\", при което мъжът започнал отново да я обижда. Тя се обадила на баща си с молба да дойде в заведението и да я защити. Подсъдимият Николай Карастоянов се отзовал на молбата на дъщеря си и тъй като Радев бил известен като ММА спортист, взел със себе си нож с острие около 10-12см.След първоначални взаимни нападки и обидни думи скандалът между тях ескалирал, заплахи и закани се отправяли от двете страни. Не след дълго, за да го подкрепят дошли Иван и Владимир Карастоянови, които носели със себе си метален предмет с дължина около 30см. На Радев била нанесена прободна рана в коремната област, довела до масивна кръвозагуба, която станала причина за неговата смърт. Тя настъпила в реанимационното отделение на МБАЛ „Св.Иван Рилски\" в Дупница, където вечерта на убийството подсъдимият Николай Карастоянов бил дежурен анестезиолог и единственият реаниматор в онзи момент.Въпреки предприетите реанимационни мероприятия от подсъдимия и неговите колеги, Радев изпаднал в хеморагичен шок, в резултат на което настъпила и смъртта на същия.С осъдителна присъда на Николай Карастоянов е наложено наказание от петнадесет години „Лишаване от свобода\", на брат му Иван Карастоянов - тринадесет години „Лишаване от свобода\" и на баща им Владимир Карастоянов - девет години „Лишаване от свобода\", които следва да бъдат изтърпени от тях при „строг\" режим. В днешното заседание съдът е наложил на подсъдимите забрана да напускат пределите на страната и парични гаранции в размер на по пет хиляди лева за всеки. Присъдата може да бъде обжалвана пред Софийския апелативен съд.  ", "date": "2018.02.20", "title": "Осъдителни присъди за обвинените в убийството на Николай Радев"}
{"url": "http://www.cross.bg/obrazovanieto-naykata-oblastta-1568251.html", "text": "/КРОСС/ Президентът Румен Радев удостои днес в Гербовата зала на „Дондуков\" 2 с висши държавни отличия дейци на образованието, науката и военномедицинското дело.„Днешните отличия са акт на признателност на дълга, който има България като държава и цялото ни общество към хората, които са отдали живота си за прогреса на това общество. Макар вашите научни дейности да са в най-различни области вие имате едно общо, което ви свързва и това е вашият непоколебим дух, вяра и себеотрицание, с което придвижвате напред българската наука\", заяви държавният глава в словото си на церемонията.За своите заслуги в областта на образованието и науката проф. Анна  Недялкова получи орден „Св. Св. Кирил и Методий\" първа степен. Тя е водещ ръководител и изпълнител на повече от 80 български и международни научно-приложни разработки в областта на висшето образование и има публикувани над 100 статии и доклади, както и редица монографии, студии, учебни пособия.Доцент Тодор Ангелов Тодоров беше удостоен с орден „Св. Св. Кирил и Методий\" първа степен за приноса си за утвърждаването и развитието на българската образователна система. Доцент Тодоров проучва добрите  образователни практики в света и внедряването им у нас, разработва критерии за качество на образованието, за въвеждането на конкурсното начало при назначаване на директорите на училищата и други.За заслуги към Република България и утвърждаването на престижа на страната по света в областта на образованието и науката с орден „Св. св. Кирил и Методий\" огърлие бяха удостоени проф. Владко Тодоров Панайотов и академик Иван Николов Юхновски. Проф. Панайотов е първият българин, избран за член на научния борд на Световния конгрес по преработка на полезните изкопаеми. В същия период е избран и за член на Международната академия по околна среда към ООН.  Проф. Панайотов има над 180 научни публикации у нас и в чужбина, 15 книги, монографии, учебници и над 35 патента.Със своите значими и пионерни изследвания академик Иван Юхновски дава своя принос в областта на инфрачервената спектроскопия и електронната структура на нетрайните и реактивоспособни отрицателно заредени йони на органичните съединения, междинни продукти на важни химични процеси. Той е автор на над 160 публикации в България и чужбина.Проф. полковник Крум Кацаров получи орден „Стара планина\" втора степен за големите си заслуги към Република България в областта на военномедицинското дело. Той е доайен в терапевтично-диагностичните ендоскопски процедури на заболяванията на гастроинтестиналния тракт и хепатобилиарната система. Професор Кацаров е един от водещите специалисти в областта на гастроинтестиналната ендоскопия в България.По време на церемонията беше удостоен посмъртно с орден „Св. Св. Кирил и Методий\" първа степен проф. Янко Димитриев за приноса си в областта на образованието и науката. Неговите научни постижения са в сферата на стъклообразуването, нетрадиционните стъкла, структурата на неорганични стъкла и синтез на нови материали. В своята научна кариера проф. Янко Димитриев има 38 авторски свидетелства, общо над 200 публикации в международни списания и над 100 публикации в български списания.Държавният глава подчерта, че има още едно нещо, което свързва наградените дейци на образованието, науката и военномедицинското дело и това е отношението им към образованието на младите хора в България и към реализацията на младите учени. „Смея да твърдя, че това, което оставяте след себе си на вашите последователи, е не по-малко важно и стойностно от самите ваши постижения. Затова са и тези високи отличия\", допълни Румен Радев.Проф. Крум Кацаров благодари от името на удостоените с висши държавни отличия. „Наградата е изключително ценна за нас, защото ни показва, че ние наистина сме направили нещо за държавата и нашият труд и работата ни са оценени\", заяви проф. Крум Кацаров. Той добави, че науката, независимо от своите области, е колективна работа, а ценността на тази награда е, че тя персонализира усилията и работата на колективите.  ", "date": "2018.02.20", "title": "Президентът удостои с висши държавни отличия дейци на образованието, науката и военномедицинското дело"}
{"url": "http://www.cross.bg/barozy-sreshtata-vupros-1568250.html", "text": "/КРОСС/ Европейската комисия потвърди днес, че в края на миналата година бившият председател на институцията Жозе Барозу е разговарял с настоящия зам.-председател на ЕК Юрки Катайнен. Първоначално новината бе съобщена тази сутрин в европейски медии.Двамата са разговаряли по въпроси, свързани с търговията и отбраната. Катайнен е съобщил за срещата в рамките на 24 часа от провеждането ѝ.Според ЕК в случая законността е била спазена, предвид изискването за спазване на „период на охлаждане\" на бившите еврокомисари. Това е срок, в който прекратилите дейността си комисари нямат право да заемат длъжности в частни дружества, особено без съгласуване с ЕК.До деня на срещата са изминали 36 месеца от края на мандата на Барозу, уточни говорителят. Той отбеляза, че действащите към тази дата правила предвиждаха 18 месеца „срок на охлаждане\", цитира БТА.„Доколкото знам, срещата не е била в централата на ЕК в Брюксел\", добави говорителят в отговор на въпрос.Той не отговори по същество на въпрос дали е редно срещата да се е състояла в отсъствието на свидетел и на нея да не са водени записки. Говорителят не взе отношение и по нарушеното обещание на Барозу да не лобира в ЕК в новото си качество.Миналата година служители от институциите на ЕС настояха Барозу, който през 2016 г. започна работа за американската инвестиционна банка „Голдман Сакс\", да бъде предаден на Европейския съд.Впоследствие действащият председател на ЕК Жан-Клод Юнкер заяви, че е възразил срещу назначението на Барозу заради приноса на банката в предизвикването на световната икономическа криза.Етичният комитет на ЕК заключи, че макар и неморални, действията на Барозу са законни.  ", "date": "2018.02.20", "title": "Жозе Барозу е имал лобистка среща в ЕК"}
{"url": "http://www.cross.bg/seloto-muzhut-oreshnik-1568257.html", "text": "/КРОСС/ Мъж се барикадира в къща в тополовградското село Орешник и близо 24 часа полицията се опитва да го изведе, предаде bTV. От МВР отказват коментар за ситуацията.Кметът на селото Тодорка Арнаудова потвърди, че в селото се провежда акция по извеждане от дома на мъжа, но отказа повече подробности. По нейна информация мъжът не държи заложници. Няма данни да е въоръжен.Къщата, в която се намира мъжът, е в края на селото и няма опасност за хората, смята кметът.  ", "date": "2018.02.20", "title": "Мъж се барикадира в къща в тополовградското село Орешник "}
{"url": "http://www.cross.bg/investitzionna-zlatev-purva-1568258.html", "text": "/КРОСС/ Г-н Чавдар Златев е новият Член на УС на Fibank (Първа инвестиционна банка) и заема длъжността Главен директор „Корпоративно банкиране\" (CCBO).Чавдар Златев се присъединява към екипа на Първа инвестиционна банка през 2004 г. като Главен специалист в дирекция „Кредитиране на МСП\". Скоро след това е повишен в Заместник-директор на дирекцията. От 2006 г. до 2009 г. работи като управител на клон „Витоша\" на Първа инвестиционна банка. Впоследствие е назначен за Заместник-директор на дирекция „Клонова мрежа\" и през 2010 г. е повишен в Директор на дирекцията. През 2011 г. е назначен за Директор на дирекция „Корпоративно банкиране\". Участвал е в разработването и внедряването на редица банкови продукти.Той има магистърска степен по „Макроикономика\" от Университета за национално и световно стопанство в София. Специализирал е в Bank of Ireland кредитни продукти и практики, както и в Banco Popolare di Verona съвременни банкови практики.Освен позицията си в Банката, г-н Златев е също така член на Управителния съвет на Първа инвестиционна банка - Албания и член на Съвета на директорите на „FiHealth Застраховане\".Fibank приключва 2017 г. с 85 млн. лв. печалба на неконсолидирана основа. Портфейлът от кредити и вземания се повишава до 5,06 млрд. лв., а акцията на банката отбелязва ръст от 69% през 2017 г.  ", "date": "2018.02.20", "title": "Чавдар Златев е новият Член на УС на Fibank"}
{"url": "http://www.cross.bg/siriya-grazhdani-rysiya-1568247.html", "text": "/КРОСС/ Десетките убити руснаци и граждани на държавите от ОНД в Сирия не са военнослужещи. Тази позиция изрази външното министерство на Русия, информират местни медии.През миналата седмица ведомството обяви, че най-малко петима доброволци от Русия са убити при извършени от САЩ военни удари по просирийски сили в арабската държава.Днес министерството под черта, че убитите десетки руски граждани и граждани на държавите от ОНД не са военни.При последните военни сблъсъци, при които руски военнослужещи не са участвали по никакъв начин, са убити граждани на Русия и на държави от ОНД, няколко други са ранени, отбеляза министерството.Правителството обяви, че на ранените им се помага да бъдат настанени в болници в Русия.На 15 февруари говорителят на Министерството на външните работи Мария Захарова съобщи, че според предварителната информация петима руски граждани са убити при сблъсъците в Сирия.Междувременно руският външен министър Сергей Лавров заяви, че действията на САЩ по отношение на кюрдите в района на Африн в Сирия изглежда са \"умишлено провокирани\". Според него неуместно е Вашингтон да се възползва от ситуацията с кюрдите в Сирия с цел \"всяване на хаос\" в арабската държава.Той призова ситуацията в Северна Сирия да бъде разрешена на базата на териториалната цялост на държавата. По думите му конфликтът може да бъде разрешен чрез директни преговори.  ", "date": "2018.02.20", "title": "Москва: Убитите руснаци в Сирия не са военослужещи"}
{"url": "http://www.cross.bg/iioncheva-tzvetanov-doklad-1568243.html", "text": "/КРОСС/ Ще потърся своите права в съда за клеветата на Цветан Цветанов. Това обяви говорителят на ПГ на „БСП за България\" Елена Йончева на пресконференция след заседание на Изпълнителното бюро на партията, във връзка с казаното от председателят на ПГ на ГЕРБ Цветан Цветанов, че тя е източвала пари от КТБ, предава „Фокус\".\"Г-н Цветанов има опит в разпространяване на лъжи и клевети, на охулване. Поради тази причина Европейският съд по правата на човека е осъдил България над пет пъти - именно поради лъжите, които г-н Цветанов изрича през последните години\" ,коментира Йончева.По отношение на оградата по границата, Йончева заяви: „В продължение на 10 дни настояваме от Главната прокуратура да ни предостави доклада на ДАНС. Лично съм се обаждала в ДАНС с настояване този доклад да бъде предоставен на нашата парламентарна група\", посочи Йончева.Тя поясни, че в този доклад се казва, че има завишена проектна стойност на оградата в сравнение с пазарните цени.„Трябва да ви кажа, че този доклад на ДАНС е разгромяващ и ние настояваме прокуратурата да образува дело. Защо до този момент дело не е образувано? Това е скандално. За информация на ДАНС се говори още в Правната комисия\", допълни Йончева.Тя попита защо българското общество не е запознато с този доклад и не е започнало разследване за тази огромна корупционна схема и търговия с националната ни сигурност. ", "date": "2018.02.20", "title": "Елена Йончева ще съди Цветан Цветанов"}
{"url": "http://www.cross.bg/pynktove-pregledi-tehnicheski-1568242.html", "text": "/КРОСС/ Служители на ИА „Автомобилна администрация\" съставиха 46 акта, при внезапна проверка на пунктове за технически прегледи в София. Проверяващите са установили, че в 10 пункта техническите специалисти са допуснали 46 превозни средства да преминат успешно прегледа, без да е платен данъкът към съответната община. Санкцията за това нарушение е 1500 лева, като за съответните пунктове ще бъде задействана процедура по отнемане на разрешителните, съобщават от Министерството на транспорта, информационните технологии и съобщенията.ИА „Автомобилна администрация\" ще продължи да извършва изненадващи проверки на пунктове за технически прегледи в цялата страна.  ", "date": "2018.02.20", "title": "Санкционирани са пунктове за технически прегледи, допуснали автомобили без платен данък"}
{"url": "http://www.cross.bg/naemnitzi-algafari-biyat-1568248.html", "text": "/КРОСС/ Български наемници участват във военни формирования, които се бият в Сирия срещу „Ислямска държава\". Това обяви в предаването „Свободна зона\" на ТВ Европа журналистът и режисьор Нидал Алгафари. Информацията му идва от Мохамед Абдула, който е дългогодишен кореспондент на „Ал Джазира\" и в момента живее в Истанбул.\"Тези формирования са под шапката на президента на Чечня Рамзан Кадиров и формалната им кауза е да се борят срещу ИДИЛ в Сирия\", уточни Алгафари.В тях участват наемници от различни националности.„И сега в един момент се появяват хората на Кадиров или на други такива паравоенни ръководители, които изпратиха едни бойци, защото много дълго молеха: „Дайте ни на нас ние да се разправим с тях, ние ще покажем какво можем\". И се появиха тези наемници, които са от много националности, те не са само от една националност - не са само руснаци, не са само украинци, но са и сърби, включително има в тях и българи. Българи, които са наемници и участват, включително смятаме, че в този удар, в който удариха американските командоси, че там има и загинали българи\", заяви Алгафари.\"Източникът, който го имаме, е човек, който много добре познава и България, познава много добре и Близкия Изток. Бил е дълги години кореспондент на „Ал Джазира\", в момента е в Истанбул. Той е човек, който е завършил в България и се казва Мохамед Абдула. Това е по негова информация, която тръгна от източници, които смятам, че са достоверни. Те не се бият под флага на Русия - те се бият под каузата, че трябва да спрат ислямската напаст, която ни нападна, че трябва да се борят срещу тероризма, т.е. едни наемници, които дали отиват за кауза не мога да твърдя, но повечето според мен са хора, които отиват срещу доброто заплащане, което получават,\" каза още Нидал Алгафари.  ", "date": "2018.02.20", "title": "Алгафари: Български наемници се бият срещу ИДИЛ, може би има загинали от американските удари"}
{"url": "http://www.cross.bg/-dnevniya-zahri-beshe-1568246.html", "text": "/КРОСС/ Апелативният съд в Пловдив потвърди 90-дневния арест на обвинения в тероризъм и издирван от Интерпол мароканец Нуафал Захри, съобщава БНТ.Той беше задържан през януари на българската граница заедно със сирийски мигранти.Заседанието на съда беше отложено тази сутрин заради отсъствието на преводач, по-късно се оказа, че трябва да се назначи и нов служебен защитник.И двамата, които не се явиха на заседанието - служебният адвокат и преводачът, бяха глобени от съда.Очаква се в следващите дни кралство Мароко да представи документи с искането за екстрадиция на Захри, където е разследван за връзки с „Ислямска държава\". В 90-дневния срок Мароко трябва да предостави искане за екстрадиция на Захри. В противен случай той може да бъде пуснат на свобода. ", "date": "2018.02.20", "title": "Апелативният съд потвърди 90-дневния арест на задържания за тероризъм мароканец"}
{"url": "http://www.cross.bg/prostranstvo-samoleti-tyrski-1568244.html", "text": "/КРОСС/ Продължават провокациите в Егейско море от страна на Турция - в понеделник бойни самолети са извършили 42 нарушения на гръцкото въздушно пространство, предава Greek Reporter.Проникването във въздушното пространство на Гърция е извършено от два турски изтребителя F-16 и два военно-транспортни самолета CN-235.По официални данни от Атина турските машини са прехванати от самолети на гръцките ВВС, в съответствие с международните правила за реакция при подобни ситуации.Въпреки че нарушенията на въздушното пространство са почти ежедневна практика на турските военни, в Атина изразиха загриженост относно увеличаването на броя на подобни инциденти.Общо 33 турски самолети са нарушили гръцкото въздушно пространство през първите 12 дни на февруари, което е с една трета повече, отколкото са регистрирани за целия месец януари, подчертават от редакцията.Освен нарушения на въздушното пространство, подобни инциденти се наблюдават и по море - почти всяка седмица турски кораби влизат в контакт с плавателни съдове на Гърция или навлизат в териториалните ѝ води. ", "date": "2018.02.20", "title": "Турски самолети нарушили 42 пъти гръцкото въздушно пространство само за ден"}
{"url": "http://www.cross.bg/dryzhestva-tyroperatori-tyrizma-1568245.html", "text": "/КРОСС/ Министерството на туризма заличава 24 дружества, регистрирани като туроператори от Националния туристически регистър (НТР). Това става със заповед на министъра на туризма Николина Ангелкова по мотивирано предложение на Експертната комисия по регистрация на туроператори и туристически агенти (ЕКРТТА), съобщиха от пресцентъра на министерството.По-голяма част от компанииите - 18 туроператора, се заличават, защото не са представили задължителна застраховка „Отговорност на туроператора\", което е изрично условие за извършване на туроператорска дейност.Останалите 6 дружества също не притежават задължителната застраховка, но и сами са поискали да бъдат заличени като туроператори.Министерство на туризма припомня, че заличените дружества няма да бъдат премахнати от НТР, но ще бъде отразена заповедта за заличаването им. Така потребителите ще получават информация за актуалния статус на туроператора. Това се прави, за да се защитят допълнително интересите на клиентите от фирми в сивия сектор. Вече е извършено и вписването на обстоятелствата по заличаване в регистъра.Определен е период от две години, през които заличените дружества нямат право да заявява регистриране за извършване на туроператорска дейност, считано от датата на издаване на настоящата заповед.  ", "date": "2018.02.20", "title": "Министерството на туризма заличава 24 туроператори "}
{"url": "http://www.cross.bg/shofyor-blusna-godishna-na-cherven-svetofar-1568239.html", "text": "/КРОСС/ 20-годишно момиче беше блъснато от автомобил в София. Инцидентът е станал на столичния бул. „Цар Борис III\" малко след 11:30 часа, предава Дарик.Пострадалата е приета в „Пирогов\" с фрактура на десния крак, без опасност за живота.По непотвърдена информация шофьорът е минал на червен светофар.", "date": "2018.02.20", "title": " Шофьор блъсна 20-годишна на червен светофар"}
{"url": "http://www.cross.bg/markov-angliya-igraeshe-1568240.html", "text": "/КРОСС/ Само няколко дни, след като изненадващо почина една от легендите  на българския футбол Павел Панов, днес си отиде и още един бивш национал и значима личност в този спорт - Георги Марков.Известният с прякора си Универсалното ренде Бьорнер заради мултифункционалността си на терена и заради това, че когато играеше като защитник трудно пропускаше противникови нападатели, е починал днес в дома си на едва 46-годишна възраст.Преди няколко години той претърпя инфаркт.Марков изигра 36 мача за националния отбор на България и отбеляза 1 гол - знаменателното попадение срещу Англия за 1:1 на ст. „Българска армия\", което го нареди до легендата Георги Аспарухов, като това са единствените български футболисти, вкарвали гол на Англия.В кариерата си той игра основно за „Локомотив\" (София) и „Левски\". И още в „Пирин\" (Гоце Делчев), откъдето тръгва за футбола, „Ботев\" (Пловдив), турския „Трабзонспор\" и гръцкия „Ерготелис\". В началото на кариерата си играеше като нападател, след което в „Локомотив\" (София) бе преквалифициран в централен защитник, където и получи колоритния си прякор.Марков е 2 пъти шампион на Българи и 3 пъти носител на купата на страната с „Левски\".За последно той бе спортен директор на столичния \"Септември\". ", "date": "2018.02.20", "title": "Почина още една родна футболна звезда"}
{"url": "http://www.cross.bg/matev-iioan-deloto-1568241.html", "text": "/КРОСС/ Софийският градски съд (СГС) даде ход на разпоредителното заседание по делото срещу Йоан Матев. На него родителите на 15- годишния Георги Игнатов поискаха обезщетение от общо 400 000 лева  от подсъдимия за смъртта му Йоан Матев. Игнатов беше убит на 2 юни 2015 година в столичната Борисова градина.Съдия Руси Алексиев допусна гражданските искове, въпреки възраженията на тримата адвокати на Йоан Матев, според които тези граждански искове ще затруднят наказателното дело, защото е необходимо да се съберат допълнителни доказателства, които да установят по какъв начин тази финансова претенция кореспондира с доказателствата по делото. Съдът обаче не се съгласи с възраженията и видя пряка връзка между обвинението срещу Матев за умишлено убийство по особено мъчителен начин и гражданските искове на родителите му.Албена и Валентин Игнатови не бяха в съдебната зала, но ще присъстват на следващото съдебно заседание за разпит. Адвокатите на Йоан Матев поискаха делото да бъде прекратено и върнато на прокуратурата. Очаква се решението на съда. ", "date": "2018.02.20", "title": "Съдът даде ход на делото срещу Йоан Матев, поискаха му обезщетение от 400 хиляди лева"}
{"url": "http://www.cross.bg/bolnitzi-kasata-zadulzheniya-1568236.html", "text": "/КРОСС/ Към момента финансовият недостиг на здравната каса за 2018 година е от порядъка на 400 млн. лв. Освен 270 млн. лв., които дължим на болници в чужбина, се оказва, че здравноосигурителната институция дължи и 123 млн. на родни лечебни заведения. Информацията съобщи пред Дарик председателят на Центъра за защита на правата в здравеопазването д-р Стойчо Кацаров.\"270 милиона задължения към европейски болници и 123 милиона задължения към български болници, които технологично също са европейски болници. Общо около 400 млн. недостиг на здравната каса за 2018 г.\", обобщи д-р Кацаров.Според председателя на Сдружението на частните болници д-р Николай Болтаджиев това означава, че са лекувани български, европейски граждани и касата не е заплатила за това лечение. \"Това са рестрикции, наложени от касата, по-скоро и от горе, защото касата се използва политически. Вследствие на тези рестрикции се натрупват тези задължения. Съдът вече се произнесе, така че тези суми са дължими и трябва да се изплатят. Тук виждам обаче и друго нещо - факта, че бюджетът на НЗОК се подготвя и внася от надзора на касата. Този бюджет миналата година беше внесен от надзора на касата, когато сегашният министър Ананиев беше шеф на надзора. Лично той е правил този бюджет и в него е заложил много ниски суми за плащане. Аз не вярвам, че той не е знаел какво прави, при условие, че дълговете в началото на 1 януари 2017 г. към чужди болници и чужди каси бяха 145 млн. За 207 г. бяха предвидени 62 млн. впоследствие виждаме 270 млн., а са предвидени 73 млн.\", допълни председателят на Сдружението на частните болници.Според скоростта, с която нарастват тези дългове, това не може да не е предвидено, смята д-р Николай Болтаджиев: \"Те не са залегнали в бюджета, което им отива да се искат, като вероятно се е считало, че всичко това ще се разплати за сметка на спиране на достъпа на български граждани към системата в България за лечение и по този начин икономии, с които да разплащат на чуждите каси\".  ", "date": "2018.02.20", "title": "400 млн. лева не достигат на Здравната каса"}
{"url": "http://www.cross.bg/daniel-kalyya-aktyor-1568234.html", "text": "/КРОСС/  Прословутият агент 007 Джеймс Бонд се очаква да се развихри за пореден път на екран догодина, като в образа му зрителите за последен път ще видят британския актьор Даниел Крейг.Въпросът кой ще бъде неговият наследник вълнува както публиката, така и букмейкърите. Сред настоящите им фаворити, след триумфа си на наградите БАФТА, се открои британският актьор от афроамерикански произход Даниел Калуя, пише в. \"Дейли експрес\".Името на 28-годишния Калуя нашумя покрай хоръра \"Бягай!\" на режисьора Джордан Пийл. Ролята дори донесе на британеца номинация за Оскар за най-добър актьор.На отминалата церемония за наградите БАФТА Даниел Калуя беше удостоен с приза \"Изгряваща звезда\". Отличието се присъжда на обещаващи млади таланти, които не е задължително да са дебютанти в киното, и е единственото, носителят на което се определя от публиката.След като получи наградата, Калуя изпревари отдавнашните фаворити Ейдън Търнър и Идрис Елба като наследник на Даниел Крейг в образа на Джеймс Бонд.\"Даниел Калуя е стойностен актьор и наградата \"Изгряваща звезда\" на БАФТА е свидетелство за това. След триумфа му подкрепата му за следващия агент 007 от страна на зрителите и любителите на залози нарасна\", казва Алек Апати от букмейкърска къща \"Ладброукс\".Въпреки че е изпреварил Ейдън Търнър и Идрис Елба, Даниел Калуя остава зад изявените фаворити Джеймс Нортън, Том Харди и Джак Хюстън.  ", "date": "2018.02.20", "title": "Даниел Калуя ще е новият агент 007"}
{"url": "http://www.cross.bg/ninova-ogradata-iioncheva-1568237.html", "text": "/КРОСС/ Борисов лъже, че е оттеглил Истанбулската конвенция. Това заяви лидерът на БСП Корнелия Нинова пред медии на пресконференция днес след заседание на Изпълнителното бюро на партията.Нинова уточни, че не знае какъв консенсус търси Бойко Борисов, след като такъв няма в коалицията и в собствената му партия.„Ако очаква консенсус в БСП - няма да го получи\", заяви Нинова. Тя поясни, че конвенцията е разпределена на комисии. „Ще повярваме в думите му, че ще я оттегли, ако утре на заседание на МС правителството реши да си оттегли внесената в парламента Истанбулска конвенция\", допълни тя.\"Цветан Цветанов обвини Елена Йончева в престъпление\", коментира още Нинова. Според нея всичко се правило заради разкритията на Йончева за най-големата корупционна сделка на правителството - тази с оградата по границата ни с Турция. Нинова обяви, че Елена Йончева получава пълната подкрепа на БСП.\"Искаме истината за оградата от Сотир Цацаров\", каза още тя и попита защо не им се отговаря - прикрива ли се нещо\". Нинова обясни, че се обръщат към Сотир Цацаров, тъй като на 6 декември 2017 г. е заявил в Правната комисия на парламента, че има три доклада на Агенцията за държавна и финансова инспекция, на ДАНС в резултат на сигнала на Елена Йончева. По думите й Цацаров е заявил, че в този доклад, че има завишение на проектната стойност на оградата и неосъществен на възложителите.\"Този доклад е изпратен в главна прокуратура. Ние от една седмица искаме от ДАНС резултат на доклада. Поискахме от гл. прокурор официално с писмо да ни информирa\", каза Нинова. „Ще има ли образувано досъдебно производство по оградата, за какви пари става дума, за какви завишения на действителната стойност\", попита Нинова и подчерта, че това са парите на българите.Корнелия Нинова коментира случващото се в НЗОК и сектор здравеопазване.„На г-н Плочев му се иска оставката за това, че зад гърба на министъра е поискал от НС актуализация на бюджета. Направил е нещо законно. Управляващите го обвиняват, защото се случва още през февруари. Ако за това му се иска оставката, то министър-председателят отдавна трябваше да подаде своята, защото през януари той изхарчи приблизително същата сума от 200 млн. лв., само че незаконно, еднолично. Извън Закона за бюджета, за да потушава бунтове и да си купи спокойствие\", каза лидерът на БСП.Според нея така излиза, че когато някой се придържа към закона, му искат оставката, а когато друг го прави, извън закона - може да прави каквото си поиска, визирайки министър-председателя. Нинова припомни, че през управлението си, ГЕРБ са сменили над 10 министри на здравеопазването, сами си сменят шефовете на НЗОК, фалират общински болници, както и ги приватизират.„Истинското решение на проблемите е - искаме актуализацията на здравния бюджет и на държавния бюджет да влезе незабавно в парламента\", категорична беше председателят на БСП.Тя добави, че ако това не бъде направено, управляващите ще потвърдят за пореден път думите на президента Румен Радев, че парламентарната република е атрофирала и че в парламентарната република, решенията се взимат незаконно, от един човек. ", "date": "2018.02.20", "title": "Нинова: Борисов лъже, че е оттеглил Истанбулската конвенция"}
{"url": "http://www.cross.bg/firma-produlzhava-pazardzhik-1568229.html", "text": "/КРОСС/ Полицията в Пазарджик продължава да издирва двамата въоръжени и маскирани мъже, които вчера обраха казино в града. При грабежа няма пострадали хора, съобщи говорителят на пазарджишката полиция Мирослав Стоянов, цитиран от БНР:\"Обектът се охранява от частна охранителна фирма с паник бутон. От охранителната фирма подадоха сигнал и на Областната дирекция. Колегите извършиха необходимите мероприятия в началото, блокираха поне половината град, но на този етап нямаме заловени извършители. Работата продължава. \"  ", "date": "2018.02.20", "title": "Издирват мъжете, обрали казино в Пазарджик"}
{"url": "http://www.cross.bg/suyuza-glava-soszr-1568238.html", "text": "/КРОСС/ „Обединението на военно-патриотичните организации е стъпка в правилната посока към единни действия, защото разпокъсаността не води до резултати\". Това заяви държавният глава и върховен главнокомандващ на Въоръжените сили Румен Радев, който прие днес на „Дондуков\" 2 ръководството на Съюза на офицерите и сержантите от запаса и резерва (СОСЗР).По време на срещата беше представен новият управителен съвет и основните мероприятия и инициативи, залегнали в решенията на конгреса от септември 2017 г.Държавният глава изрази признателността си за приноса на СОСЗР във военно-патриотичното възпитание на младите хора, за работата с подрастващото поколение, за поддръжката на военните паметници, както и за цялостната дейност на Съюза. „Членовете на Съюза заслужават достойно отношение и положение в обществото ни\", посочи президентът, според когото държавата може по-активно да се възползва от експертния капацитет на запасните военни.Румен Радев приветства ръководството на СОСЗР за инициативата му да бъде приет Закон за запасното войнство.„Планираме през септември да организираме Национален събор на запасното войнство, по време на който да запознаем младите хора в България с дейностите на Съюза, както и да работим за повишаване на привлекателността на военната служба\", заяви председателят на организацията ген. Златан Стойков. Той представи пред държавния глава предприетите от СОСЗР стъпки по официалното признаване на Съюза като национално-представителна организация на запасното войнство.В хода на разговора бяха обсъдени различни теми, сред които пенсионното осигуряване и социално-битовите придобивки на военнослужещите от запаса.Председателят на Съюза ген. Златан Стойков удостои държавния глава с плакет на организацията.", "date": "2018.02.20", "title": "Държавният глава се срещна с представители на Съюза на офицерите и сержантите от запаса и резерва"}
{"url": "http://www.cross.bg/kyrtz-beshe-mart-1568233.html", "text": "/КРОСС/ Работното посещение на канцлера на Австрия Себастиан Курц в България ще се състои на 15 март. Това беше договорено след консултации с двамата правителствени ръководители, след като визитата, планирана за днес, беше отложена поради внезапно възникнали здравословни причини.Премиерът Борисов и канцлерът Курц ще обсъдят при срещата си задълбочаването на двустранните отношения, както и сътрудничеството в рамките на ЕС с фокус върху приемствеността между Българското председателство на Съвета на ЕС и Австрийското, което започва от 1 юли.  ", "date": "2018.02.20", "title": "Курц идва у нас на 15 март"}
{"url": "http://www.cross.bg/ynitzef-purviya-bebeta-1568230.html", "text": "/КРОСС/ Смъртността при новородените остава притеснително висока в световен мащаб, но най-вече в бедните страни. Всяка година 2,6 милиона бебета не доживяват първия си месец, се казва в доклад на УНИЦЕФ, цитиран от Евронюз и Би Би Си.Бебетата, родени в Пакистан и Централната Африканска република имат най-малък шанс за оцеляване, а най-много новородени оцеляват в Япония, Исландия и Сингапур. Осем европейски страни са в първата десятка на местата с най-ниска детска смъртност, България е на 141-во място.Според УНИЦЕФ основните причини за смъртта на новородените е преждевременното раждане, усложнения по време на раждането, както и инфекции по време на бременността. От организацията отбелязват, че голяма част от смъртните случаи при бебета могат да се предотвратят с добре обучени акушерки, достъп до дезинфектанти и чиста вода, както и кърмене още в първия час от раждането и контакт \"кожа до кожа\".За сравнение в Норвегия, която е на осмо място по ниска детска смъртност, 218 сестри и лекари обслужват десет хиляди души, докато в Сомалия съотношението е 1:10 000.  ", "date": "2018.02.20", "title": "УНИЦЕФ: 2,6 милиона бебета не доживяват първия си месец"}
{"url": "http://www.cross.bg/sveta-petka-hram-1568231.html", "text": "/КРОСС/ Чудотворната украинска икона на Света Богородица е изложена за поклонение в старинния столичен храм „Света Петка\". Множество са свидетелските разкази на миряни, получили утеха и изцеление след отправена молитва към иконата „Одигитрия Байталска\".Иконата пристигна у нас в края на януари по покана на Варненския и Великопреславски митрополит Йоан. Чудотворният образ на Божията майка е на повече от 200 години, разказва иконом Николай Николов, предстоятел на старинния храм \"Света Петка\".Иконата е известна с това, че помага при безплодие. Много бездетни семейства се сдобиват с деца след отправена молитва към чудотворния образ.Вярата е тази, която прави чудеса. Вярата е тази, която ни прави християни, участници в живота на църквата.Десетки вярващи идват в храма, за да отправят своята искрена молитва към Божията майка. Молитвата към Света Богородица трябва да бъде отправена с вяра, посочва отец Николай Николов.Украинската чудотворна икона \"Одигитрия Байталска\" ще остане в старинния столичен храм „Света Петка\" до понеделник, 26-и февруари, когато ще отпътува за поклонение в Сърбия. ", "date": "2018.02.20", "title": "Чудотворната украинска икона на Света Богородица е изложена в храм \"Света Петка\""}
{"url": "http://www.cross.bg/katzarov-prokyror-prokyratyrata-1568235.html", "text": "/КРОСС/ Ръководителят на Районната прокуратура в Пазарджик Георги Кацаров е подал оставка, научи \"Хоризонт\". До нея се е стигнало след разговор с главния прокурор Сотир Цацаров. Говорителят на прокуратурата в Пазарджик Пламен Пантов отказа да коментира. Той нито отрече, нито потвърди информацията.Името на районния прокурор Георги Кацаров нашумя по време на случая \"Виноградец\", където шестгодишно дете простреля собственик на заведение с пистолета на тогавашния председател на Общинския съвет в Септември Лазар Влайков. Едно от обвиненията на близките на убития мъж бе, че прокурор Кацаров е поддържал нерегламентирани контакти с нарушители на закона и че веднага след инцидента Влайков е звъннал на Кацаров, който, пък бил разпънал чадър в защита на общинския съветник. Тогава Кацаров категорично отрече.Според запознати оставката на районния прокурор има връзка с кмета на Септември Марин Рачев, който се разследва за източване на Общината. Очаква се официална информация от прокуратурата. ", "date": "2018.02.20", "title": "Ръководителят на прокуратурата в Пазарджик е подал оставка"}
{"url": "http://www.cross.bg/yankov-aparati-podmenyat-1568232.html", "text": "/КРОСС/ Красимир Янков се усъмни в необходимостта да се подменят отново всички касови апарати по инициатива на финансовото министерство. Той заподозря и корупционен интерес в подмяната им.\"Държавата ще задължи търговците да подменят за своя сметка около 400 000 касови апарати на стойност повече от 120 млн. лева, без конкретни аргументи. Създава ли това решение корупционна среда?\", пита в позиция социалистът. \"Управляващите, чрез приходната агенция обявиха, че бюджетът губи стотици милиони от манипулиране на софтуера на фискалните устройства и издаването на фалшиви бонове и затова трябва да се подменят касовите апарати на търговците. Предлагат се промени в Закона за ДДС, които се налагат заради приети промени в Наредба № Н-18 на финансовия министър за отчитане на всяка касова бележка в реално време на сървъра на НАП, припомня Янков аргументите на министър Владислав Горанов. Соцдепутатът го упреква, че министърът диктува на парламента, а не обратното, както изисква разпределянето на функциите на властите в една парламентарна република.\"Министърът променил наредбата, а сега депутатите трябва да променят закона. В република с парламентарно управление не е ли обратен редът? Първо Народното събрание приема закон, а след това се изготвят подзаконовите актове. Владислав Горанов е избран от народните представители, но с този акт разпорежда на парламента\", критикува Янков. По повод твърдението на Горанов, че се пропускат между 30% и 70% от оборотите макар, че сега също има връзка между фискалните устройства на фирмите и НАП, соцдепутатът задава въпросите: \"Каква е гаранцията, че в кратко време няма да започне манипулация на софтуера и на новите устройства? Колко са установените конкретни нарушители? Акциите по курортите с физическо присъствие на данъчните служители до касовите апарати в заведенията и засечените обороти не са ли част от разкриването на тези нарушители и колко такива разлики в отчетените обороти в дните на проверките и в останалите дни са установени и как са санкционирани?\"\"Когато няма аргументи за над 120 млн.лева, които ще бъдат платени, съмнението за корупция става основателно\", категоричен е Красимир Янков.  ", "date": "2018.02.20", "title": "Красимир Янков пита: Има ли корупционен интерес в 120 млн. за нови касови апарати"}
{"url": "http://www.cross.bg/afrin-grad-erdogan-1568223.html", "text": "/КРОСС/ Турската армия ще обсади сирийския град Африн в рамките на операция \"Маслинова клонка\" срещу кюрдите до дни, съобщава ТАССТурският президент Ердоган говори на заседание на парламентарната група на своята Партия на справедливостта и развитието (ПСР) в Анкара, излъчено от телевизионния канал A Haber.\"През следващите дни центърът на град Африн ще бъде обграден от нас\", коментира той. ", "date": "2018.02.20", "title": "Турция обсажда Африн до дни, обяви Ердоган "}
{"url": "http://www.cross.bg/bulgariya-pynktove-chasa-1568219.html", "text": "/КРОСС/ Границата на България временно бе блокирана. Както за влизащи, така и за излизащи.Преминаването по всички гранични пунктове в страната е преустановено, съобщи говорителят на ГД \"Гранична полиция\" Лора Любенова пред радио „Фокус\".Причината е технически проблем в Автоматизираната информационна система - граничен контрол (АИС-ГК). Работи се бързото отстраняване на проблема.Аварията бе регистрирана около 12 часа. Повече от час беше необходимо, за да бъде отстранен проблемът и едва след 13 часа някои от граничните пунктове бяха отворени.", "date": "2018.02.20", "title": "Технически проблем затвори границите на България (обновена)"}
{"url": "http://www.cross.bg/lyulin-tynela-katastrofa-1568220.html", "text": "/КРОСС/ Верижна катастрофа с 6 автомобила стана на изхода на тунела за столичния ж.к. „Люлин\" около 11 ч. днес, съобщава БТВ.Ударите са били леки и за щастие няма сериозно пострадали. Само един човек е откаран по спешност в „Пирогов\".Извършва се оглед на КАТ и движението от центъра към „Люлин\" е затруднено. ", "date": "2018.02.20", "title": "Верижна катастрофа с 6 автомобила на тунела на \"Люлин\""}
{"url": "http://www.cross.bg/izrael-iran-zaplashi-1568222.html", "text": "/КРОСС/ Иран заплаши да \"изравни със земята\" Тел Авив, ако Израел нападне Ислямската република, пише \"Таймс оф Израел\".Високопоставен представител на Иран също заплаши, че премиерът на израелската държава Бенямин Нетаняху няма да успее да се измъкне и да си спаси живота.Коментарът на Техеран е в отговор на речта на Нетаняху на Мюнхенската конференция за сигурност в неделя, на която той заплаши Израел да предприеме преки военни действия срещу Ислямската република.Мохсен Резаи, секретар на иранския Съвет за политическа целесъобразност и бивш главнокомандващ на Революционната гвардия, предупреди, че ако Израел посмее да нападне Иран, \"ние ще изравним Тел Авив със земята\".Техеран \"няма да даде никакъв шанс на Нетаняху да се измъкне\", предупреди той пред арабския канал \"Ал Манар\". ", "date": "2018.02.20", "title": "Иран заплаши да изравни Тел Авив със земята"}
{"url": "http://www.cross.bg/sporta-kozareva-gabriela-1568224.html", "text": "/КРОСС/ Габриела Козарева е новият изпълнителен директор на Изпълнителната агенция за насърчаване на малките и средните предприятия.Смяната е следствие от заповед на Министъра на икономиката Емил Караниколов, а назначаването й става възможно след като със заповед на министър-председателя Бойко Борисов тя е била освободена от поста заместник-министър на младежта и спорта, считано от 20 февруари.Габриела Козарева има над десетгодишен управленски, административен и професионален опит в сферата на бизнеса и търговското право. Била е Директор на Дирекция \"Спортна инфраструктура и управление на държавното участие\" в Министерство на младежта и спорта, а от май 2017 г. заема поста заместник-министър в министерството.Преди това тя е била консултант в частния бизнес и съдебен помощник във Върховния Административен съд на Република България.Завършила е Класическата гимназия и Софийския университет СУ \"Св. Климент Охридски\", където е магистър по право. ", "date": "2018.02.20", "title": "Бивш зам.-министър на спорта вече ръководи Агенцията за малките и средни предприятия"}
{"url": "http://www.cross.bg/programirane-byrgas-kompyuturno-1568226.html", "text": "/КРОСС/ Приключи първият етап от конкурса за изработване на лого на новото компютърно училище, което ще отвори врати в Бургас наесен. Над 70 души от цялата страна участваха със свои предложения, най-малките от тях на 7, 9 и 10 години. Община Бургас  благодари на всички за положения труд и проявената креативност.Постъпилите над 100 проекта бяха оценени от жури в 12-членен състав. В него влизат представители на училищното настоятелство към Професионална гимназия по компютърно програмиране и иновации, както и експерти от водещи ИТ компании. Журито избра за финалисти пет лога. Техни автори са Николай Райков, Иво Паспалски, Абуди Жабас, Димитър Лазаров и Диляна Иванова. Петте финални предложения са публикувани в сайта на Община Бургас, раздел \"Образование\": .Победителят в конкурса ще бъде определен чрез електронно гласуване, което ще се проведе в периода от днес, 20.02.2018 г., до 13.00 часа 05.03.2018 г., включително. Той ще бъде обявен на 06.03.2018 г., след обработка на резултатите от интернет вота. Както вече бе съобщено, наградата за победителя е iPhone X. Останалите четирима финалисти също ще получат награди.Професионалната гимназия за компютърно програмиране и иновации е най-новото училище в страната, което ще отвори врати през учебната 2018/2019 г. в Бургас. То ще бъде с интензивно изучаване на английски и немски език и ще подготвя специалисти в професионално направление \"Компютърни науки\", професия \"Програмист\", специалности \"Програмно осигуряване\" и \"Приложен програмист\", със срок на обучение 5 години и прием след завършен седми клас.В него ще се изучават съвременните програмни езици Java, C, C++, JavaScript, .NET. В учебните програми ще бъде заложено придобиването на знания и умения за обектно ориентирано програмиране в алгоритмите и структурите от данни, в областта на разработване на софтуер и уеб дизайн, технология на програмирането, системи за управление на бази данни, интернет програмиране. Учениците ще придобият специфични знания и умения в сферата на роботика, изкуствен интелект, хардуерен дизайн, кибер сигурност, облачни технологии.Обучението ще се осъществява в обособен образователен кампус, отговарящ на най-новите световни стандарти - с учебен корпус, общежитие, помещение за учебна фирма и програмиране. След приключване на обучението си учениците ще получат диплома за средно образование, сертификат за владеене на чужд език и документ за професионална квалификация по компютърни науки, съответно за \"програмист\" и \"приложен програмист\".  ", "date": "2018.02.20", "title": "Пет лога са на финала – бургазлии ще кажат кое от тях да стане официален знак на новото компютърно училище"}
{"url": "http://www.cross.bg/detzata-bolnitzata-plovdiv-1568218.html", "text": "/КРОСС/ Две деца - близнаци на 3 години, са приети по спешност в болницата в Пловдив. Те са с множество наранявания по тялото. Подозира се домашно насилие, а майката е арестувана.Момиченцето е постъпило в болницата със синини по тялото. Състоянието на братчето й било по-тежко.„Момченцето е с тежък кръвоизлив в мозъка и с опасност за живота. Беше му направена хирургична интервенция\", обяси старши комисар Атанас Илков, директор на ОД на МВР - Пловдив.Лекарите останали шокирани при вида на децата, които са силно недохранени. Тригодишните близнаци тежали колкото няколкомесечни бебета.„По всичко личи, че като майка, тя не е полагала необходимите грижи за тях така както трябва да бъде\", добави Илков.Пред полицаите майката отрекла да е била децата. Обяснила, че гипсова картина паднала върху главата на момченцето. Апартаментът й е запечатан от полицията, а съседите й във входа въобще не знаят, че в жилището се отглеждат деца.Майката е арестувана още снощи, след като довела децата  в болницата. Тя е била пияна.Случаят е предаден на прокуратурата. ", "date": "2018.02.20", "title": "3-годишни близначета се озоваха в болница след домашно насилие"}
{"url": "http://www.cross.bg/nayfel-idil-zahri-1568227.html", "text": "/КРОСС/ Пловдивският апелативен съд отложи заседанието по жалбата на обвинения като терорист от „Ислямска държава\" Науфел Захри с три и половина часа, съобщава БТВ.Причината е, че в залата не се явиха преводач и служебен защитник. След проведен телефонен разговор стана ясно, че ангажираният преводач от арабски е в Хасково. Той отказа да се яви с аргумента, че си е оставил колата на майстор.Науфел Захри се жалва  против определение на Окръжен съд - Хасково, с което е взета мярка за неотклонение „временно задържане под стража\" за срок от 90 дни.Науфел е обявен за международно издирване от Мароко във връзка с извършване на терористична дейност и членство в терористична организация ИДИЛ.  Той обаче отрича да е от ИДИЛ.", "date": "2018.02.20", "title": "Отложиха дело по жалба на предполагаемия терорист от ИДИЛ, колата на преводача му била на майстор"}
{"url": "http://www.cross.bg/leva-singul-live-1568228.html", "text": "/КРОСС/ Челси и Барселона играят на „Стамфорд Бридж\" първия мач от осминафиналите на Шампионската лига довечера. Очаква се зрелищна и много оспорвана битка, в която коефициентите на „Еврофутбол\" дават по-големи шансове за победа на домакините с 3.28 срещу 2.03 за каталунците. Всички възможности на букмейкърската къща за предстоящия титаничен сблъсък вижте .            След загубата на Лудогорец с 0:3 срещу Милан в мач от 1/16-финалите на Лига Европа преди дни, разградският тим гостува за реванш на стадион „Сан Сиро\". Прогнозата на „Еврофутбол\" отново е за категорично надмощие на италианския гранд с коефициенти съответно 1.45 за „росонерите\" срещу 5.70 за Лудогорец. Още за срещата вижте . Ето и други предложения за интересни срещи от клубните европейски турнири в идните дни:Байерн Мюнхен - Бешикташ                                                Сингъл, Live, ТОП „1\"- 1.11 „Х\"- 9.95 „2\"- 15.0ЦСКА Москва - Цървена Звезда                              Сингъл, Live, ТОП „1\"- 1.62 „Х\"- 3.30 „2\"- 5.30Леганес - Реал Мадрид                                           Сингъл, Live, ТОП „1\"- 9.50 „Х\"- 5.20 „2\"- 1.23Севиля - Манчестър Юнайтед                                 Сингъл, Live, ТОП „1\"- 2.82 „Х\"- 3.06 „2\"- 2.33Шахтьор Донецк - Рома                                          Сингъл, Live, ТОП „1\"- 2.34 „Х\"- 3.08 „2\"- 2.78Виляреал - Лион                                                      Сингъл, Live, ТОП „1\"- 1.90 „Х\"- 3.50 „2\"- 3.34  Женският волейболен отбор Марица Пловдив ще изиграе днес петата си среща в груповата фаза на Шампионската лига като гост на сръбския Визура. Прогнозата на „Еврофутбол\" за двубоя дава минимален превес на домакините с 1.57 срещу 1.66. Други възможности за развитието на срещата потърсете .Броени дни ни делят от края на XXIII-те зимни олимпийски игри в Пьончан - Южна Корея. Сверете часовниците си за предстоящите събития на форума с прогнозите на българския букмейкър .Сензационното отпадане на сочения за лидер Манчестър Сити от първенството за Купата на Англия, който беше отстранен от третодивизионния Уигън след среща, завършила 0:1, донесе хубави печалби за играчите на „Еврофутбол\", познали изненадващото развитие. Майстор на предвижданията от Русе грабна         от три мача в права колонка, сред които Уигън - Манчестър Сити. Със същата прогноза и 20 лева врачанин взе  а участник от Добрич - . Рекордьор по възвращаемост от драматичния мач е фен на футбола от Дупница, който само с 5 лева изкара (пет мача в права колонка). Победният галоп на виртуалните коне на „Еврофутбол\" премина вчера през Добрич. С прогноза за Първи двама там паднаха печалби от ,  и .30-те срещи от МАКСГОЛ може да намерите . Суперджакпот 15 към 12.30 часа на 20.02.2018 г. е на стойност  лева, а срещите от него можете да намерите . Натрупаната сума в Джакпота с 13 срещи е  лева, а мачовете, с които можете да играете за него, ще откриете .", "date": "2018.02.20", "title": "\"Еврофутбол\": Челси ще триумфира след титаничен сблъсък с Барселона "}
{"url": "http://www.cross.bg/slyzhitelite-bulgariya-zatvorite-1568217.html", "text": "/КРОСС/ Синдикат на служителите в затворите в България покани правосъдния министър Цецка Цачева на протеста на служителите на ГД „Изпълнение на наказанията\" и ГД „Охрана\" в събота. Поканата към министъра на правосъдието е изпратена тази сутрин от председателя на УС на Синдикат на служителите в затворите в България (ССЗБ) Христо Илков.В писмото от името на УС на Синдикат на служителите в затворите в България Илков приканва Цачева да покаже на практика с присъствието си и действията си, че защитава законните интереси на подопечните й служители и дирекции, като правосъден министър изповядва веруюто, че „закона стои над всичко\" и да се включи в протеста на 24 февруари (събота) от 13.00 часа пред Министерство на правосъдието.„Тъй като измина дълъг период от време на обещания към служителите на ГД „Изпълнение на наказанията\", на  ГД „Охрана\" и обществото имаме нужда да разберем, какви конкретни мерки са предприети от правителството и администрацията на Министерство на правосъдието за решаването на проблемите и овладяване на създалото се социалното напрежение и недоволство в системата.\", се казва в писмото на синдиката.„На протеста ще имате възможност да чуете без посредници мнението и притесненията на стотиците заинтересовани служители, както и ще можете от първо лице да усетите енергията и недоволството на протестиращите\", допълват от синдиката.Очаква се да присъстват около 2000 служители на ГД „Изпълнение на наказанията\" и на  ГД „Охрана\", членове на техните семейства, общественици и медии.\", се казва още в официално разпространеното писмо до Цецка Цачева от  Синдикат на служителите в затворите в България.В писмото до министъра на правосъдието от Синдикат на служителите в затворите в България декларират политическа безпристрастност и необвързаност с политическите партии в България.В заключение от Синдикат на служителите в затворите в България обръщат внимание, че зад всеки протест стоят неразрешени проблеми, а действията на организацията „не са основание и мотив да подсилват притесненията на Министър - председателя г-н Бойко Борисов „да не изложим страната пред чужденците\".", "date": "2018.02.20", "title": "Служителите на затворите поканиха Цецка Цачева на протеста си в събота"}
{"url": "http://www.cross.bg/sili-afrin-siriiiski-1568256.html", "text": "/КРОСС/ Проправителствени сирийски бойци навлязоха в северния сирийски град Африн, където турската армия провежда операция срещу кюрдите вече месец, информира АФП.Бойците ще подпомогнат сирийските кюрди в борбата им срещу Анкара. Турция предупреди, че ще нападне сирийската армия, ако не се изтегли от района.Държавната телевизия на Сирия показа около 20 автомобила с противовъздушни оръжия да навлизат в Африн от намиращото се в близост село Нубул. Бойците в автомобилите развяват флага на Сирия и скандират проправителствени лозунги.Телевизията допълва, че турците са започнали да обстрелват проправителствените сирийски сили.Турската армия нападна сирийските правителствени сили в района на Африн, каза военен източник пред \"Ал Масдар\".Според източника армията обстрелва силите до града. Към момента няма информация за жертви.Освен това армията на Турция е изпратила боен безпилотен самолет над позициите на сирийските сили, които пък са открили огън по безпилотника.Сирийските сили са въоръжени с противовъздушни оръжия и голям арсенал от ракети.По-рано днес турският президент Реджеп Ердоган заяви, че скоро ще започнат да обсаждат Африн. ", "date": "2018.02.20", "title": "Турската армия нападна сирийски правителствени сили в битката за Африн"}
{"url": "http://www.cross.bg/tayani-parlament-bulgariya-1568213.html", "text": "/КРОСС/ Председателят на Народното събрание Цвета Караянчева разговаря в Брюксел с председателя на Европейския парламент Антонио Таяни. Цвета Караянчева отбеляза на срещата, че европейската перспектива пред Западните Балкани е основният приоритет на Българското председателство на Съвета на Европейския съюз, съобщават от пресслужбата на Народното събрание. Тя благодари на Антонио Таяни за подкрепата на Европейския парламент за осигуряването на перспективи пред страните от региона.Цвета Караянчева покани председателя на ЕП да посети Интерпарламентарния форум, посветен на Западните Балкани, който ще се проведе в България през есента.„Основната цел на този форум ще бъде да обобщи всичко, направено по време на Българското председателство, и да предаде щафетата на следващите ротационни председатели на Съвета на ЕС\", подчерта на срещата председателят на Народното събрание.Цвета Караянчева заяви пред Антонио Таяни, че за България е важно всяка страна, която иска да се присъедини към ЕС, да осъществи необходимите реформи и напредъкът ѝ да бъде оценяван индивидуално, а не на пакетен принцип.Друга тема на разговора беше приемането на България в Шенген.„Очакваме подкрепа за приемането на България в Шенген, защото отдавна сме изпълнили всички критерии за членство и сме доказали, че пазим европейските граници по всички шенгенски стандарти\", заяви още Цвета Караянчева.От своя страна Антонио Таяни посочи, че подкрепя категорично членството на България в Шенген. Председателят на Европейския парламент отбеляза, че той лично работи прекрасно с представителите на българския парламент и подкрепя приоритетите на председателството ни.„Доволен съм от решението на страната Ви да постави Западните Балкани като приоритет на своето председателство\", добави той.За мен ще бъде чест да участвам в Интерпарламентарния форум в София през есента, заяви председателят на Европейския парламент.Антонио Таяни оцени високо решението на българския парламент за организирането на срещи, посветени на парламентарния контрол върху работата на Европол през месец март, както и за дискусията на Комисията за индустрия и научни изследвания.Двамата се обединиха около извода, че политиците от всички национални парламенти трябва да полагат постоянни усилия за повишаването на доверието на гражданите и на избирателната активност на изборите през 2019 г.  ", "date": "2018.02.20", "title": "Таяни отново подкрепи България за Шенген"}
{"url": "http://www.cross.bg/depardiiio-alzhir-zherar-1568215.html", "text": "/КРОСС/ \"Скоро ще живея в Алжир, това е великолепна страна\", заяви Депардийо пред френското издание Le Parisien.Актьорът обяви, че се възхищава на жителите на Алжир и се интересува от историята на тази страна. Също така, Депардийо отбеляза \"големият ум\" на местните жители,  за разлика от \"неграмотните\" французи.\"Навсякъде живея по-малко\", добави още той.Освен френското си гражданство,  Жерар Депардийо притежава още руско и белгийско. Актьорът многократно заявява, че е гражданин на света, а не на конкретна държава.", "date": "2018.02.20", "title": "Жерар Депардийо иска да се мести в Алжир"}
{"url": "http://www.cross.bg/roman-tzentura-bolnitza-1568216.html", "text": "/КРОСС/ Момче на 17 години от Центъра за социални услуги за деца с увреждания в Роман падна от 3-тия етаж на сградата на дома. Сигналът за инцидента е получен тази сутрин около 7 часа. На място веднага е пристигнал екип на Спешна помощ. Момчето е транспортирано във врачанската болница с черепно-мозъчна травма.Момчето е изпаднало в  безсъзнание, спред някои информации и в кома, и е прието във врачанската болница, където състоянието му е стабилизирано. По-късно то е транспортирано в плевенската болница \"Д-р Георги Странски\". Две болници в София са отказали да приемат момчето, което е принудило медиците да го транспортират до Плевен.Според  агенция \"Фокус\", като се позовава на информация от ОДМВР-Враца, момчето е скочило, но според БТВ, обаче още не е сигурно дали то е скочило само или просто е паднало.Падането на младежа е видяно от служители на Центъра за специализирана образователна подкрепа в Роман. Той се намира точно срещу Центъра, в който момчето е било настанено от близо две години. То е глухонямо със 70 на сто инвалидност, предава БНР.Полицията установява се обстоятелствата около инцидента. В центъра в Роман има камери, записите, от които са иззети от полицията. Мултидисциплинарна комисия изследва случая на място.   ", "date": "2018.02.20", "title": "17-годишно момчe падна от 3-тия етаж от Дом за деца с увреждания (обновена)"}
{"url": "http://www.cross.bg/samo-rysiya-izvestiya-1568214.html", "text": "/КРОСС/ Алкохолът ще бъде забранен покрай мачовете от световното първенство по футбол в Русия това лято, съобщава „Известия\".Забраната няма да е само за консумация, а и за продажба около и на стадионите и фен зоните покрай всяка една среща от Мондиала. Това е изискването на ФИФА, но всъщност то няма да е толкова сурово, особено за руските фенове, отбелязва „Известия\".Всъщност подобна забрана важи и за мачовете от руското първенство, като неприятната невъзможност да се почерпят преди мач, може би ще направи впечатление само на градовете домакини, които нямат представители в руската Премиер лига.Практически всички градове - бъдещи домакини на мачове от тазгодишното световно по футбол в Русия, ще ограничат продажбите на алкохол по време на игрите, а на места и предния ден, информира \"Известия\", като се позовава на местните власти. Новото всъщност е, че се позволява продажбата на бира, при това на стадионите - лукс, който досега нямаха руските футболни фенове. Разбира се, тя ще се консумира само в пластмасови чаши, както е навсякъде по света. ", "date": "2018.02.20", "title": "Забраниха алкохола на Световното в Русия... Но не съвсем"}
{"url": "http://www.cross.bg/moderniya-nachin-zhivot-1568206.html", "text": "/КРОСС/ Вече 3 години Luxury Weddings Expo е не просто B2B изложение, насочено към сватбената и събитийна индустрия, а събитието, което показва и моделира тенденциите, информират от PRofile International.\"Дължим на многохилядната си аудитория да се развиваме постоянно, да се надграждаме и да даваме все повече.Именно на това сме заложили и в тазгодишната програма. Мащабът на събитието и участниците, които успяхме да привлечем, ще накарат и най-прагматичните сред нас да тръпнат в очакване. Посетителите на Luxury Weddings Expo 2018 ще имат възможност да видят и участват в множество мероприятия - лекции, мастър класове, семинари, уъркшопи, съвети на професионалисти, стилисти и имиджмейкъри, демонстрации на грим, прически и бижута, фото изложби, сладкарски дегустации, състезания, томбола и няколко модни ревюта, които ще накарат всички да затаят дъх, издават организаторите.Ден 1 - 23.02.2018 (петък)Гостите ще бъдат потопени в един свят, в който мечтите се сбъдват в Интер Експо Център след официалното откриване в 14:00 от организатора на събитието - Мария Драгижева. Водещият на конференцията и човекът, който ще преведе публиката през това пътешествие на сбъдващите се желания ще бъде известната българска поп звезда - Преслава Пейчева.Аудиторията ще може да се наслади на професионалната магия на изложителите, да се запознае с тях и да се сблъска лице в лице с последните тенденции и множество сладки изкушения, които ще ни очакват на щандовете.Ще  гостува и един от най-успешните организатори на събития и декоратори в света - Надежда Стоянова. Основателят и мениджърът на най-голямото студио за декор и аранжиране на цветя в Санкт-Петербург - Legi-Artis, пристига за първи път в България, за да вдигне завесата зад тайните на успеха и организацията на мега проекти. Тя ще отговори на въпросите как да достигнем най-високото ниво на дизайн при организацията на събития, как да убедим клиента да плати нужната цена, независимо колко висока е тя и всичко останало, което участниците желаят да научат. Една лекция, която ще ни докаже, че успехът не е нищо повече от добре организиран план!За грандиозния финал на първия ден ще представим и две модни ревюта от световна класа - на La Bourjoisie и Akl Fakih, които идват за първи път в България благодарение на Енджи Касабие и Наско Лазаров. Гостите ще бъдат пренесени в един свят на авангардната красота, провокативните детайли и фината магия, където изненадите няма да бъдат пестени!Ден 2 - 24.02.2018 (събота)Изложението ще отвори вратите си още в 11:00 часа, когато гостите ще бъдат посрещнати от множеството изложители, предлагащи своите продукти, услуги и интересни изненади.Ще се впуснем в едно пътешествие из дебрите на изкустиелните вкусове с Тревор Портели, главен готвач на Кемпински Гранд Арена Банско, който ще ни издаде тайната на най-добрите сватбени менюта. А когато говорим за изкушения, няма как да не обърнем внимание и на музиката. Звездата от X Factor Стивън Ачикор, ще накара доброто настроение да пърха из залата под звуците на най-романтичните песни за нашия сватбен ден.Ще има и демонстрация на грим, която ще  покаже малките тайни на занаята, последните тенденции и как да заблестим с финес. А за финал д-р Енджи Касабие ще ни издаде как да съчетаем модерния начин на живот със здравословното хранене, такова каквото винаги сме искали да бъде - съобразено с предпочитанията ни, изкушаващо вкусно, разнообразно и диетично. Силвестър Сталоун, Джейсън Стейтъм, Жан-Клод Ван Дам, Робърт Де Ниро, Джон Траволта, Арнолд Шварценегер, Ева Лонгория и Бритни Спиърс са само част от хората, доверили се на диетоложката. Нека заедно открием тайната на модерния живот, такъв какъвто трябва да бъде - изпълнен с позитивни емоции, поднесен с широка усмивка и консумиран с перфектна фигура!Ден 3 - 25.02.2018 (неделя)Участниците и препълнените им с интересни продукти и незабравими изненади щандове ще очакват гостите ни в 11:00 часа. В 12:00 Фолклорна формация „Звездици\" ще представи своя поглед над запомнящия се сватбен ритуал, а на гостите със сигурност ще им се прииска да се включат в това представление.Ще се потопим в света на тортите и несметните количества допамин със сладкарско ателие „Гаврош\". Тенорът с глас, който ще ви остави безмълвни - Георги Петров, ще ни хване нежно за ръка и отведе в един класически свят на фината красота.Когато говорим за сватби, не можем да не обърнем внимание и на отношенията помежду ни, тайните на семейния и професионален успех и модерния начин на живот. И кой по-добре може да ни въведе в това, освен двама души, които са като семейство от филмите - щастливи, безвъзвратно влюбени, успешни, красиви, популярни и млади. Д-р Енджи Касабие и Рабих Ел Зейн ще ни потопят в дебрите на модерния начин на живот, тайните на връзката, цената на успеха и пътя към щастието.В 16:00 часа заедно ще си пожелаем много успехи, вдъхновение и сбъднати мечти. Ще раздаваме награди на спечелилите и ще закрием изложението, пожелавайки си да се видим и догодина по същия начин - изпълнени с копнеж, мечтаещи, окрилени, успяващи и развиващи се. ", "date": "2018.02.20", "title": "Luxury Weddings Expo 2018 представя звездната си програма"}
{"url": "http://www.cross.bg/ananiev-plochev-pismo-1568208.html", "text": "/КРОСС/ През последните няколко дни ние всички станахме свидетели как един обикновен финансов въпрос може да се превърне в политически скандал\", коментира в студиото на „Здравей, България\" по „Нова телевизия\" министърът на здравеопазването Кирил Ананиев.\"Ние нямаме проблеми да се разплащаме с нашите европейски партньори по отношение на лечението на българските граждани.  Никой досега не ми е докладвал, че има някакъв проблем по отношение на това разплащане\", подчерта Ананиев.В петък Кирил Ананиев поиска управителят на Националната здравноосигурителна каса проф. Камен Плочев да подаде оставка. Причината - Плочев настоял пред парламента за актуализация на бюджета на НЗОК заради дълг от 270 милиона лева към чужди здравни каси. Това обаче не било съгласувано с ресорното министерство и кабинета. В понеделник Плочев обяви, че няма намерение да подава оставка.„Това, което в рамките на бюджетната процедура за 2018 година, професор Плочев е предложил за разплащане с чуждите здравни каси - това е заложено в бюджета на НЗОК. Това беше само преди 2-3 месеца\", подчерта Ананиев.\"Няма финансови причини да бъде отказано лечение на български граждани в страна от ЕС\", изтъкна Ананиев.„270 милиона лева ние дължим към чуждите здравни каси, през тази година ние сме предвидили да изплатим 70 милиона лева\", съобщи той.Здравният министър разказа, че след като е разбрал за писмото на Плочев до Народното събрание, е поискал да се срещне с него, за да обсъди проблема.\"Тогава той изрече 6 неистини. Той каза, че не знае за такова писмо и не е писал такова писмо. След като извадих писмото, той каза втора лъжа. Той каза: \"Да, това е моят подпис, но сигурно е фалшифициран\". Установи се, че това е неговият подпис. Той е провел и дирекционен съвет специално по тази тема, за да му дадат \"картбланш\" да напише това писмо. Когато тези неща станаха ясни, той реши да обиди собствения си персонал като каза, че те са му дали това писмо и той без да гледа го е подписал\", разказа Кирил Ананиев. Здравният министър разказа, че в действително имало две писма - едно до Народното събрание и едно до самия него.\"В самото начало двете писма са идентични, но във втората си част те се различават\", съобщи Ананиев. ", "date": "2018.02.20", "title": "Ананиев: Досега никой не ми е докладвал, че има проблем с разплащането с европейските партньори"}
{"url": "http://www.cross.bg/ykraiina-departament-prosperirashta-1568210.html", "text": "/КРОСС/ Депутатът от руската Държавна дума Наталия Поклонская коментира пред Russia Today призивът на САЩ да се удвоят усилията за реализация на реформи в Украйна.\"Днес представителят на Държавния департамент на САЩ цинично поздравява Украйна по случай четвъртата годишнина от преврата в страната. Знам, че е много болезнено и неприятно за народа на Украйна да чуе такива подигравки \"поздравления\" за опустошението на страната. Мислете за тези, които искат да си кажем истината Олесь Бузина, Андрей Кузьменко... Те са били убити, защото обичат нашата красива Украйна\" - казва Поклонская, която е и бивш прокурор от Крим.Тя подчерта, че Украйна трябва да бъде \"ориентирана и просперираща държава, която да запази културата, традиции, ценности, вярвания, а не на платформа за \"демократични, кървави експерименти на партньори от чужбина, нетърпеливи да вземат световното лидерство във всичко.\"По-рано Държавният департамент САЩ, по повод на годишнината от събитията на Майдана, призова украинските власти да удвоят усилията си за осъществяване на реформите, необходими за \"изграждането на стабилна, демократична, просперираща и свободна държава.\" ", "date": "2018.02.20", "title": "Руски депутат: Украйна не трябва да бъде експеримент на партньори от чужбина"}
{"url": "http://www.cross.bg/rabotata-istanbylskata-konventziyata-1568209.html", "text": "/КРОСС/ Омбудсманът практически изравнява президента в положителните оценки за работата си. Красимир Каракачанов, Томислав Дончев и Лиляна Павлова са министрите, които получават най-висока оценка за работата си. Само 16% от българите подкрепят приемането на Истанбулската конвенция. Въпреки това, дебатът около документа не се е отразил сериозно на подкрепата към основните политически партии.   Това са основните резултати от социологическо проучване на изследователски център „Тренд\", проведено в началото на февруари.Оценките за работата на основните институции в България се запазват на сходни нива в сравнение с проучването през януари. Положителните оценки за президента (63%) и омбудсмана (62%) са практически изравнени. Веднага след тях се нарежда Българската православна църква, като над половината от българските граждани (51%) дават положителна оценка за работата ѝ. Традиционно с най-ниско обществено одобрение се ползват съдът и прокуратурата с по 19% и за двете институции.От всички членове на Министерски съвет, Бойко Борисов събира най-много положителни оценки за работата си (45%). Красимир Каракачанов, Томислав Дончев и Лиляна Павлова са министрите, които получават най-висока оценка за работата си. В дъното остават Бисер Петков, Емил Караниколов и Боил Банов, но това се дължи най-вече на ниската им разпознаваемост, а не толкова на отрицателните оценки за тяхната работа. В таблицата умишлено не е показана оценката за работата на министъра на транспорта Ивайло Московски, тъй като по време на терена се случи трагичен инцидент, който може да се е отразил върху обществените нагласи.Истанбулската конвенция се превърна безусловно като централна тема на политическия и обществен дебат в последния един месец. Въпреки това само половината от запитаните декларират, че са запознати с документа. Логично, най-запознати са с хората с висше образование, като две трети от тях твърдят, че са запознати.Приблизително на две равни части са разделени отговорите дали следят (46%) или не следят (47%) дебатите около Истанбулската конвенция. Тук отново се забелязва динамика в демографските разбивки, като ясно личи, че най-голям дял от висшистите следят дебатите около конвенцията, а най-малък интерес предизвиква тя сред най-младите, които са на възраст между 18 и 29 години.Само 16% от всички български граждани подкрепят приемането на Истанбулската конвенция, а 46% са на обратното мнение. Прави впечатление, че няма динамика в демографската разбивка по пол, което говори, че жените не възприемат конвенцията като документ, защитаващ техните права. Единствено сред привържениците на ГЕРБ, мнението относно конвенцията е разделено на две равни части, поради ясно заетата позиция от страна на партията относно документа. Правим уточнението, че теренът на проучването беше приключил преди министър-председателят да обяви, че замразява ратификацията на конвенцията от Народното събрание.„Тренд\" не отчита сериозна динамика и в електоралните нагласи, в сравнение с изследванията през декември и януари. ГЕРБ (20,7%) запазва първата си позиция с преднина от около 2,5% от всички запитани пред своя основен опонент БСП (18,2). След тях се нареждат ДПС (6,4%) и Обединени патриоти (5,2%). ", "date": "2018.02.20", "title": "\"Тренд\": Президентът и омбудсманът са най-одобрявани от българите"}
{"url": "http://www.cross.bg/stranata-chyzhbina-godini-1568211.html", "text": "/КРОСС/ През четвъртото тримесечие на 2017 г. 1 329.7 хил. български граждани  са реализирали туристически пътувания, сочи проучване на Националния статистически институт. Преобладаващата част от тях - 85.2%, са пътували само в страната, 11.1% - само в чужбина, а 3.7% са пътували както в страната, така и в чужбина. В сравнение със същото тримесечие на 2016 г. общият брой на пътувалите лица на възраст 15 и повече навършени години нараства с 59.5% (фиг. 1).През четвъртото тримесечие на 2017 г. най-много са пътували българите на възраст 25 - 44 години - 529.9 хил., или 39.8% от всички пътували лица. Във всички възрастови групи преобладава относителният дял на пътуванията в страната, като най-висок е този дял при лицата на възраст 15 - 24 години - 89.3% от пътувалите в тази възрастова група. При пътуванията в чужбина делът на пътувалите лица на възраст 45 - 64 години е най-голям - 15.4% от пътувалите в съответната възрастова група (фиг. 2).По-голямата част от туристическите пътувания на лицата на възраст 15 и повече навършени години в страната са били с цел „посещение на близки\", докато тези, реализирани в чужбина, са за „почивка и екскурзия\", посочени съответно от 51.5 и 54.3% от тях (фиг. 3).През четвъртото тримесечие на 2017 г. като самостоятелни са били регистрирани 1 797.3 хил., или 91.7% от общия брой лични пътувания. Относителният дял на самостоятелните пътувания без резервация в страната е 94.9%, а на тези в чужбина - 62.8%.", "date": "2018.02.20", "title": "Над 1,3 милиона българи са пътували в края на миналата година"}
{"url": "http://www.cross.bg/vratza-pravosudieto-detza-1568212.html", "text": "/КРОСС/ На 22 февруари (четвъртък) в 10.30 часа в гр. Враца ще бъде открита „Синя стая\" за  изслушване на деца жертви и извършители на престъпления, съобщават от Министерството на правосъдието.Това е четвъртото помещение за щадящо изслушване на малолетни и непълнолетни, изградено от Министерството на правосъдието с финансовата подкрепа на Българо-швейцарската програма за сътрудничество по проект „Укрепване на правния и институционалния капацитет на съдебната система в сферата на правосъдието за деца\" по Тематичен фонд „Сигурност\". Партньор по проекта са Община Враца, Окръжен съд - Враца и Районен съд - Враца.На откриването ще присъстват заместник-министърът на правосъдието Евгени Стоянов, кметът на Община Враца Калин Каменов, председателите на Окръжен съд Враца - Надя Пеловска и на Районен съд - Враца Васил Ганов, окръжният прокурор на Враца Десислав Начков, съдии, прокурори, експерти от социално подпомагане, представители на МВР и членове на Адвокатската колегия в града.„Синята стая\" се намира на  ул. Козлодуйски бряг № 7 - срещу профилирана езикова гимназия „Йоан Екзарх\" Ще се радваме на вашето присъствие, колеги. След официалното откриване ще има възможност да се заснеме демонстрация на разпит на дете от експерт, обучен за работа с деца.", "date": "2018.02.20", "title": "Във Враца откриват стая за изслушване на деца жертви и извършители на престъпления"}
{"url": "http://www.cross.bg/karakachanov-modernizatziya-armiyata-1568198.html", "text": "/КРОСС/ Модернизацията на армията не е прекратена. Към двата проекта, които заварихме - за флота и авиацията, към тях беше прибавен и проектът за модернизация на сухопътните войски. Това каза министърът на отбраната Красимир Каракачанов в студиото на предаването \"Денят започва\" по БНТ.Той допълни, че е бил изненадан от думите на президента Радев за състоянието на отбраната.„И той много добре знае моята теза, моята визия и намерения. Така че не съм съгласен, че някой е забавил проектите за модернизация\", категоричен бе военният министър.Той заяви, че проектите за модернизация на сухопътните войски и този за авиацията ще бъдат внесени за разглеждане в Министерския съвет до края на март.„По проекта за бронираните машини е нужно одобрението на Министерския съвет, а след това и парламентът, който да гласува необходимите средства\", каза Каракачанов и допълни, че над изпълнителната власт стои българският парламент.„Когато той вземе решение, ние сме длъжни да го изпълним, без значение дали ни харесва или не\".„За пръв път от над 10 години бяха увеличени заплатите в армията. Ремонтните заводи на МО излизат на печалба. ВМА е без загуби. Къде е проблемът? Нещата не могат да се случат за 2-3 месеца, 27 години нещата са били конюнктурни. Става въпрос за над 3.5 млрд. лева. Нямам правото да ги хвърля набързо и да отбия номера, да отчетем в следващия доклад, че сме похарчили едни пари за модернизация.Защото досега са похарчени стотици милиони евро за бойна техника, която стои на земята и ние не я ползваме\", каза министърът.Според Каракачанов трябва да се търси най-доброто като цена/качество.Относно връщането на казармата на доброволен принцип, вицепремиерът коментира:„Доброволната военна служба може да бъде между 6 и 12 месеца. Обсъждаме на ниво МО, подобна практика има в редица европейски държави. Ако си служил доброволно, имаш предимства при равни условия например при започване на работа в отбраната или Министерството на вътрешните работи\". ", "date": "2018.02.20", "title": "Каракачанов: Модернизацията на армията не е прекратена"}
{"url": "http://www.cross.bg/momenta-poslednite-vlastta-1568201.html", "text": "/КРОСС/ Доверието във властта отново се разклаща, идеята за нови избори набира скорост. До такъв извод стигат от социологицеската агенция АФИС след проучване за електоралната нагласа за месец февруари.Най-късият месец февруари започна да се очертава и като един от най-интензивните и наситен с политически събития период от доста време насам. След бурните дебати около известната вече Истанбулска конвенция последва заявката на премиера Борисов за нейното изтегляне от Народното събрание. Вотът на недоверие по тема корупция не мина, но тя все още е в дневния ред на обществото, а дебатите по темата продължават. Протестите за Пирин и гражданската активност около тях са безспирни, а покрай това вицепремиер и партньор в правителството заплаши германски евродепутат с експулсиране. На фона на всичко това наблюдаваме ярки престрелки между министър председателя и президента. Не може да не споменем и контекста, в който се развива всичко това - старта на българското европредседателство, пишат в анализа си след проучването от АФИС.Логичният въпрос е: какви са електоралните нагласи на българските граждани и накъде се движи подкрепата - както на водещите политически сили, така и на самата власт? На следващо място - до каква степен последните събития оказват влияние върху готовността за подкрепа на една или друга политическа сила? Да започнем с политическите партии и тяхната електорална тежест.На пръв поглед се забелязва една сходна тенденция през последните месеци - демобилизация на всички електорални групи и увеличаване на дела негласуващи и аполитични българи. Как изглежда това в числа?Към момента водещият партньор в управляващата коалиция ГЕРБ събира подкрепата на 26% от пълнолетното население. Този дял допреди 8-9 месеца (непосредствено след старта на кабинета) е бил около 30 на сто. При левицата тенденцията е е различна - към момента готовите да изберат социалистите са 22,4%, колкото приблизително са били и през лятото на миналата година. Дори се наблюдава минимален ръст в подкрепата. Основната отлика между двете най-големи политически сили е в това, че ГЕРБ очевидно губи избиратели, а БСП не прибавя съществено такива. На това обстоятелство се дължи скъсената дистанция между двете водещи политически формации.Случващото се при другите политически формации не е коренно различно. Забелязва минимален, но постоянен спад при Воля (към този момент подкрепа от 2,5%), което поставя нейното присъствие в един следваща парламент под въпрос.Покрай актуалните събития и поредица от скандали няма как да не обърнем повече внимание на случващото се с Обединените патриоти. При тях спадът е видим и отчетлив. Към момента едва 3,8 на сто от българите декларират подкрепа за националистите. Преди няколко месеца този дял е бил малко над 6%. Нещо повече, забелязва се ерозия по отношение на водещите лица на патриотите. Ако доверието във вицепремиера Каракачанов е било 38% в средата на миналата година, то към настоящия момент говорим за малко под 30 на сто. Сходна е ситуацията при другата знакова фигура - вицепремиера Валери Симеонов - спад от 19 на 16 процента. И в двата случая наблюдаваме идентичен процес - затваряне и капсулиране на гласуващите традиционно за националистическите формации и загуба на периферен вот. Като че ли всичко това не е изненада след поредицата от ситуации и остри реакции през последните седмици.ДПС са стабилизирали електоралната си подкрепа, като към момента тя е в порядъка на малко над 7%. Говорейки за електоралната мощ на Движението, уговорката за флуидния характер на мобилизацията е неизбежен.Последно - за електоралната динамика: Единственият отчетлив и видим резултат е увеличаване дела на негласуващите и колебаещите се. Сумарно това са повече от 35%, което отново ги превръща в най-голямата „(а)политическа сила\". Само преди 8 месеца този дял е бил 25 на сто.С други думи, наблюдаваме общ процес на отлив на политическо доверие и засилване на политическата апатия сред българския избирател.Как това се отнася към доверието във властта и можем ли да очакваме изненадващи събития в близко бъдеще. Краткият отговор е „да, има друг път\", и то буквално.От една страна, едва ли ще бъдем свидетели на тежки вътрешнополитически драми преди края на българското домакинство на ЕС, т.е. до средата на годината. В момента мачът се играе на наш терен, ние подаваме топката, очакваме да ни върнат паса, за да отбележим гол. Или поне това е метафората за политическия залог, който стои пред управляващите и преди всичко пред премиера Борисов. Несъмнено този залог е важен, а и той многократно беше разказан като единствения аргумент за сформиране на правителство в толкова непопулярна конфигурация - дясно-центристка партия, декорирана от националистически формации.Доколко обаче може този аргумент да работи, без да се протърка от употреба? Действията на коалиционния партньор през последните седмици (Истанбулска конвенция, казусът Ска Келер и др.) недвусмислено водят до два ефекта. Мобилизиране на подкрепа сред евро-скептиците; и позацапване на имиджа ни пред Европейските партньори. Единственият въпрос е докъде можем да стигнем в тази посока и как това влияе върху подкрепата за властта. Да не забравяме и факта, че нервите на Борисов не са железни, и той вече го е показвал няколко пъти.Данните на АФИС показват следното. В интервал от 9 месеца забелязваме, че все повече български граждани снемат подкрепата си от настоящия кабинет (от 40 на сто през май 2017 до 27 на сто през февруари 2018), като същевременно расте делът на онези, които желаят незабавна оставка и нови избори (от 13% през май миналата година, до 23% сега). Ако тази тенденция се запази до средата на годината, тя ще стигне нивата от периода преди и около президентските избори от 2016 г., когато искащите нов вот надхвърлиха дела на привържениците на тогавашния кабинет. Не без значение е също така фактът, че в момента всеки трети българин предпочита смяна на някои министри в рамките на кабинета, а други 23 на сто са за ново правителство в рамките на сегашния парламент.Накратко: доверието във властта отново започва да се разклаща и идеята за нови избори набира скорост.В цялата тази пъстра картина от вътрешни и външни фактори не трябва да пропускаме следното. Към момента конфликтът между премиера Борисов и президента Радев се изостря. Одобрението обаче е в полза на държавния глава, който е един от най-рейтинговите политици през последните години. Може би премиерът търси конфликта, за да почерпи от президентската харизма и да компенсира загубата на доверие и одобрение напоследък. Дали обаче ще му стигнат силите?Едно е сигурно. Следващите седмици и месеци ще продължат да бъдат напрегнати и наситени с динамика, която вещае внезапни обрати. Като че ли е очевидно, че политическия елит няма намерение да кротува, а заедно с него и общественото мнение.Коментарът е въз основа на данни от национално представително проучване на Агенция АФИС, осъществено в периода 8-12 февруари 2018 г. Интервюирани са пряко „лице в лице\" в домовете им 1010 пълнолетни български граждани. ", "date": "2018.02.20", "title": "АФИС: Доверието във властта отново се разклаща, идеята за нови избори набира скорост"}
{"url": "http://www.cross.bg/facebook-potrebitelite-danni-1568199.html", "text": "/КРОСС/ Facebook няма право да събира данни за потребителите, реши белгийски съд по дело, което Комисията за защита на частната информация води срещу социалната мрежа още от 2015 г.Съдът настоява Facebook да прекрати събирането на данни за потребителите, като в противен случай за всеки ден нарушение социалната мрежа ще плаща по 250 000 евро, докато не достигне сумата от 100 млн. евро, съобщава Technews.Според белгийския съд, Facebook нарушава закон, следейки потребителите в други сайтове. Социалната мрежа не уведомява потребителите в достатъчна степен за това, че събира персонални данни, не уточнява какви точно данни събира и колко дълго ги съхранява.Нещо повече, Facebook дори не получава явно съгласие от потребителите за събирането и съхранението на данните, гласят мотивите на съда. От мрежата се иска да изтрие всички събрани данни за белгийски граждани, вкл. за хора, които не са потребители на Facebook, срещу заплаха от глоба в размер на 10 млн. евро.Представители на компанията не скриха разочарованието си от съдебното решение и обявиха, че Facebook ще обжалва, предава „Гардиън\".Първото решение в полза на Комисията датира от края на 2015 г., но Facebook подаде жалба и продължи да нарушава белгийските закони с оправданието, че се намира под друга юрисдикция - европейската централа на компанията е в Ирландия.Адвокатите на Facebook оспориха също правомерността на използваните в съдебното решение думи „browser\" (браузър) и „cookie\" (бисквитки), тъй като езици на белгийския съд се явяват фламандският, френският и немският. Жалбата беше удовлетворена и съдебното решение блокирано. ", "date": "2018.02.20", "title": "Белгийски съд забрани на \"Фейсбук\" да събира данни за потребителите, заплаши с глоба от 250 хиляди евро на ден"}
{"url": "http://www.cross.bg/earth-burgur-google-1568196.html", "text": "/КРОСС/ През 2007 година професор Лий Бъргър проучвал Южна Африка. Той инсталирал Google Earth на компютъра си за повече удобство и чрез него започнал подробно изследване на варовикови пещери, известни като Люлката на човечеството.С помощта на изображенията в Google Earth палеонтологът забелязал неизвестни до този момент пещери. Лий Бъргър и неговият син организирали експедиция през 2008 г. След влизането им в една от пещерите те открили запазен фрагмент от ключицата и долната челюст на представител на предшествениците ни, съобщава „Дарик\".При следващи разкопки били открили фрагменти и скелети на жени и тийнейджър. Оказало се, че това са хора, принадлежащи към неизвестен до този момент вид, наречен Australopithecus sediba.Скелетите и костите наподобявали тези на съвременния човек, но мозъците им били 1/3 пъти по-малки по размер.Според професор Лий Бъргър този нов вид човекоподобни са сред първите предшественици на хората и са живели в Африка преди около 3 милиона години.Учените смятат, че това може да е липсващото звено в еволюцията на човека и мост между примитивните двуноги примати и хората. ", "date": "2018.02.20", "title": "Може би откриха липсващото звено между маймуната и човека... с Google Earth"}
{"url": "http://www.cross.bg/ramkite-biznes-inkybatora-1568203.html", "text": "/КРОСС/ Форум за обсъждане на нови възможности за привличане на млади хора, като потенциал за развитието на града, се организира от Община Бургас в Бизнес инкубатора. В него ще участват заинтересовани страни, представители на водещи местни работодатели, както и социалният антрополог доц. д-р Харалан Александров, в качеството си на експерт в областта на общностното развитие.Община Бургас си поставя амбициозната цел, съвместно с представители на местния бизнес, неправителствени организации и гражданите, да подобри условията за задържане и привличане на човешкия капитал в рамките на своята социално-икономическа общност.Събитието се организира в рамките на проект \"Подобряване на институционалния капацитет и насърчаване на сътрудничеството за справяне с влиянието на транснационалната миграция на младежите\" (YOUMIG) по програма за транснационално сътрудничество \"Дунав\" 2014-2020 и ще се проведе в рамките на два дни - на 21.02.2018 г. от 13:30 и на 22.02.2018 г. от 10:00 до 11:30 часа в сградата на Бизнес инкубатора, ул. \"Княз Александър Батенберг\" №28. Целта на проекта е да се подобри местният институционален капацитет за адекватна реакция на предизвикателствата пред обществото, произтичащи от трансграничната миграция на младите поколения (между 15-34 години).Форумът е отворен за всеки, който желае да се включи в дискусията. ", "date": "2018.02.20", "title": "Как да задържим нашите и да привлечем чуждите млади? Включете се в дискусия по темата"}
{"url": "http://www.cross.bg/izlizat-zashtitata-nyama-1568197.html", "text": " Според гражданите по този начин ще отпадне защитата на зелените зони. Протестът е насрочен за 14 ч. днес пред сградата на Народното събрание. Хората са притеснени от факта, че ако готвените промени, които вече са приети на първо четене влязат в сила, ще се влоши качеството на живот в столицата, а от малките градинки в междублоковите пространства няма да остане и спомен. \"С общи усилия искаме да изразим несъгласието си към проектозакона ЗИД по ЗУЗСО, според който защитата на зелените площи в цяла София пада. Също така се обявяваме против зоната за високо застрояване, в която няма да има ясни правила за озеленяване, кинт, плътност, еко оценка, анализ на трафик и обществено обсъждане\", посочиха протестиращите пред  Недоволните граждани неслучайно са избрали мястото за провеждане на протеста. Днес Народното събрание ще бъде домакин на работна среща-дискусия по проекта на доклад за второ гласуване на промените в Закона за устройството и застрояването на Столичната община.", "date": "2018.02.20", "title": "Столични квартали излизат на протест срещу презастрояването"}
{"url": "http://www.cross.bg/evropeiiski-bulgariya-srednite-1568202.html", "text": "/КРОСС/ Цените на храните в България се доближават до средноевропейските, коментира  в студиото на „Здравей, България\" Виолета Иванова от КНСБ.„Хранителните ни стоки достигат до 71% от средните европейски ценови равнища, а някои от тях като растителните масла надхвърлят средните европейски равнища с около 9%. Цените на млякото и млечните продукти са около 90% от средните европейски\", каза още тя.„От една страна има повишаване на цените на хранителните стоки, което е свързано с това, че сме в общ пазар, но от друга страна имаме бутане на заплатите нагоре. Това също идва от това, че сме член на ЕС\", коментира икономистът Стоян Панчев от Експертния клуб за икономика и политика.", "date": "2018.02.20", "title": "Експерт: Цените на храните в България се доближават до средноевропейските"}
{"url": "http://www.cross.bg/otlaga-predsedatel-mihaiilov-1568204.html", "text": "/КРОСС/ Изборът на председател на Софийския градски съд се отлага.Той беше планиран за днес, но късно в понеделник вечер по спешност единият кандидат - Светлин Михайлов, е приет в болница „Лозенец\", съобщава БТВ.Изборът се отлага за неопределено време.Висшият съдебен съвет (ВСС) трябваше да избере днес нов председател на ВСС. Кандидатите бяха само двама -  Михайлов и Евгени Георгиев, които са се самопредложили.Светлин Михайлов вече е оглавявал СГС в периода 2004 - 2009 г.В този съд се гледат делата срещу министри, депутати, магистрати. Важно е делата да се разпределят безпристрастно и да не се злоупотребява с разрешителни за сересета. ", "date": "2018.02.20", "title": "Единият от кандидатите за шеф на Софийски градски съд влезе в болница, изборът за нов председател се отлага"}
{"url": "http://www.cross.bg/poseshtenie-data-avstriiiskiya-1568205.html", "text": "/КРОСС/ Планираното за днес  Себастиан Курц в България се отлага поради внезапно възникнали здравословни причини, съобщават от правителствената информационна служба .Кабинетите на двамата правителствени ръководители са в процес на уточняване на друга, възможно най-скорошна дата за осъществяване на визитата. Впоследствие  за посещение на австрийския канцлер е 15 март.Министър-председателят Бойко Борисов пожелава бързо оздравяване на своя колега, допълват още от пресслужбата.", "date": "2018.02.20", "title": "Отлага се посещението на австрийския канцлер"}
{"url": "http://www.cross.bg/suvetnitzi-obshtinski-godina-1568200.html", "text": "/КРОСС/ Общинските съветници получават отсрочка за забраната за участие във фирми. Това става ясно от предложенията за промени в Закона за противодействие на корупцията и за отнемане на незаконно придобито имущество, внесени от шефа на правната комисия в Народното събрание от ГЕРБ Данаил Кирилов и колегата му Християн Митев от „Обединени патриоти“, пише вестник \"Монитор\". Според закона общинарите нямат право да са еднолични търговски, съдружници, акционери или пък да са в управителния или надзорния съвет на дадена компания, ако тя има сключени договори с общината, в чийто местен парламент са съветници. Същата забрана важи и за договорите с общински фирми. Това ограничение обаче вече предизвика хаос сред местната власт, като множество общински съветници предприеха мерки за излизане от фирмите си. Депутатите предлагат този текст от закона да влезе в сила едва от 1 декември 2019 година, вместо да важи от края на януари. Това обаче на практика означава, че с мораториума ще трябва да се съобразяват следващите общински съветници с мандат 2019 година-2023 година, тъй като догодина трябва да се проведат местни избори. В мотивите си народните избраници, които са внесли измененията посочват, че настоящите общинари вече са подали декларации за несъвместимост. В практиката обаче се създавали различни хипотези по отношение на вече сключени договори, като например такива за наем на помещения, които се ползват от личните лекари, които са и общински съветници, за техните кабинети. В мотивите към законопроекта се посочва също така, че за новите ограничения трябва да се осигури период, така че бъдещите общинските съветници да съобразят и да решат дали въобще искат да влязат в местната власт. Предложените поправки всъщност са първите, касаещи новия антикорупционен закон. Ако бъдат приети, нормативният акт ще бъде приет едва няколко месеца, след като бе гласуван окончателно от депутатите в края на декември 2017 година и обнародван в Държавен вестник месец по-късно. ", "date": "2018.02.20", "title": "Общинските съветници с отсрочка за забраната за участие във фирми"}
{"url": "http://www.cross.bg/sporazymenie-germaniya-berlin-1568190.html", "text": "/КРОСС/ Германската социалдемократическа партия (ГСДП) стартира официално дългоочакваното гласуване за включване към нова голяма коалиция с политическия блок, воден от канцлера Ангела Меркел - Съюза (ХДС/ХСС), припомня националният ежедневник Die Frankfurter Allgemeine Zeitung.Това ще стане днес, като около 463 хил. членове на партията ще се произнесат за коалиционното споразумение . Гласуването ще бъде осъществено по пощата - социалдемократите ще получат бюлетините в писмо, което трябва да бъде изпратено обратно до централата на партията в срок до 2 март.Преди началото на гласуването временният председател на ГСДП Андреа Налес призова съпартийците си да подкрепят постигнатото споразумение за черно-червена коалиция в Берлин.Както е известно близо четири месеца и половина след парламентарните избори в Германия, на 7 февруари, в Берлин бе сключено споразумение за съставянето на нова голяма коалиция между Съюза (ХДС/ХСС) и Германската социалдемократическа партия (ГСДП). Преговорите за съставяне на новото правителство на Германия стартираха на 28 януари. Впоследствие работни групи с представители на трите партии заседаваха в отделни рундове за конкретни теми. Очакванията от тях бяха големи - повече от 120 дни в Берлин не можеше да бъде съставено ново правителство, ситуация, която няма аналог в следвоенната история на Германия. Финалното одобрение на коалиционното споразумение обаче трябва да мине през членовете на ГСДП. След това ще стане възможно да се пристъпи към съставяне на правителството. Очаква се то да бъде формирано до Великден. ", "date": "2018.02.20", "title": "Социалдемократите в Германия започват гласуването \"за\" или \"против\" коалиционното споразумение"}
{"url": "http://www.cross.bg/tyrtziya-afrin-zayavi-1568185.html", "text": "/КРОСС/ Заместник-министърът на външните работи на Русия Михаил Богданов заяви, че страната му при необходимост е готова да окаже посреднически услуги за разрешаването на ситуацията в сирийската провинция Африн, предава РИА \"Новости\".„Ние не налагаме своята роля, но ако тя бъде поискана, то ние сме готови да окажем добри услуги, за да прекратим кръвопролитието, да намерим общи знаменатели\", заяви Богданов, цитиран от \"Фокус\".Точно преди месец, на 20 януари, генералният щаб на турската армия обяви началото на операция „Маслинова клонка\" срещу кюрдските отряди в Африн. Едновременно заядено с Турция действат бойците от „Сирийската свободна армия\".  Дамаск решително осъди действията на Турция в Африн, отбелязвайки, че той е неотменна част от Сирия. Москва, във връзка със ситуацията, призова всички страни към сдържаност и уважение на териториалната цялост на Сирия.", "date": "2018.02.20", "title": "Русия предложи помощ в разрешаването на конфликта между Турция, кюрдите и сирийската власт"}
{"url": "http://www.cross.bg/dachich-durzhavi-ministur-1568191.html", "text": "/КРОСС/ Европейският съюз си „заравя главата в земята\" пред великоалбанските изяви, които са най-голямата пречка за мира и стабилността на Балканите, заяви сръбският външен министър Ивица Дачич.Министър-председателят на Албания  с един президент и обща политика по външните работи и сигурността, и никой не го критикува\", посочи Дачич пред агенция ТАНЮГ и попита риторично каква би била реакцията, ако Сърбия обяви, че ще има общ президент с босненската Република Сръбска.„Сърбия никога не е искала това и въпреки това е непрекъснато под прицела на Брюксел и западните държави. И после да каже някой, че няма двоен аршин\", каза сръбският външен министър.Европейската комисия предупреди по-рано Тирана, че няма да търпи намеса във вътрешните работи на съседни държави:„Изявления, които могат да бъдат изтълкувани като политическо вмешателство в делата на съседни държави, не помагат за изграждането на добросъседски отношения. Европейският съюз очаква всички страни да градят отношения на конструктивност и сътрудничество и да се съсредоточат върху реформите по пътя към интеграция в Евросъюза,\" каза говорителката на Еврокомисията Катрин Рей. ", "date": "2018.02.20", "title": "Дачич: ЕС си заравя главата в земята"}
{"url": "http://www.cross.bg/zaglavie-pishe-nyakolko-1568189.html", "text": "/КРОСС/ \"Заплатите с 25 процента по-ниски от разходите за живот\" - това е водещото заглавие на вестник \"Дума\" днес. От КНСБ изчислиха, че за месечната издръжка на човек са необходими, осреднено, минимум 580 лева.\"Земя\" също акцентира на изследването на КНСБ със заглавие: \"Неравенството расте\". В същото време в страната ни е най-голямата в Евросъюза разлика в доходите на най-бедните и най-богатите.Три хиляди лева са необходими всеки месец на четиричленно семейство в столицата, допълва по темата \"24 часа\".\"Труд\" помества данни от изследване на \"Барометър България\", според които ръстът на доходите крепи рейтинга на правителството.  36 на сто от анкетираните имат доверие на министър-председателя.\"24 часа\" е поръчал изследване на център \"Тренд\", което показва, че държавният глава има 63 на сто одобрение, Мая Манолова - 62%, трета е Православната църква.Започва ремонт на току-що приетия антикорупционен закон, съобщава \"Сега\". Управляващото мнозинство се готви да направи промяна в обнародвания преди месец закон. ГЕРБ и патриотите внесоха предложение общинските съветници да изчистят конфликтът на интереси до 1 декември 2019 г., обяснява вестникът.\"Разнобой в патриотите\", пише \"Стандарт\". Валери Симеонов упрекна ВМРО, че се крият от преговори. Волен Сидеров заяви: \"Проблемите не са в дискотеките\", визирайки усилията на вицепремиера Симеонов да се бори с шума в курортите.Комисията за защита от дискриминация е защитила програмния директор на БНТ Емил Кошлуков, съобщава \"Труд\". От Комисията смятат, че е имало атаки с обидно съдържание към Кошлуков заради изразено негово мнение. Преди няколко дни програмният директор отговори с нецензурен жест на нападки към него и телевизията в ефир, след което се извини.Комисия за защита на потребителите е обект на анализ във вестник \"Сега\". Под заглавие \"Комисия за заблуда на потребителите\" изданието коментира, че няколко сблъсъка с институцията са достатъчни, човек да се запита какъв е смисълът от нея.Абонати на мобилните оператори в селата се оплакват, че нямат мрежа, пише \"Телеграф\". Плащаме за бърз интернет и за мобилни телефонни услуги, а нямаме такива услуги, жалват се жителите на малките населени места. Ако обаче се прекратят договортие, неустойката е по-висока от месечната абонаментна такса, почертава вестникът.\"Монитор\" предупрежава, че до края на седмицата в планините има риск от лавини - убийци. Предстоящите валежи и вятърът предизвикват снежни козирки и лавини, поясняват планинари.\"Монитор\" информира също, че сдружения на домоуправители  предлагат да изплащаме земята под блока за няколко години през данъците за имота.\"Постът доближава човека до Бог\", пише \"Стандарт\" по повод започналият вчера Великденски пост, който е най-дълъг от всички периоди на църковен пост - 49 дни. ", "date": "2018.02.20", "title": "Акценти в пресата"}
{"url": "http://www.cross.bg/martinova-plovdiv-sgrada-1568188.html", "text": "/КРОСС/ Антични зидове и глинени съдове се появиха при мащабния ремонт на ул. „Отец Паисий\" в Пловдив, съобщава БНТ. Археологическите находки се намират на самата улица до градинката зад Джумая джамия.Екипът от археологическия музей в града извършва спасителни разкопки на мястото на древните руини. Обектът се разчиства и заснема от специалистите под ръководството на археолога Мая Мартинова. Засега е ясно че е открита сграда от късната античност вътре в укрепения град.„Разкрихме едно помещение от тази сграда, което е фундирано направо върху скалата. Запазени са градежите..., много добре запазен прагов блок за вход към това помещение с дупките за залостване на вратата\", коментира Мая Мартинова - археолог от РАМ-Пловдив.Тъй като тази част от античния град е била използвана и през следващите векове са открити и артефакти от османския период на Пловдив. Голям брой бронзови монети, които тепърва ще бъдат изследвани. След приключване на разкопките древните зидове ще останат на мястото, на което са открити.„Тенденцията е максимално археологическите структури да остават на място, да бъдат засипвани, така че да бъдат съхранени за бъдещите поколения. Само там, където е необходимо се извършва демонтаж\", допълва Мартинова.Очаква се експертна комисия от Министерството на културата да издаде протокол и да приеме обекта, след което ще могат да продължат ремонтните дейности по улица „Отец Паисий\".", "date": "2018.02.20", "title": "Антична сграда и артефакти се разкриха при ремонт в Пловдив"}
{"url": "http://www.cross.bg/kazahstan-ezik-kirilitzata-1568186.html", "text": "/КРОСС/ Президентът на Казахстан Нурсултан Назарбаев подписа указ за смяна на писмеността на страната и съответно смяна на кирилицата с латиницата, съобщава РИА „Новости\".По този начин беше даден стартът за третата за последните 100 години езикова реформа.Казахският език (от групата на тюркските езици), е използвал арабската писменост до 20-те години на миналия ХХ век, когато СССР за кратко въвежда латинската азбука. По-късно тя е била заместена от кирилицата през 1940 г.Отчасти последната промяна е свързана със съвременните технологии.Понастоящем използваната кирилица в Казахстан има 42 букви, което я прави трудна за използване с дигитални устройства.Въпреки че казахският е официалният държавен език, откакто Казахстан стана независим през 1991 г., само 62 процента от населението са заявили, че са владеели, както писмено, така и говоримо казахски по време на последното национално преброяване през 2009 г.Руският е по-разпространен, като 85 процента са обявили, че го владеят в същото преброяване. Руският е признат за официален език в Казахстан.Няколко други тюрски държави, включително Азербайджан, Туркменистан и Узбекистан също преминаха към латиницата.", "date": "2018.02.20", "title": "Казахстан каза сбогом на кирилицата"}
{"url": "http://www.cross.bg/gurtziya-evrogrypata-mesetz-1568192.html", "text": "/КРОСС/ Гърция ще получи нов транш от европейска финансова помощ не по-рано от края на март. Това решиха финансовите министри от Еврозоната на заседание на Еврогрупата в Брюксел.Гърция е изпълнила 99 процента от условията за получаване на нова финансова подкрепа. Въпреки това страната няма да получи нов транш преди втората половина на март. Този път средствата са в размер на 5 милиарда и 700 милиона евро.„От всички 110 съгласувани условия, само 2 не са изпълнени от гръцкото правителство. Уверен съм, че скоро и този въпрос ще бъде изчистен от институциите\", Марио Сентено, председател на Еврогрупата.Така всъщност двете неизпълнени условия ще забавят новия спасителен заем за Гърция. Преди месец Еврогрупата одобри общо €6,7 млрд. чрез спасителната програма за Гърция, като 5,7 млрд трябваше да бъдат преведени този месец, а остатъкът през април, за да позволят на правителството да покрие падежи към кредиторите си. ", "date": "2018.02.20", "title": "Забавят за кратко новия спасителен заем за Гърция"}
{"url": "http://www.cross.bg/tzatzarov-trafika-hora-1568195.html", "text": "/КРОСС/ В периода 21-23 март 2018 г., във  Великобритания, главният прокурор на Република България Сотир Цацаров ще участва в  международна среща на главни прокурори от европейски страни на тема „Наказателно преследване на трафика на хора, съвременното робство, организираната имиграционна престъпност и принудителния труд в Европа\".Срещата се осъществява в сътрудничество с Кралската прокуратура на Великобритания и Уелс, съобщават от пресслужбата на прокуратурата. Поканата към г-н Цацаров е от ръководителя на Кралската прокуратура г-жа Алисън Сондърс.Събитието ще се проведе в конферентния център Wilton Park. Очаква се в закрит работен формат участниците да обсъдят законодателството в отделните страни, механизмите за подобряване на международното сътрудничество за противодействие на трафика на хора, както и формите на подкрепа и ефективна защита на жертвите на трафик. ", "date": "2018.02.20", "title": "Цацаров заминава за Лондон за среща с европейски прокурори"}
{"url": "http://www.cross.bg/ydari-rezyltat-iztochna-1568193.html", "text": "/КРОСС/ Най-малко 98 души са убити в резултат на въздушни удари, ракетен и артилерийски обстрел в контролираната от опозиционните сили на режима в Дамаск Източна Гута, предава Deutsche Welle.По данни на базираната в Лондон Сирийска обсерватория за човешките права (СОЧП), в резултат на ударите, вероятно нанесени от армията на президента Башар Асад, са загинали множество деца и жени.Същевременно хуманитарната организация „Бели каски\" съобщи за повече от 100 жертви и около 300 ранени.„Интензивността на бомбардировките и въздушните удари в Източна Гута свидетелстват за това, че атаката е подготвена от сирийските правителствени войски\", заяви ръководителят на СОЧП Рами Абделрахман. Съгласно думите му, масираните удари проправят пътя на армията на Дамаск за настъпление по земя.Междувременно ООН настоя бомбардирането на цивилни в бунтовническия анклав да бъде незабавно прекратено. ", "date": "2018.02.20", "title": "Почти 100 загинали след удари срещу бунтовниците район в Сирия"}
{"url": "http://www.cross.bg/sudebnata-ohrana-slyzhitelite-1568187.html", "text": "/КРОСС/ Протестът на служителите от съдебната охрана в Благоевград ще бъде подкрепен от колегите им в МВР. Недоволните от ниските заплати и  условията, в които изпълняват служебните си задължения, се събират  на обед пред съдебната палата в областния център, съобщава БНР.Петдесет са общо служителите на съдебната охрана в областта, в която има шест съдилища и толкова прокуратури. Работната натовареност се увеличава и заради честото конвоиране на задържани лица през четирите гранични пункта. Полицаи от Областната дирекция на МВР ще подкрепят протеста на колегите си пред съдебната палата в Благоевград, като се очаква много от тях да присъстват и на националния протест на 24 февруари, каза синдикалистът  Гаврил Митушев.\"На 10 януари бях там като охранител на депутатите. Тогава ги пазих да не ги бият гражданите на България. Сега трябва мен да ме пазят, аз да не ги бия\", коментира той. ", "date": "2018.02.20", "title": "Полицаите в Благоевград ще подкрепят протеста на служителите на съдебната охрана"}
{"url": "http://www.cross.bg/boklyk-kushti-dyshi-1568184.html", "text": "/КРОСС/ Срутване на планини от боклук на сметище погубиха живота на 17 души в Мозамкик, съобщава португалската агенция „Луза\".Трагедията се разигра в беден краен регион на столицата на африканската държава Мапуто.Вследствие на поройни дъждове от последните дни сметището частично се срутило и помело няколко близки къщи и хора.Според медийните информации, то  се издигало на височина на 3-етажна сграда. Общо 6 къщи са срутени, а властите не изключват под тоновете боклук да има и още жертви.", "date": "2018.02.20", "title": "Срутила се планина от боклук уби 17 души в Мозамбик"}
{"url": "http://www.cross.bg/rozhdenitzite-na-fevryari-1568179.html", "text": "/КРОСС/ Лилия Стойчева, ръководител направление \"Човешки ресурси\" на Медийна група БългарияЕмил Димитров, депутат от Обединени патриоти, председател на антикорупционната комисия в парламентаЦвета Маркова, бивш председател на ДКСИДоц. д-р Ружа Маринска, изкуствоведВиктор Чучков-син, режисьор и сценаристЕвгени Диков, член на Висшия съдебен съветПроф. Емил Наумов, пианист и композиторЗдравко Лазаров, футболистИвайло Савов, скулпторФерарио Спасов, треньор по футболЕвгения Калканджиева, изпълнителен директор на модна агенция \"Визаж\"  ", "date": "2018.02.20", "title": "Рождениците на 20 февруари"}
{"url": "http://www.cross.bg/dvamata-predsedatel-svetlin-1568181.html", "text": "/КРОСС/ Висшият съдебен съвет (ВСС) избира нов председател на Софийския градски съд (СГС). Кандидатите са Светлин Михайлов и Евгени Георгиев, които са се самопредложили, предава БТВ.И двамата гледат граждански дела.Днес предстои да бъдат изслушани от членовете на ВСС. Съдийската колегия в съвета трябва да даде поне 8 от 14-те си гласа за един от кандидатите, иначе процедурата ще започне от начало.На 12 февруари Общото събрание на СГС изслуша кандидатите и при проведеното тайно гласуване 44 съдии подкрепиха Евгени Георгиев, 25 дадоха своя глас за Светлин Михайлов, 13 съдии не подкрепиха никой от двамата, а 6 гласуваха и за двамата кандидати.Светлин Михайлов вече е оглавявал СГС в периода 2004 - 2009 г.До избора на нов председател на Софийски градски съд се стигна, след като предишният ръководител на съда Калоян Топалов изненадващо подаде оставка. Изборът за титуляр на най-големия окръжен съд у нас се забави с близо месец, заради провеждането на извънредни атестации на двамата кандидати. Това е и съдът, в който се гледат делата срещу министри, депутати, магистрати.", "date": "2018.02.20", "title": "Избират председател на Софийския градски съд"}
{"url": "http://www.cross.bg/tzveta-evropeiiskiya-karayancheva-1568182.html", "text": "/КРОСС/ Председателят на Народното събрание Цвета Караянчева ще се срещне с председателят на Европейския парламент Антонио Таяни и ще участва в Брюксел в Интерпарламентарната конференция за стабилност, икономическа координация и управление в Европейския съюз. Това съобщиха от пресцентъра на Народното събрание. Това е третият форум от календара на Парламентарното измерение на Българското председателство на Съвета на ЕС.Днес в 8.45 часа председателят на Народното събрание Цвета Караянчева ще се срещне с председателя на Европейския парламент Антонио Таяни.Срещите в кабинета на Таяни обикновено са дискретни и на тях не присъстват журналисти. Разговорът с Цвета Караянчева се провежда дни преди неформалната среща на държавните и правителствени ръководители. В петък те ще обсъдят състава на бъдещия Европарламент след 2019 г., както и реформите в евробюджета, което пряко касае българското председателство на Съвета на ЕС.В 9.15 часа двамата ще открият пленарната сесия „Укрепване на устойчивостта и стабилизацията в Икономическия и паричен съюз\" в рамките на форума за стабилност, икономическа координация и управление в Европейския съюз\". В 11.00 часа Цвета Караянчева ще разговаря с членовете на България в Европейския парламент, а в 12.30 часа ще се срещне с еврокомисаря, отговарящ за цифровата икономика и общество Мария Габриел.", "date": "2018.02.20", "title": "Цвета Караянчева на среща в Брюксел с Антонио Таяни"}
{"url": "http://www.cross.bg/kataniya-sred-nego-1568175.html", "text": "/КРОСС/ Божият угодник Лъв, син на благородни и благочестиви родители, произхождал от областта Равена. Заради своя чист живот и разум той бил удостоен последователно с всички свещени степени, а след като блаженият Савин, епископ на Катания, се преставил, по Божия воля бил възведен на епископския престол. Град Катания се намира на остров Сицилия, близо до планината Етна, която и сега продължава да изхвърля огнена лава. С приемането на епископския престол свети Лъв поел и всички трудове, които съпътствали новия му сан. Грижил се за сирачета, бедни, вдовици, болни, странници. Хранел ги и ги обличал със средства на църквата, лекувал недъзите им с молитвите си. Бил милостив отец към чадата си и верен пастир на стадото си, но за бесовете и техните слуги бил страшилище, както лъвът за вълците. По онова време в Катания живял някой си влъхв на име Илиодор, син на вярващи в Христа благочестиви родители. Самият той бил кръстен със свето Кръщение, но впоследствие тайно се отрекъл от Христа и започнал да служи на бесовете, след като един иудей го научил да чародейства. Той смятал себе си за християнин, но всъщност бил езичник, слуга на бесовете и голям влъхв. Не бил по-различен от древния влъхв Симон, когото с молитвата си светите върховни апостоли Петър и Павел предали на смърт. Приличал във всичко на него. Със своята магьосническа сила правел поразителни чудеса. Внушавал на хората, че по сухото, през пътища и хармани текат реки, така че гражданите от двата пола си сваляли дрехите сред града и прекосявали, както им се струвало, реки. Превръщал камъни в злато, но не за дълго. С магьосническата си сила причинявал на търговците по тържищата големи загуби. С чародейства така възбуждал за плътски грях благородните девици, дъщери на честни и видни граждани, че те забравяли срам, напускали дом и родители и се щурали от място на място заради плътско наслаждение. Когато игемонът Луций донесъл за него на цар Лъв и на сина му Константин Багрянородни, те заповядали да го хванат, но Илиодор сам се предал в ръцете на онези, които дошли да го търсят. Качили го в Катания на един кораб и същия ден корабът пристигнал в Цариград, като за един час изминал такова разстояние, каквото биха могли да си представят само хора, които са прекосявали с кораб морето от Сицилия до Тракия. Завели го при царя и неговия син, които го осъдили на смърт, но той веднага станал невидим пред очите им и се появил отново в Катания. Втори път го отвели в Цариград и го осъдили на посичане с меч, но влъхвът пак станал невидим в мига, когато войникът издигнал над главата му меча и замахнал да я отсече. Мечът разсякъл само въздуха. Магьосникът пак се появил в Катания.Често Христовият светител убеждавал Илиодор да се откаже от злите си дела, да се разкае и да се обърне към Бога, но било невъзможно да го уговори, както негърът не може да стане бял и твърдият камък да се превърне в мек восък. Нечестивецът не само че не се поправил, но замислил нещо, още по-лошо: насочил магьосническата си сила срещу Божия архиерей в желанието си да се надсмее над него. В един тържествен празничен ден в присъствието на народа светителят отслужвал със своя клир Божествена Литургия. В храма влязъл и влъхвът Илиодор, който лицемерно се представял за християнин и тайно започнал да чародейства. В резултат на това едни от хората започнали да тропат в църквата като коне и да ръмжат като животни, други се кикотели неудържимо, а трети се нервирали. Магьосникът се похвалил, че може да накара самия епископ с презвитерите и клириците да прекрати службата и да започне да подскача и танцува, сякаш под звуците на музика. Като разбрал замисъла му, Божият светител преклонил колене пред Божия престол, помолил се усърдно, станал, излязъл от олтара, метнал омофора си на врата на магьосника и така го вързал. Извел го от църквата и сред града заповядал да донесат много дърва и да накладат голям огън. Когато това било направено, светецът разпитал Илиодор за всичките чародейства и злини, които бил сторил, и както го държал свързан с омофора, влязъл с него в огъня, сред пламъците, без да го изпуска, и не помръднал от мястото си, докато нечестивецът не изгорял напълно. После Божият архиерей Лъв се върнал в църквата и довършил Божествената служба. Това дивно чудо хвърлило в ужас всички, защото, докато държал влъхва сред пламъците, самият светител не само че не пострадал от огъня, но и светителското му облачение не било докоснато от пламъците: росата на Светия Дух го обкръжавала и го пазела сред пламъка. Мълвата за чудото обиколила краищата на земята. Като научили за станалото, царят и синът му приели с големи почести светеца в Цариград, паднали пред нозете му и просели неговите молитви. На влизане в двореца блаженият носел в одеждата си горящи въглени, които изобщо не я прогорили. Този велик Божий угодник извършил и много други чудеса: чрез него слепи проглеждали, болни се изцелявали, бесове били пропъждащи. С молитва разорил идолско капище и съборил идолите му. Преставил се на Господа в почтена старост.По това време една кръвоточива жена от сенаторски род дошла от околностите на Сиракуза в Катания, при светеца. Тя страдала отдавна от болестта и лекарите вече се били отказали да я лекуват. Като чула, че с молитвата си епископ Лъв лекува болни, се запътила при светителя, за да се помоли за нея. На влизане през градската врата чула погребален звън. Попитала кой е починал и й отговорили, че се преставил свети епископ Лъв. Изпълнена с дълбока скръб, жената отишла при покойния и щом се докоснала до одъра му, кръвотечението веднага спряло и тя оздравяла напълно. Святото тяло на епископа било положено в църквата на света мъченица Лукия, построена от блажения Лъв. От мощите на Христовия светител изтичало благовонно миро, което изцелявало всякакви недъзи за слава на Христа, Нашия Бог.Преподобният се родил в Италия от богати родители, които вярвали в Христа и водели благочестив живот. Те обичали сина си и го запознали с всички полезни и боговдъхновени книги. Преподобният толкова преуспял в изучаването на Свещеното Писание, че след кончината на родителите си събрал богатството, което му били оставили (около 1633 литри злато), събрал бедни, сирачета и вдовици и за един ден им раздал всичко. След това приел монашество в един манастир и започнал да се подвизава. Денем и нощем, без да се лени, се трудил да угоди на Бога и се молил за целия свят. Толкова ревностно се подвизавал в добродетелта, че Господ го удостоил с дара на чудотворството. Добродетелният живот на свети Агатон не останал тайна за хората и той бил поставен за архиепископ на град Рим. След като напътил за благочестив живот своето паство и се прославил с много чудеса, в сана на епископ преподобният се преставил в Господа.  ", "date": "2018.02.20", "title": "Св. Лъв, еп. Катански. Св. Агатон, папа Римски"}
{"url": "http://www.cross.bg/matev-ybiiistvoto-obvinen-1568177.html", "text": "/КРОСС/ Софийският градски съд (СГС) ще се опита да даде старт на процеса срещу Йоан Матев, обвинен за убийството на Георги Игнатов в Борисовата градина на 2 юни 2015 г., съобщава БТВМатев е обвинен в умишлено убийство. Според обвинителния акт той е осъзнавал какво върши и до какво могат да доведат действията му.В края на миналата година Йоан Матев се отказа от защитата на майка си, която беше негов адвокат, след което при предишното заседание процесът беше отложен по настояване на тримата му адвокати, които поискаха време, за да уточнят стратегията си. И тримата защитници са категорични, че клиентът им не е убил момчето.Ако бъде признат за виновен, той ще получи наказание от 5 до 12 години лишаване от свобода, защото в момента на убийството е бил непълнолетен.  ", "date": "2018.02.20", "title": "Нов опит за старт на делото за убийството в Борисовата градина"}
{"url": "http://www.cross.bg/kyrtz-kantzler-evropa-1568183.html", "text": "/КРОСС/ Федералният канцлер на Австрия Себастиан Курц пристига на посещение в София. Той ще обсъди с премиера Бойко Борисов задълбочаването на двустранните отношения, както и сътрудничеството в рамките на Европейския съюз.Фокус ще е приемствеността в темите на Българското и предстоящото от юли Австрийско председателство на Съвета на Европейския съюз. Сред темите ще е и мигрантската вълна към Европа, съобщава БНТ.Само преди дни - по време на Мюнхенската конференция по сигурността, Курц беше категоричен, че Европа трябва да реши сама кой да влиза на нейна територия, а притокът на мигрантите може да подкопае мира и благополучието на континента.Себастиан Курц е най-младият премиер в Европа - едва на 31 години. Преди да спечели изборите и да стане канцлер той беше най-младият външен министър. През есента на 2015 г. той бе сред първите европейски лидери, изразили критики към политиката на германския канцлер Ангела Меркел за приемане на бежанци. ", "date": "2018.02.20", "title": "Австрийският канцлер Себастиан Курц пристига в България"}
{"url": "http://www.cross.bg/chasa-provede-zala-1568174.html", "text": "/КРОСС/ София. От 14.00 часа, в Гербовата зала на „Дондуков\" 2, президентът Румен Радев ще удостои с висши държавни отличия дейци на образованието, науката и военномедицинското дело.***София. В резиденция „Бояна\" министър-председателят Бойко Борисов ще се срещне с федералния канцлер на Австрия Себастиан Курц, който пристига на посещение в София.***София. Двудневна конференция на началника на отбраната генерал-лейтенант Андрей Боцев започва в София. Темата на форума е: „Предизвикателствата пред системата за отбрана на страната и използването на Въоръжените сили при развитие на военно-политическа криза\".***София. От 09.30 часа 28-и състав на Софийски градски съд ще заседава по делото срещу Евгени И. и Петър С., (бивши агенти от ДАНС, чл. 357 НК).***София. От 09.30 часа в зала „Изток\" на Народното събрание ще се проведе Национален дискусионен форум \"Изграждането на АЕЦ\"Белене\"-целесъобразност, алтернативи, икономически модели\".***София. От 09.30 часа, в заседателната зала в сградата на Висшия съдебен съвет, ул. „Eкзарх Йосиф\" № 12, Съдийската колегия ще проведе заседание, на което ще бъдат изслушани двамата кандидати за председател на СГС.***София. От 10.00 часа зам.-министъра на МТСП д-р Султанка Петрова ще има среща със студентите от „Национален български университет - трета възраст\".***София. От 11.00 часа в Сити Марк Арт Център ще се състои пресконференция, на която ще бъде представен проектът „Обединени в изкуството\".***София. От 11.00 ч. в Музея за история на София (обновената сграда на бившата Централна баня) ще се състои официалното валидиране на пощенска марка „София - Европейска столица на спорта\". На събитието ще присъстват Йорданка Фандъкова - кмет на София, Ангел Попов - зам.-министър на транспорта, информационните технологии и съобщенията, Елен Герджиков - председател на Столичен общински съвет и на Фондация „София - Европейска столица на спорта\", д-р Тодор Чобанов - зам.-кмет на София и др.***София/с. Локорско.От 11.00 часа, в складова база на ГДПБЗН в село Локорско /ул. Илия Манов 30/ кметовете на 39 български общини ще получат дарение за подпомагане дейността на доброволните формирования от Конфедерация Швейцария.***София.От 11.30 часа в НДК представителите на медиите ще научат интересни подробности за възстановените оригинални стенни часовници в Централно фоайе на НДК, които са част от автентичния интериор на сградата.***София. От 12.30 часа ръководството на ПП АБВ ще даде пресконференция в централата на партията на адрес - ул. \"Врабча\" 23 в столицата. Темата на пресконференцията е подготовка на дискусионен енергиен форум на тема „АЕЦ „БЕЛЕНЕ\" - ключ към развитието и сигурността на България.\"***София. От 13.00 часа в зала „Сердика\" на „София Хотел Балкан\" ще се състои дискусия на тема „Пакетът „Чиста енергия\" и ефектите върху българската енергетика\". Това е петата от поредицата експертни дискусии, които се провеждат под бранда Energy Managers' Forum.***София. От 14.00 часа 20-и състав на Софийски градски съд ще заседава по делото срещу Йоан Матев за убийството в Борисовата градина (чл. 116 НК).***София. От 14.00 часа в Аулата на „УСБАЛ по онкология\" ще се състои официалното честване на 85-тата годишнина на един от създателите на българската онкология - проф. Иван Черноземски.***София. От 15.00 часа лидерът на БСП - София Калоян Паргов и народният представител от „БСП за България\" Христо Проданов ще се срещнат с жители на столицата в постоянната приемна на БСП - София на ул. „Леге\" №10, етаж 1.***София. От 15.00 до 17.00 часа лидерът на БСП - София Калоян Паргов и народният представител от „БСП за България\" Христо Проданов ще проведат приемна за граждани. Тя ще се проведе в постоянната приемна на БСП - София на ул. \"Леге\" №10, етаж 1. Желаещите може да се запишат предварително на телефон 02/987 20 86.***Благоевград. От 10.00 часа в Регионален исторически музей - Благоевград ще започне екологична образователна програма за НП „Рила\".***Благоевград. От 22.00 часа в кино Cinemax ще бъде представен новият български филм „Привличане\". Преди прожекцията ще има и фен-среща с част от актьорите.***Бургас. От 13.30 часа в зала „Компас\" на ИХ „България\" Областната организация на БЧК - Бургас ще проведе своето Годишно отчетно общо събрание.***Бургас. От 17.30 часа в зала „Петя Дубарова\" на КЦ \"Морско казино\" в Бургас ще бъде представена книгата „Пепел от пеперуди. Любовна лирика в слово и цвят\" от Борислав Костов.***Бургас. От 18.00 часа в галерия „Георги Баев\" ще бъде представена изложба от картини на Георги Баев, дарени на различни институции.*** Велико Търново. От 10.00 часа в ДГ „Соня\" ще се проведе \"Коя е моята Родина?\" - открита педагогическа ситуация пред родители, група \"Мечо Пух\".*** Велико Търново. От 11.00 часа във фоайето на РНБ „П.Р.Славейков\" ще се проведе Откриване на документална изложба, посветена на 80-годишнината от откриването на паметника на свободата на връх Шипка. Изложбата се организира съвместно с Национален музей „Шипка\" и Държавен военен архив -Велико Търново.*** Велико Търново. От 19.00 часа в ДКС „Васил Левски\" ще започне „Children in time\" - Deep Purple and Rainbow tribute - концерт с участието на Николо Коцев, рок група „Кикимора\" и оркестър на Държавна опера - Стара Загора.***Враца. От 19.00 часа в камерната зала на ДКТ ще бъда представена постановката „Женитбата\" на Н. В. Гогол.***Враца. От 17.00 часа в митрополитския храм „Св. Николай Мирликийски\" започва Велико повечерие с втората част от Покайния канон на св. Андрей Критски.*** Горна Оряховица. / с. Върбица. От 14.00 часа в НЧ „Градина - Върбица 1894\" ще се проведе Работилница „Седянка\" - традиционна седянка за изработване на мартеници.***Димитровград./с. Крепост. От 11.00 часа в района на село Крепост ще бъде направена първа копка на „Автоматична наблюдателна кула за откриване на горски пожари\".***Добрич. От 11.00 час в конферентна зала на хотел „България\" ще се проведе пресконференция по случай първият официален празник на НЧ „Добрич-2017\".***Кюстендил.От 11.00 часа в залата на Община Кюстендил ще се състои пресконференция по повод началото на нов социален проект.***Пловдив.От 10.00 часа в зала №2 Апелативен съд ще гледа мярката за неотклонение на Нофал З., който е обявен за международно издирване от Кралство Мароко с цел екстрадиция във връзка с извършване на терористична дейност и членство в терористична организация ИДИЛ.***Пловдив.От 11.00 ч. в двора на УХТ ще бъде направена първата копка по проект \"Изграждане на модерна образователна инфраструктура в Университет по хранителни технологии\".***Пловдив.От 12:00 часа в клуба на ВМРО-Пловдив на бул.Марица 51,под моста на Герджика,общинските съветници от ВМРО и председателят и кмет на район Южен, ще дадат пресконференция.***Пловдив. От 16.00 часа общинският съветник от ГЕРБ Иван Вичков ще приема граждани в офиса на ГЕРБ в район „Тракия\" в блок 91.***Русе. От 09.30 часа Н.В.Пр. Русенски митрополит Наум и свещеници от Русенска митрополия ще отслужат панихида в храм „Света Троица, която е част от честванията по повод 140 години от Освобождението на Русе.***Русе. От 14.30 часа, в Заседателна зала на Община Русе, ще се проведе пресконференция по повод Международен фестивал \"Мартенски музикални дни\".***Смолян.От 10.00 часа пред съдебната палата в Смолян ще се проведе среща на открито на служители на ГД „Охрана\" и ГД „Изпълнение на наказанията\".***Смолян.От 13:00 часа, в зала 201 на Областна администрация Смолян, ще се проведе заседание на комисията във връзка с изработване на Областна здравна карта на област Смолян.***Стара Загора. От 11.30 часа Библиотечен филиал „Августа Траяна\" на библиотека „Родина\" и Таня Иванова ще гостуват на СУ „Христо Ботев\" на тема „В очакване на Баба Марта\".***Стара Загора. От 19.00 часа в Регионална библиотека „Захарий Княжески\" ще се проведе благотворителен концерт на ГПЧЕ „Ромен Ролан\".***Шумен. От 09.00 часа в /стая 317 в сградата на общината ще се проведе заседание на ПК „Младежки дейности и спорт\".***Шумен. От 10.00 часа в зала 203 на общината ще се проведе брифинг.***Шумен. От 10.30 часа в зала 304 на общината ще се проведе заседание на ПК „Икономическа политика, общинска собственост и контрол по сделките с общинско имущество.***Шумен. От 13.00 часа в зала 203 на общината ще се проведе заседание на ПК„Европейски проекти, международно сътрудничество и взаимодействие с НПО\".***Шумен. От 14.00 часа в зала 203 на общината ще се проведе заседание на ПК Правна и опазване на обществения ред\".***Ямбол. От 17.30 часа в ямболския Безистен ще бъде открита изложба, посветена на историята на железницата „Ямбол - Елхово\" - „Железницата Ямбол-Елхово-101 години история\". ", "date": "2018.02.20", "title": "Предстоящи събития на 20 февруари"}
{"url": "http://www.cross.bg/srok-dvizhenieto-ogranicheno-1568180.html", "text": "/КРОСС/ Информация за състоянието на републиканските пътища към 05:30 ч. за 20.02.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 6° до + 8°.Времето над страната е облачно.Слаб до умерен вятър духа в областите Бургас, Варна Монтана, Пазарджик, Пловдив, Плевен, Разград, Русе, Силистра и Смолян.Слаб дъжд вали в областите Варна, Враца, Кюстендил, Пазарджик, Пловдив, Смолян и Шумен, както и в района на проход „Република\", Пода, Вълчаново Ханче, Босна и Малко Търново /обл. Бургас/, Свищов /обл. Велико Търново/, АМ „Тракия\" и АМ „Марица /обл. Стара Загора/Сняг вали в областите Видин, Монтана, Разград, Русе, Силистра, Смолян, в планинските части на областите Кюстендил и Пазарджик, както и в района на проход „Шипка\", Прилеп /обл. Бургас/, Трън, Брезник и Извор /обл. Перник/, Муселиево и Кнежа /обл. Плевен/, Бистрица, Самоков и Ихтиман /обл. София/.Пътните настилки са предимно мокри, на местата със снеговалеж, в планинските и усойни места частично заснежени и обработени.Намалена видимост поради мъгла:- до 50 м на проход „Шипка\"- до 100 м в района на проход „Дюлински\", Гривица /обл. Плевен/, Котел /обл. Сливен/.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.АМ „Хемус\": няма ограничения.АМ „Струма\":Област Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и ограничение на скоростта до 70 км/ч поради изграждане на забавителен шлюз и вход към локално платно на търговски комплекс. Срок до 11.03.2018 г.АМ „Марица\": няма ограничения.АМ „Черно море\": няма ограничения.АМ „Люлин\":Област Перник: Движението през тунел „Люлин\" /втори тунел/ от км 10+562 до км 10+873 се осъществява с частично отбиване последователно в дясната и лявата тунелна тръба поради ремонт на осветителната инсталация на тунела. Срок до 16:00 ч. на 20.02.2018 г.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Троянски\" - забранен за всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т; - „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.ОПУ-Пазарджик: Временно са въведени следните ограничения за движение на МПС:Път III-842: Движението по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: Път II-48: Движението по път II-48 Градец - Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.02.20", "title": "Актуална пътна обстановка за 20 февруари"}
{"url": "http://www.cross.bg/mozhete-ytre-otlagaiite-1568176.html", "text": "/КРОСС/ Не отлагайте нищо за утре, ако можете да го отложите за вдругиден.Марк Твен ", "date": "2018.02.20", "title": "Не отлагайте нищо за утре, ако можете да..."}
{"url": "http://www.cross.bg/stava-purviyat-sustoi-1568173.html", "text": "/КРОСС/ 395 г. - Открит е първият в историята на християнството женски манастир във Витлеем.1364 г. - Кралица Маргарет Дръмонд и Дейвид II сключват брак.1530 г. - Зигмунд II Август е коронован за крал на Полша.1547 г. - 9-годишният Едуард VI е коронован за Крал на Англия и Крал на Ирландия.1631 г. - Мария-Анна Испанска и Фердинанд III сключват брак.1666 г. - Основан е град Монреал в Канада.1816 г. - В Рим се състои премиерата на операта Севилският бръснар на Джоакино Росини.1835 г. - Земетресение в Чили отнема живота на 5 хил. души.1872 г. - В САЩ е патентован електрическият асансьор.1872 г. - Открит е най-големият музей за изобразително изкуство в западното полукълбо \"Метрополитън\" в Ню Йорк.1876 г. - Начало на понтификата на папа Лъв XIII.1877 г. - На сцената на Болшой театър в Москва се състои премиерата на балета Лебедово езеро от Пьотр Чайковски.1881 г. - Избрани са членовете на първия след Освобождението Свети синод.1888 г. - Конго е обявен за протекторат на Франция.1893 г. - Създаден е окръг Линкълн в щата Орегон, САЩ.1897 г. - Открита е жп линията София - Роман с дължина 109 км.1901 г. - Руският писател Лев Толстой е отлъчен от Руската православна църква за романа си Възкресение.1905 г. - Руско-японска война: Започва Битката при Мукден.1909 г. - Италианският поет модернист Филипо Томазо Маринети публикува Манифест на футуризма, с който се поставя начало на футуризма.1912 г. - Излиза първият брой на българския седмичен вестник \"Югозападна защита\".1927 г. - На Конференцията на безпартийните работнически групи е учредена легална форма на Българска комунистическа партия - Работническа партия.1928 г. - Англия признава независимостта на Трансйордания.1937 г. - Парагвай напуска Обществото на народите.1937 г. - Американецът Уолдо Уотърман създава първия автомобил, който може да лети (аеромобил).1940 г. - За пръв път на екран се появяват анимационните герои Том и Джери.1940 г. - Втора световна война: Приключва неуспешната Операция Нордмарк, проведена от немските военноморски сили.1941 г. - Холокоста: Нацистката власт в Полша забранява на евреите да ползват обществения транспорт.1945 г. - В Царство България е основано държавното издателство Народна просвета.1947 г. - Назначен е последният вицекрал на Индия - лорд Луис Маунтбатън.1952 г. - На сесия на НАТО е решено да бъдат привлечени за членове Тунис и Мароко.1953 г. - Конгресът на САЩ приема резолюция за поробените народи, с която не признава анексирането на Прибалтийските републики от СССР.1961 г. - Създадена е Контролно-техническа инспекция към Министерството на земеделието на Народна република България.1962 г. - Програма Мъркюри: Джон Глен става първият американец, излезнал в орбита около Земята.1964 г. - Учредена е Българска външнотърговска банка.1969 г. --- Роден е Синиша Михайлович.1986 г. --- В околоземна орбита е изведен централният модул на съветската космическа станция Мир.1987 г. - Турският терорист Мехмед Али Агджа е осъден от италианския съд на доживотен затвор за атентата срещу Йоан Павел II.1991 г. - В Тирана тълпа разярени протестиращи събарят гигантска статуя на дългогодишния албански диктатор Енвер Ходжа.1998 г. - 15-годишната американка Тара Липински става най-младата шампионка по фигурно пързаляне на Зимни олимпийски игри в Нагано, Япония.2005 г. - Испания става първата страна, която провежда референдум за ратификацията на бъдещата Европейска конституция, като я одобрява със значително мнозинство, но при ниска активност.2009 г. - С постановление на Министерския съвет е закрит Медицинският колеж в Благоевград.2013 г. - Управляващото правителство на Бойко Борисов подава оставка.", "date": "2018.02.20", "title": "20 февруари в историята"}
{"url": "http://www.cross.bg/tema-bulgariya-zhivo-1568178.html", "text": "/КРОСС/ Тема: След мистериозния обир на животни от зоопарка в Перник - крадецът е заловен. Каква е съдбата на зайците и гълъбите?Тема: Поне 2325 лева са нужни за месец на четиричленно семейство - сметките на синдикатитеТема: Дъжд и сняг през няколко часа - прогнозата на синоптиците от БАНТема: Боряна Калейн - гимнастичката със златен медал от Москва и нейните треньорки гости на \"Денят започва\"Тема: В опасност ли са отношенията между партньорите в Патриотичния фронт - говори Красимир КаракачановТема: България на прага на Шенген - за границите и мигрантите след посещението на Орбан и преди посещението на КурцТема: Агенция \"Митници\" с урок пред учениците как да се пазят от наркотиците - гледайте на живо от 133 училище в СофияТема: Ще има ли оставки в ръководството на Народното събрание и Здравната каса? Как ГЕРБ ще отговори на скандалите? В студиото Цветан ЦветановТема: За шербета и розите в дипломацията - как България променя Балканите? Коментар на Елена ПоптодороваТема: Защо кюстендилската болница остана без лекари?Тема: Повече ли тежи златото, спечелено в Москва? Ансамбълът по художествена гимнастика и старши треньорката Весела ДимитроваТема: Какво е скрито в тъмното огледало на Теодор Ушев - на живо от първата изложба на аниматора в София?Тема: Източвана ли е здравната каса от чужбина? И ще получи ли здравният министър оставката на шефа й? Гостува Кирил АнаниевТема: Колко пари стигат за нормален живот в България? И защо разликата в доходите между бедни и богати е поне 8 пъти. Коментар на Виолета Иванова от КНСБ и икономиста Стоян ПанчевТема: Екшън с крадена кола и гонка между полицаи и автоджамбази по улиците на София. Кои са задържаните?Тема: Как мъж превърна правенето на екстремни селфита и снимки в своя професия?Тема: Перник без парно. На живо - как се отопляват детските градини и училищата?Тема: Да победиш Русия на неин терен. Момичетата от ансамбъла по художествена гимнастика след триумфа в МоскваТема: Как да се храним здравословно по време на постите и в същото време да подсилим имунитета си? Гостува Донка БайковаТема: В рубриката \"Денят на...\" рожденичката Жени Калканджиева празнува заедно с Никол Станкулова  ", "date": "2018.02.20", "title": "В сутрешните блокове "}
