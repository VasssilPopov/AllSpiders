{"url": "http://www.cross.bg/germaniya-bezhantzi-migranti-1564875.html", "text": "/КРОСС/ За две години, между 2014-а и 2016-а година, в Германия са регистрирани с 10 процента повече престъпления. 92 процента от тях са дело на бежанци, предава БНР. Това сочи анализ на група криминалисти, поръчан от германското министерство на семейството. Данните бяха публикувани в навечерието на предстоящите следващата седмица преговори в Берлин за съставяне на ново правителство.Консервативният блок ХДС/ХСС на канцлера Ангела Меркел и социалдемократите на Мартин Шулц сядат в неделя на масата за преговори за подновяване на голямата коалиция в Германия.Една от основните теми на предстоящите сондиращи разговори е бежанската политика. Именно отношението към вълната мигранти в Германия през есента на 2015 година до голяма степен определи изхода от парламентарните избори в края на септември, а те показаха сериозен спад в доверието за управляващата коалиция и легитимираха предизвестения възход на крайната десница, която днес е трета политическа сила във Федералната република.Мигрантският проблем раздели обществото, а нивото на престъпност сред пристигналите бежанци уплаши дори полицията, която в новогодишната нощ в Кьолн преди две години се опита да скрие масовите сексуални посегателства срещу жени, извършени - както се оказа - предимно от млади мъже от Северна Африка. Именно те се оказаха и във фокуса на анализа, който тази седмица оповести проф. Кристиян Пфайфер, ръководител на екипа криминалисти:„Прави впечатление, че престъпленията се извършват предимно от млади мъже на възраст между 15 и 30 години. Освен това става дума за мигранти, които нямат никакъв шанс да получат закрила в Германия. На тях от самото начало им е ясно, че са нежелани и че няма как да останат тук\".Според криминалистите това е предпоставка за агресивно поведение, защото тези мъже са инвестирали не малки суми за своя нелегален път към Европа, а надеждите им за по-добър живот са попарени. Обяснимо е, че търсят отмъщение и е обяснимо, че насочват омразата си към местното население, което ги посреща с подозрения. Нелегалният престой в Германия освен това се финансира единствено чрез престъпна дейност - от дребно джебчийство до търговия с наркотици. Основният извод в анализа на криминалистите е, че икономическите мигранти от Северна Африка, предимно от Алжир, Тунис и Мароко, извършват значително по-често криминални престъпления в сравнение с бежанците от Сирия, Ирак и Афганистан, които заради перспективата да получат закрила в Германия полагат усилия да се интегрират в обществото.Важна стъпка в интеграционния процес, според проф. Пфайфер, е възможността за събиране на семействата на бежанци, които са получили временно право на пребиваване в Германия: „Колкото повече жени има в семейството, толкова по-цивилизовано се държат мъжете\".Правото, роднини на бежанци с временен статут също да получат убежище в Германия, е един от ключовите въпроси, които ще разискват консерваторите на канцлера Меркел и социалдемократите на Шулц от утре. Това право в момента е отменено, но срокът на забраната изтича през март. Ангела Меркел трябва да се съобрази с мнението на консервативните си партньори от баварския ХСС, които са категорично против събирането на семейства на бежанци с временен статут отново да бъде разрешено. Социалдемократите пък категорично настояват, действащата в момента забрана да бъде отменена.Криминалистът Кристиян Пфайфер обаче вижда още една възможност, която политиците трябва да използват - програмата за доброволно връщане в родните страни. Миналата година 21 хиляди души са били екстрадирани от Германия.„Тази програма засега не функционира така, както би ни се искало, защото държавите, от които идват икономическите мигранти, не искат да приемат гражданите си обратно. Но има и още нещо - след като тези хора нямат право да останат в Германия, ние можем да им предложим по-добра перспектива в родината им\". ", "date": "2018.01.06", "title": "Ръст с 10% на престъпността в Германия заради мигрантите"}
{"url": "http://www.cross.bg/koreya-severna-yuzhna-1564845.html", "text": "/КРОСС/ Северна Корея „вероятно ще участва\" на Зимните олимпийски игри в Южна Корея следващия месец. Това заяви представителят на КНДР в Международния олимпийски комитет (МОК), цитиран от японската агенция Kyodo.По данни на японската агенция съответното изявление е направено пред репортери на международното летище в Пекин.Както е известно след Нова година Северна Корея поднови контактите си с Южна Корея, като след две годни бе възстановена междуправителствената гореща линия. Причината за това бе именно желанието на КНДР да изпрати свои представители на Игрите в Пьончан, които започват на 9 февруари. ", "date": "2018.01.06", "title": "Северна Корея явно ще участва на Олимпийските игри в Пьончан"}
{"url": "http://www.cross.bg/sustoyanie-pochinalo-putya-1564874.html", "text": "/КРОСС/ Момче на 13 години почина след падане от скала край пътя Асеновград-Бачково, до разклон за Асеновата крепост, съобщава радио „Фокус\", като се позовава на информация от Областната дирекция на МВР.Сигналът за паднал човек на пътното платно е постъпил в 13:40 часа на тел. 112. На място е установено, че е паднало 13-годишно момче, което е откарано в болница със сериозни наранявания.Впоследствие то е починалоДетето е прието в УМБАЛ „Св. Георги\" в Пловдив в шоково състояние, с политравми.„Било е в състояние, несъвместимо с живота. Докато лекарите започнат да оказват първа помощ и да правят необходимите изследвания, то е починало\", съобщиха от лечебното заведение.Иначе движението на пътя Асеновград - Бачково временно бе ограничено, но по-късно възстановено.", "date": "2018.01.06", "title": "13-годишно момче почина след падане от скала край Асеновата крепост (обновена)"}
{"url": "http://www.cross.bg/bulgariya-strana-predsedatelstvoto-1564881.html", "text": "/КРОСС/ Това май не го бяхме предвидили. Когато се прави рекламен клип, всичко се премисля. Как например трябва да изглежда небето в реклама за България? Слънчево, разбира се. Слънцето и розата са в такава неизтощима рекламна конкуренция, че в официалното ни лого решението се намери в една загадъчна цапаница, в която розата прилича на слънце или слънцето прилича на роза.И докато ние тук творим картинки с „небето като от коприна\", от вестник „Гардиън\" зацапаха небесния ни пейзаж със заглавие: „Облаци от корупция са надвиснали над България, докато поема председателството на ЕС\".  Следва статия, от която става ясно, че корупционната облачност над България не е променлива, не е разкъсана, ами си е устойчиво купеста и пересто-слоеста. „Ще засвири музика, фойерверки ще гърмят и в полунощ на 1 януари България, най-бедната и най-корумпираната страна ще поеме председателския жезъл на ЕС\", пише авторитетният вестник „Гардиън\". И Дунавското свиреше, и фойерверките трещяха, и президентът говори за бедните, и жезъла поехме. Пет минути по-късно някой написа в социалната мрежа „Егати Европейския съюз, на който ние сме му председател\". Единомислие с „Гардиън\".Германската телевизия ZDF е с една думичка по-благосклонна (иронична?) към нас: „България: бедна, но секси - и корумпирана\". След толкова скромни моми в рекламите с пафти и  със сукмани до цървулките - секси? Явно и германците повече вярват на реалността, отколкото на фотографии и клипчета. А реалността репортажът описва като подобрена, „но в лекарския кабинет, в училище или в рамките на трудовия живот, примерно при раздаването на големи държавни поръчки: навсякъде трябва да вадиш портфейла и да даваш подкуп. В тази балканска страна нещата не стават другояче.\" Така е - не стават.И ако корупцията е сравнена с надвиснали облаци, то свободата на словото е с рейтинга на пълно слънчево затъмнение. Вестник „Франкфуртер Нойе Пресе\" пише: „Репортери без граници поставят България на 109-о място в класацията за медийна свобода - най-зле от всички държави в ЕС. Половината африкански държави са по-добре. Олигарси като Делян Пеевски, решават какво се отпечатва и какво - не. Могъщият кукловод е собственик на „Нова българска медийна група\", която представлява 80% от пресата в страната.\" Това е много мека оценка, за да не кажа наивна. Тя предполага, че в България човек може да контролира само медии, които са негова собственост, изобщо не включва изобретателността, с която се овладява обществената телевизия, да речем. А и защо един германец трябва да се вълнува, че обществената телевизия се превзема от същия олигарх със симпатяги назначенци, след като българите, които я издържат с данъците си, не се вълнуват.Не, не са неосведомени германските журналисти. Барбара Йортел, автор на репортаж за свободата на словото в България в „Тагесцайтунг\" пише: „ правителството е в състояние да упражнява натиск над медиите и посредством разпределението на средствата, отпускани от ЕС за популяризирането и разясняването на определени европейски програми.\" Става дума за над 36 милиона евро за разяснителни кампании, отпуснати за пет години.В свой коментар агенция „Франц прес\" нарича страната ни „най-тежкият нарушител на свободата на словото в Европейския съюз\". Според американския Международен борд за изследвания и обмен български таблоидни вестници, сайтове и телевизии се използват от местни олигарси за сриване репутацията на политически и бизнес съперници и за манипулиране на общественото мнение. Дори критиките за хомофобските нагласи в България не са толкова остри, колкото за липсващата - вече не ограничената, а липсващата! - свобода на словото. Европейската журналистика не описа плочките, с които беше реновиран НДК, не се умили пред момченцата с гайди, не се прехласна по красивите клипчета. Вместо това тя сложи пръст в раните ни: повсеместна корупция, монополизирана и желязно контролирана свобода на словото, официализирана хомофобия, прикрита дискриминация. Положението е: какви искахме да се покажем, пък какви се видяхме.И ето ни - след наздравиците, тропаниците и фойерверките - седим във витрината на председателството и си говорим за корупция. Приет е нов закон за борба с корупцията. От една страна това е добре, значи вече ще се борим. От друга е срамно признание - значи досега не сме се борили. Президентът обаче налага вето върху закона. От една страна това е добре - ще се дообсъди, ще се усъвършенства законът. От друга е зле - законът не е върнат заради отделни негови части, а почти в цялост, което най-вероятно ще втвърди управляващото мнозинство. Ще има вот на недоверие към правителството заради корупцията. От една страна добре - ще се чуят истини, ще се види халът на опозицията. От друга страна зле - всичко ще си остане същото, а вотът няма да мине.В мача, който се игра преди началото на председателството, отборът на опозицията си избра име „Вие сте корумпирани\", а екипът на управляващите се нарече „Ние сме гарант за стабилност на Балканите.\" Ако се съди по публикациите в чуждестранните медии, резултатът е един на нула за опозицията. Но ако се съди по изказванията на администрацията в Брюксел майсторът на вкарване на голове са управляващите. За нас, редовите запалянковци, следва три извода. Първи: много по-вероятно е да научаваме истините за страната си от чуждестранните медии, защото независимите медии у нас са вече толкова малко, че напомнят положението „изключението потвърждава правилото\". Втори: Не можем да разчитаме на брюкселското чиновничество да реши проблемите на корупцията ни защото това е вътрешен проблем на България (политически приемливото обяснение), а на България в Брюксел се гледа като на гарант за вътрешното спокойствие на Европа (реалната причина). И третият извод: Каква ще бъде България преди председателството, по време на председателството и след председателството зависи само от нас, българите.Междувременно една новина развесели народа - в Северозападна България започва подписка за преминаването ѝ към Румъния. Аргумент: това може да е най-бедният регион в Европа, но не иска да е и най-корумпираният. И още един аргумент, каза го един от организаторите на подписката: тук живее борбен народ, организирал е Чипровското и Септемврийското въстание и винаги се е борил за демокрация. Тази на практика веселяшка новина е на теория най-сериозното нещо, което се е случвало в последно време - когато държавата не си изпълнява задълженията по обществения договор, другата страна в договора (гражданите) има право да се оттегли.", "date": "2018.01.06", "title": "Председателство, hello"}
{"url": "http://www.cross.bg/tyrtziya-makron-erdogan-1564882.html", "text": "/КРОСС/ Липсва напредък по въпроса за присъединяването на Турция към Европейския съюз. Това заяви френският президент Еманюел Макрон след среща с турския си колега Реджеп  Ердоган в Париж, предава БТВ.Макрон подчерта, че Франция вярва, че бъдещето на Турция трябва да бъде в Европа, но призова за край на двуличието в отношенията с Общността и открит диалог по преговорите ѝ за членство.Ердоган от своя страна заяви, че турският народ е уморен от безкрайните преговори.„Възможно е в крайна сметка да ни принудят да направим определени стъпки. Анкара обаче няма намерение постоянно да моли да бъде приета в Съюза\", предупреди турският лидер.  ", "date": "2018.01.06", "title": "Макрон: Липсва напредък по въпроса с присъединяването на Турция"}
{"url": "http://www.cross.bg/angelov-karakachanov-vuoruzhen-1564884.html", "text": "/КРОСС/ Възможно е издирваният за шесторното убийство в Нови Искър Росен Ангелов да е въоръжен по-сериозно от очакваното. Това повтори министърът на отбраната Красимир Каракачанов след церемонията по освещаването на бойните знамена.Още сутринта в телевизионно интервю военният министър предупреди, че Ангелов е изключително добре подготвен и дори има данни, че е бил в Чуждестранния легион. Сега той внесе още малко повече яснота и призова гражданите да внимават, ако случайно го видят.„Има информации, че е търсил да закупи автоматично огнестрелно оръжие. Много вероятно е да е успял да го направи. Тоест възможно е да е въоръжен по-сериозно, отколкото с оръжието, с което е извършил престъплението - малокалибрен пистолет. Така че човекът е опасен и трябва се внимава\", обясни Каракачанов.Както вече стана ясно при огледа на къщата, която Ангелов е обитавал в село Луково, беше открита ръчна учебна граната, а освен това дворът е бил превърнат в импровизирано стрелбище.", "date": "2018.01.06", "title": "Внимание! Издирваният Росен Ангелов може да има автоматично оръжие в себе си"}
{"url": "http://www.cross.bg/doma-zanimaniya-kotka-1564868.html", "text": "/КРОСС/ Пумата Меси е гальовното коте в дома на семейство в Русия. Хищникът е роден в зоологическа градина през 2015 г., но се озовал в дома на Александър и Мария, които го отглеждат с много любов, съобщава „Дарик\".Кръстили са пумата на футболната звезда Лионел Меси и подобно на знаменития си съименник тя ежедневно и неуморно тренира - само че за подобаващо поведение в дома и в обществото.„Да имаш такъв хищник не е много по-различно от това да се грижиш за котка или куче - категорична е двойката. - Необходимо е обаче много време за различни занимания - дресировка, продължителни разходки, тоалет, хранене и забавления\".Пумата съжителства с 6-годишната котка на семейството, но не се засичат често в едно помещение.„Меси все още е с характер на малко коте и иска да си играе с нея. Тя обаче го напада с нокти и зъби\", обясняват собствениците.Гальовната пума се радва на близо 150 000 последователи в Instagram, които следят ежедневните му занимания. ", "date": "2018.01.06", "title": "Руска двойка си отглежда... пума"}
{"url": "http://www.cross.bg/rosen-izdirvan-dori-1564880.html", "text": "/КРОСС/ \"Не само, че съм убедена, но има доказателства, че полицията и прокуратурата не са търсели Росен Ангелов, когото сочат за убиец на сина ми и още 5-ма души\". Това каза за \"24 часа\" майката на убития в Нови Искър Боби - Стефка.\"Ето, прочетох във вашия вестник, че след като е бил обявен за издирване, за да влезе в зтвора, той си е взел мобилен телефон на изплащане, пуснал си е и интернет. Дори му е заведено изпълнително дело, но наблюдаващият прокурор не го е знаел. И как може \"24 часа\" да го открие, а той не?\", запита риторично почернената майка.\"Не вярвам Росен да е убиецът, по-скоро ми се струва изкупителна жертва\", коментира тя. Стефка обясни, че я държат в пълно неведение относно хода на разследването.Според нея било необяснимо защо Росен ще убива Кети, сочена за негова любовница, на място, далеч от семейството й, а часове по-късно ще застреля и тях при положение, че никой не го е видял.\"Той така или иначе се е укривал, защото вече е бил издирван\", обоснова се жената.\"Ето, вчера казаха, че са готови балистичните експертизи, а мен никой не ме е информирал. Дори не ми казват кога ще освободят тялото, за да мога да погреба сина си\", каза още жената.По думите й всички, които са виждали Росен и са знаели, че той е издирван, са за затвора.\"От това, което чета по медиите, той се е разхождал свободно из гората, ходил е и при приятели в \"Дружба\". Това не е криене\", завърши майката. ", "date": "2018.01.06", "title": "Майката на убитото в Нови Искър момче не вярва издирваният Росен Ангелов е виновен"}
{"url": "http://www.cross.bg/godina-karakachanov-pravitelstvoto-1564872.html", "text": "/КРОСС/ България е пред сключване на договор с РСК „МиГ\" за поддръжка на изтребителите МиГ-29. Това обяви министърът на отбраната Красимир Каракачанов.Каракачанов каза, че договорът ще бъде подписан „като мине през Административния съд, да се отхвърлят претенциите на украинската фирма\".В края на 2017 година Комисията за защита на конкуренцията отхвърли като неоснователно искането на украинската фирма \"Украинмаш\" за спиране на обществената поръчка за МиГ- овете, но остави възможност фирмата да се обърне към Административния съд:„Те ще ни загубят три месеца на практика\", каза още Каракачанов.Правителството трябва да намери пари и за ремонта на самолетите. Бяха заделени 82 милиона лева. Преди Нова година малко над 53 милиона от тях бяха преразпределени по други пера. Сега военният министър Красимир Каракачанов увери:„В момента очаквам за РСК „МиГ\" да получим точната сума. Няма как да си възстановим способностите на МиГ - 29, без да има и допълнителни средства\".Приетият преди дни план за повишаване на разходите за отбрана е предвидено руските машини да бъдат поддържани до 2020 година с по 26 хиляди лева на година.", "date": "2018.01.06", "title": "Правителството е близо до договор за поддръжка на старите МиГ-ове"}
{"url": "http://www.cross.bg/plovdiv-plovdiv-yvelichenie-1564869.html", "text": "/КРОСС/ Бум на пътуващите от и до Пловдив от чужбина. Това показват новите линии към летището във втория ни по големина град.„Има сериозно увеличение на трафика на летище „Пловдив\", съобщи изпълнителният директор на аеропорта Владимир Щърбанов пред БНТ.Причината е, че туристи и работещи вече могат да пътуват по три нови направления - Брюксел, Болоня и Франкфурт. А това е двойно увеличение на линиите.Следващата седмица е планирано заседание на Фонда за развитие на летище „Пловдив\", когато ще бъдат подписани документи с консултантската фирма за отваряне на още четири линии от началото на лятното разписание - Щутгарт, Верона, Виена и Измир.Летище „Пловдив\" вече стартира зимната си чартърна програма. Чартърната линия до московското „Домодедово\" в продължение на месец ще лети по четири пъти седмично реално, тъй като има реално увеличение на желаещите да я използват.  Десетки туристи пътуват по направления Москва - Пловдив - Москва и Белфаст - Пловдив - Белфаст. Голяма част от тях пристигат в България заради зимните ни курорти. ", "date": "2018.01.06", "title": "Бум на пътуващите през летището в Пловдив"}
{"url": "http://www.cross.bg/kraii-dzherman-depo-1564871.html", "text": "/КРОСС/ Жители на дупнишкото село Джерман излязоха на пореден протест срещу проекта за изграждане на депо за отпадъци край селото.Протестиращите, организирани от сдружението \"Бъдеще за Джерман\", блокираха за 15 минути главния път Е-79.От 5 години джерманци протестират срещу проекта за депо върху 220 декара в местността \"Спротива\" край селото, където ще карат отпадъците си 6 общини от Кюстендилска област - Кюстендил, Дупница, Бобов дол, Сапарева баня, Невестино и Трекляно.Местните хора считат, че избраният терен е неподходящ, една част от него е и обработваема земеделска земя. За да получат божията помощ, джерманци издигнали параклис \"Св.Константин и св.Елена\" на мястото, където трябва до юни тази година да започне изграждането на първата клетка от депото. По решение на общоселско събрание всеки месец ще има протести в Джерман, първият от които е днес, а вторият - през февруари.След като извърши ритуала с Богоявленския кръст, към протестиращите се присъедини и отец Кирил. При блокирането на пътя полиция охраняваше участъкът от около 200 метра. До сериозно задръстване не се стигна.", "date": "2018.01.06", "title": "Протест срещу депо за отпадъци затвори Е-79 край Дупница"}
{"url": "http://www.cross.bg/tyrtziya-borisov-bulgariya-1564870.html", "text": "/КРОСС/ Европейският съюз не трябва да обръща гръб на Турция, а вместо това да възстанови дипломацията и добрите отношения, за да бъде възвърнато доверието. Това заяви министър-председателят на България Бойко Борисов в интервю за турската информационна агенция Anadolu Agency,  цитирано от \"Фокус\", в навечерието на визитата си в Истанбул по повод откриването на църквата „Свети Стефан\".На церемонията, която ще се състои в неделя, ще присъства и турският държавен глава Реджеп Тайип Ердоган. Говорейки пред агенцията преди планираното му посещение, Борисов подчерта, че възстановяването на българската църква е доказало, че може да има приятелство, взаимно разбирателство и добра воля между мюсюлманските и християнските страни.Изразявайки своята благодарност към Ердоган, който инициира реставрацията, Борисов заяви: „Мисля, че това се случи поради взаимната добра воля и общ дух, които се опитваме да изградим на Балканите\".Община Истанбул финансира реставрацията, която струва 16 милиона турски лири (почти 7 милиона лева). Българското правителство допринесе за проекта с 1 милион турски лири (430 хил. лв.).Въз основа на принципа на реципрочност, българското правителство даде разрешение за реставрация на джамия в град Пловдив, припомня агенцията.По повод започналото на 1 януари 2018 г. българско председателство на Съвета на Европейския съюз, Борисов отбеляза, че страната ни ще се съсредоточи върху въпроси, свързани с Балканския регион.„Всъщност, председателството на ЕС не означава да управляваме ЕС. Съветът на ЕС взима важни решения чрез системата за гласуване\", напомни българският премиер.По отношение на преговорите между Турция и ЕС българският премиер намекна, че издигането на крайнодесните партии в Европа е една от причините за забавянето на преговорния процес.„Смятам, че споразумението за бежанците с Турция върви много добре\", подчерта Борисов, като похвали усилията на Турция в борбата срещу незаконната миграция.„Миграцията към нас официално падна до нула. Имаме много добро сътрудничество с Турция на граничните контролно-пропускателни пунктове. Нашата гранична полиция и бреговата охрана вършат чудесна работа с турски колеги\", увери българският премиер.Същевременно Борисов подчерта, че ЕС не трябва да обръща гръб на Турция.„Ние, както ЕС, така и България, не сме просто съседи с Турция, която е най-голямата военна сила на НАТО в Европа, съставляваща Южния фланг на Алианса. Вместо да обръщаме гръб на Турция, трябва да преразгледаме дипломацията и добрите ни отношения и да увеличим максимално доверието\", добави премиерът на България.Говорейки за двустранните отношения между София и Анкара, Борисов заяви, че приветства всички инициативи на турския бизнес сектор. Съгласно думите му, условията за турските инвеститори в България са се подобрили чрез подновяването на железопътните линии, свързващи България и Турция.„Влаковете ще могат да пътуват със скорост от 180 километра в час. Създаваме възможности за развитие на зоната, както и за транспортиране на стоки\", заяви министър-председателят.Припомняйки, че бе първият европейски политик, който изказа подкрепа към Ердоган след опита за държавен преврат от 15 юли 2016 г., Борисов коментира, че пучът е имал за цел не само свалянето на турския президент, но и убийството му.„Изземването на властта от правителството чрез насочване към цивилни граждани на изтребители F-16 и военни хеликоптери, не може да бъде прието, затова подкрепих президента Ердоган\", отбеляза Борисов.", "date": "2018.01.06", "title": "Борисов: Европейският съюз не трябва да обръща гръб на Турция"}
{"url": "http://www.cross.bg/bebeta-godini-godina-1564873.html", "text": "/КРОСС/ Само 57 175 бебета са родени през 2017 г. в България. С това страната ни отбеляза печален антирекорд за периода след 1945 година. Това сочат данните от Информационната система за ражданията на Министерството на здравеопазването, цитирани от \"Епицентър\".От 1 януари 2017 г. до 1 януари 2018 г. в 28-те области на страната новородените са със 7809 по-малко в сравнение с 2016 година. Тогава у нас са проплакали за първи път общо 64 894 бебета. През 2015 г. новородените са били 65 950, през 2014 г. - 67 585. Само четири години по-рано бебетата са били 75 513, през 2009 г. - 80 956, а дори през най-тежката 1997 г. на бял свят са дошли 64 125 бебета. Според статистиката най-много деца са родени през 1950 г. - 182 571, припомня Дир.бг.Най-много бебета през 2017 г. са се родили в София град - 15 262, а най-малко в областите Видин и Ямбол - съответно - 369 и 377. На второ място по раждаемост е Пловдив, където през изминалата година са проплакали 6511 бебета.Според експертите проблемите са ясни от години - населението застарява, а жените в репродуктивна възраст намаляват поради икономическата имиграция или влошаване на здравния им статус. Освен това съществен фактор е и по-голямата възраст, на която българките решават да станат майки. Тя вече е над 30 години. Само 27 000 български семейства пък имат по 3 деца.Според данни на Националния статистически институт през 2001 г. броят на жените у нас е бил малко над 4 млн., а през 2015 г. техният брой е спаднал до 3,6 млн. - или те са с близо 400 хил. по-малко. Статистиците очакват броят на жените у нас през 2020 г. да спадне с около 100 хил. до 3,5 млн. В по-дългосрочен план през 2070 г. се очаква броят на женското население у нас да достигне 2,5 млн., тоест да бъде с близо 1,1 млн. по-малко от сегашната им популация.Същевременно към 31 декември 2016 г. населението на България е 7 101 859 души или 1,4% от населението на Европейския съюз. В сравнение с 2015 г. то е намаляло с 51 925 души, или с 0,7 на сто. Подобно на предходните години понижението се дължи главно на отрицателен естествен прираст, а не на външна миграция. ", "date": "2018.01.06", "title": "Рекордно ниска раждаемост през 2017-а"}
{"url": "http://www.cross.bg/krusta-iiordan-zdrave-1564877.html", "text": "/КРОСС/ Двадесетгодишният бургазлия Радул Димитров ще се радва на здраве и късмет през годината, след като извади кръста от водите на Черно море. Той е плувец и за втори път участва в традиционното спасяване на християнския символ.Ритуалът беше извършен на Моста от Негово Високопреосвещенство сливенския митрополит Иоаникий и представители на бургаското православно духовенство. В спасяването на кръста тази година се включиха 56 души, сред които четирима американски военни. Най-малкият от ентусиастите бе на 16 години, а най-възрастният - на 65.Хиляди бургазлии се събраха на плажа, на площадката при Морското казино и алеите на Морската градина, за да наблюдават отбелязването на светлия празник. Повечето от тях коментираха, че толкова хора за Йордановден не са се събирали от години, а плажът е пълен все едно, че е лято.Отбелязването на Йордановден в Бургас започна с празнична литургия в катедралата \"Св. св. Кирил и Методий\". Храмът се изпълни с вярващи още от рано сутринта, които се помолиха за здраве и благополучие. След службата митрополит Иоаникий освети бойните знамена на частите от Бургаския гарнизон.В литийното шествие от храма до Моста, където бе извършен ритуалът за хвърлянето на кръста в морето, участваха много граждани и официални лица, сред които кметът Димитър Николов, зам.-областният управител Севдалина Турманова, зам.-кметовете Йорданка Ананиева и Красимир Стойчев, председателят на Общинския съвет Костантин Луков, депутати, общински съветници и общественици.След края на церемонията кметът Николов поздрави имениците.\"Пожелавам ви здраве, късмет и дълголетие. Поздравявам за смелостта и силния дух всички онези, които се включиха в традицията да скочат в студените води за спасяването на кръста. Носете с гордост имената си и нека в семействата ви има разбирателство, спокойствие и много любов\", каза Николов.Неизменна част от събитията за Йордановден в Бургас е изложбата на тримата именици - художниците Йордан Ангелов, Йордан Петров и Йордан Маринов, която се откри в галерия \"Богориди\". Съвместната експозиция на тримата автори е озаглавена \"Багри на Богоявление\".  ", "date": "2018.01.06", "title": "20-годишен извади кръста от морето край Бургас"}
{"url": "http://www.cross.bg/botev-pargov-godini-1564878.html", "text": "/КРОСС/ Ботев ни завеща идеалите си, въпросът е дали ние днес, като общество, сме достойни за тях. Опитваме ли се да ги постигнем или ги забравихме в последните 28 години? Тези въпроси постави лидерът на БСП - София Калоян Паргов, който участва в тържественото честване на 170-ата годишнина от рождението на великия български поет, публицист и революционер Христо Ботев. На събитието пред бюст-паметника на Ботев в Борисовата градина присъстваха заместник-председателите на Градския съвет на БСП - София проф. Ваня Добрева и Христо Проданов и народни представители от „БСП за България\".\"Миналото лято отбелязахме 180 години от рождението на Васил Левски, бяхме пред паметниците, изнасяхме речи, но можем ли да кажем, че направихме и крачка напрад, за да постигнем мечтата му за чиста и свята република? На този и на още много въпроси трябва да си отговорим в дни като днешния, коментира Калоян Паргов. - Трябва да знаем какво правим, на къде вървим и къде ще бъдем след 5, 10, 15 години. За нас, като политици, е много важно да отговорим на тези въпроси, защото го дължим на гражданите на България. Ако родината ни тогава също е на дъното на европейските класации за качество в различните сфери, ако и тогава младите масово напускат страната, значи не сме достойни за заветите на Ботев и Левски. И трябва да се срамуваме\".Лидерът на столичните социалисти припомни, че през 2018 година предстои да отбележим много кръгли годишнини. \"Най-важната от тях е 140 години от Освобождението на България. В такъв момент сме длъжни да направим равносметка, каза Калоян Паргов. - И тя не е в наша полза. Днес, когато обществото ни е толкова силно разделено, когато нямаме ориентири, когато младите не намират причина да останат в родината си, имаме нужда точно от непримиримия дух на Ботев. На поета-бунтар, на човека, който не допуска компромиси с идеите и идеалите си и не се примирява с овчедушието на българина. На героя, който не търпи предателството и го счита за най-голям грях. На революционера, който е твърдо убеден, че хората трябва да са свободни и да живеят като братя\".Калоян Паргов коментира също, защо е толкова важно изучаването на Ботев в училищата. Според него е нужно да се обърнем към публицистиката, към гениалната му поезия и да потърсим опора и вдъхновение заради бъдещето ни.„Днес особено актуално звучи творчеството на Ботев, свързано не само с националната свобода, но и със социалната свобода. Българинът в 21-и век е все по-силно икономически зависим. За съжаление, все по-трудно става човек да разреши социалните си проблеми. Не можем да кажем, че живеем в демокрацията, за която толкова бленувхаме, след като не разполагаме със социална свобода, категоричен е Паргов.  - Тази социална свобода събира в себе си възможността да работиш, възможността да създадеш и да живееш достойно със семейството си, да си щастлив. Затова е толкова важно честно да си дадем сметка къде сме и какво правим. И да започнем да градим мостове, вместо постоянно да разделяме обществото\". ", "date": "2018.01.06", "title": "Паргов: Ботев ни завеща идеалите си, но ние достойни ли сме днес за тях?"}
{"url": "http://www.cross.bg/protest-printzove-voda-1564876.html", "text": "/КРОСС/ Единадесет принцове излязоха на протест. И бяха арестувани. Това стана в Саудитска Арабия.Въпросните принцове решиха да изкажат недоволството си от факта, че вече са им орязани част от привилегиите и по-точно указа, с който се спира плащането на сметките за вода и електричество на членовете на кралското семейство. Освен това искали и обезщетение за смъртна присъда на техен близък, а целият протест се разиграл в един от кралските дворци, съобщава \"Уошингтън поуст\".В крайна сметка демонстрацията завършила с ареста на 11-те благородника, които са обвинение в организацията на протест, както и в отказ да напуснат мястото на провеждането му, след като очевидно все пак били подканени да го направят. Освен това били пратени в затвора „хаир\", южно от столицата Рияд, известен с това, че там саудитските власти държат, включително и терористи. ", "date": "2018.01.06", "title": "11 саудитски принцове бяха арестувани, след като излязоха на протест срещу спирането на безплатните им ток и вода"}
{"url": "http://www.cross.bg/trump-geniii-stabilen-1564879.html", "text": "/КРОСС/ Американският президент Доналд Тръмп се самоопредели като „гений, при това много стабилен гений\". Това написа той в „Туитър\" след излизането на книга за него.Книгата се казва  „Огън и ярост: В Белия дом на Тръмп\", а неин автор е журналистът Майкъл Уолф. В нея се казва, че Доналд Тръмп се държи като малко дете, авторът се усъмнява в психичното здраве на президента и други подобни. Американският държавен глава вече няколко пъти се изказа остро против четивото, а адвокатите му дори се опитаха да спрат книгата от печат. Това не стана и още в първия ден от продажбите тя е на път да се превърне в бестселър.„Мисля, че мога да се определя не само като умен, а като гений..., при това много стабилен гений\", бе отговорът на Тръмп, който традиционно отправи през Туитър.", "date": "2018.01.06", "title": "Тръмп: Мисля, че съм гений, при това много стабилен гений"}
{"url": "http://www.cross.bg/sofiya-pavlikeni-avtomobil-1564864.html", "text": "/КРОСС/ Бърз влак е блъснал лек автомобил на жп прелез в село Лесичери, община Павликени, съобщава „Фокус\", като информацията бе потвърдена и от говорителя на областната дирекция на МВР във Велико Търново Марияна Христова.Сигнал за инцидента е получен в 11:20 часа. По първоначална информация лек автомобил с варненска регистрация, пресичайки жп прелеза, е бил блъснат от бърз влак, движещ се по направление София - Варна.Водачът, на 39 години, от Варна, е загинал на място.След извършения оглед стана ясно, че водачът на автомобила е тръгнал да преминава неправомерно през прелеза. Временно е спряно движението на влаковете по направлението София - Варна. Пътниците от влака са откарани с автобуси до Павликени, оттам до София ги е превозила друга композиция. Влакът стои на място и затруднява движението, тъй като се водят процесуално-следствени действия. Поради тази причина пътниците от влака София - Русе са превозени от Горна Оряховица до Павликени също с автобуси. През участъка предстои превозването на пътниците и от други влакове.", "date": "2018.01.06", "title": "Влак блъсна автомобил, шофьорът загина"}
{"url": "http://www.cross.bg/iran-sigyrnost-zayavi-1564863.html", "text": "/КРОСС/ По искане на САЩ Съветът за сигурност на ООН проведе официална среща, посветена на протестите в Иран. Преди срещата се проведоха консултации при закрити врата по настояване на Русия. Москва обвини Вашингтон, че се намесва във вътрешните работи на Иран и заяви, че протестите не са тема за обсъждане от Съвета, предава БНР. В крайна сметка Русия се отказа от първоначалното си намерение да блокира официалната среща.Иранският външен министър Мохамад Джавад Зариф обяви решението на САЩ да свикат извънредно заседание на Съвета за сигурност на ООН за пореден външнополитически гаф на правителството на американския президент Доналд ТръмпПостоянният представител на САЩ в ООН Ники Хейли отправи предупреждение към иранските власти.„Светът ще наблюдава какво правите - заяви тя на извънредното заседание. - Гласовете на иранския народ трябва да бъдат чути. Някои от нашите колеги смятат, че правата на човека и основните свободи са работа само на правителствата, които ги контролират. САЩ не споделят това вярване. Правата на човека не са подарък от правителствата. Те са неотменими права на самите хора\".Представителят на Франция Франсоа Делатр обаче заяви, че протестите в Иран не застрашават мира и сигурността в света.„Колкото и обезпокоителни да са събитията от последните няколко дни в Иран, те може би не представляват по същество заплаха за международния мир и сигурност. Трябва да се отнасяме предпазливо към всякакви опити да се експлоатира кризата за лични цели, което би дало диаметрално противоположен  на желания резултат\", предупреди френският дипломат.Посланикът на Русия Василий Небензя заяви, че Иран трябва да бъде оставен сам да решава собствените си проблеми, и обвини САЩ, че злоупотребяват с платформата на Съвета за сигурност и подкопават авторитета му.„Истинската причина за свикването на днешната среща не е опит да се защитят правата на човека и интересите на иранския народ, а по-скоро е завоалиран опит да се използва текущия момент за продължаване на политиката на саботиране на споразумението за иранската ядрена програма\", коментира Небензя.Според британския посланик Матю Райкрофт преследването на интереси от страна на Иран може да дестабилизра международната сигурност:„Прекалено често интересите на Иран в сферата на сигурността се преследват по начин, който дестабилизира и понякога пряко заплашва другите, подкрепя тероризма и нарушава иранската икономика. Тези регионални дейности рискуват да увеличат международните конфликти и да застрашат световния мир и сигурност\".По думите на иранския постоянен представител Голамали Хошру неговото правителство разполага с доказателства, че протестите „много явно са ръководени от чужбина\".„За съжаление, въпреки съпротивата на някои от членовете му, Съветът позволи да бъде употребен от сегашната американска администрация, като проведе заседание по тема, която излиза извън обхвата на мандата му\", заяви иранският посланик. ", "date": "2018.01.06", "title": "Русия пак обвини САЩ, че се меси във вътрешните работи на Иран по време на извънредното заседание на Съвета за сигурност"}
{"url": "http://www.cross.bg/polk-znamena-boiinite-1564859.html", "text": "/КРОСС/ Президентът Румен Радев, вицепремиерът и министър на отбраната Красимир Каракачанов, кметът на София Йорданка Фандъкова и десетки софиянци се събраха на пл. „Княз Александър Невски\" в столицата за ритуала за освещаване на бойните знамена и знамената светини на Българската армия, предава „Фокус\".Президентът Румен Радев прие почетния строй на представителните части на армията и положи венец на Паметника на Незнайния войн. Отслужен беше водосвет на бойните знамена и знамената-светини на 6-и пехотен Търновски полк, 30-и пехотен Шейновски полк, 23-ти Шипченски полк, 13-и пехотен Рилски полк, 25-и Драгомански полк, 15-и пехотен Ломски полк, 24-ти Черноморски полк, бойните знамена на националната гвардейска част, военната академия \"Раковски\". Водосветът извърши Негово светейшество българският патриарх Неофит, като със светена вода бяха поръсени и Гвардейският представителен духов оркестър, знаменният блок, почетният караул и официалните лица.Преди ритуала беше отслужена празнична света литургия и празничен водосвет в Патриаршеската катедрала „Св. Александър Невски\".„Измолвайки Божията благодатна помощ и закрила над нашето войнство и целия ни народ, прекланяме глави и се молим за вечното спасение в Господа на всички знайни и незнайни герои на родната ни армия. Полагали, полагащи и днес живота си за свободата и независимостта на нашия народ, за неговата цялост и за запазването на българската държавност.Прекланяме се пред подвизите им и като се вдъхновяваме от оставения ни от тях пример на героизъм и жертвена любов, полагаме своите усилия стореното от тях да не остава напразно. Делото им да пребъде във вековете, та нашата обща родина майка България да продължава и през третото хилядолетие уверено по пътя на своя държавен, културен и обществен възход, духовно подпомагана и от светата ни Православна църква\", каза патриарх Неофит в тържественото си слово. ", "date": "2018.01.06", "title": "Осветиха бойните знамена"}
{"url": "http://www.cross.bg/detza-pavlova-bulgariya-1564860.html", "text": "/КРОСС/ Над 300 деца от цялата страна дадоха старт на детското откриване на първото Българско председателство на Съвета на ЕС, съобщава БНР. Детският уъркшоп бе открит от министър Лиляна Павлова и ерокомисарят по цифрова икономика и общество Мария Габриел. Министър по председателството Павлова посочи колко е важно детското събитие.„Децата са нашия заряд, нашия капитал, нашето бъдеще, децата са нашата гордост.  Вярвам, че всички ние, през тези прекрасни млади деца, даваме най-добрия, най-истинския старт на Българското председателство, защото ЕС, България като част от ЕС, неговото бъдеще - това е бъдещето за тези деца, но и бъдещето, което тези деца са\", обяви Павлова.Еврокомисарят по цифровата икономика и общество Мария Габриел коментира, че обучението на децата и развитието на техните възможности в новите технологии означава и сигурност в киберпространството:„Благодарение на новите технологии, благодарение на младите хора на България, Председателството на България ще бъде успешно. По този начин ние показваме най-хубавото ни в Европа и в света\", допълни българският еврокомисар.", "date": "2018.01.06", "title": "Деца от цялата страна дадоха старт на Българско председателство на Съвета на ЕС"}
{"url": "http://www.cross.bg/tyrtziya-hram-bulgariya-1564866.html", "text": "/КРОСС/ В Истанбул утре официално ще бъде открит ремонтираният български храм „Св. Стефан\". Церемонията ще извършат българският патриарх Неофит и Вселенският патриарх Вартоломей. Ще присъстват и премиерът Бойко Борисов и президентът на Турция Реджеп Ердоган. Тази година се навършват и 120 години от построяването на храма, известен като Желязната църква, изградена с усилията на цариградските българи.В интервю за предаването „Събота 150\" по БНР посланикът на България в Турция Надежда Нейнски коментира:„Най-важното е, че след дълги отлагания, окончателното обновяване на този храм стана възможно благодарение на развитието на нашите двустранни отношения, на откритите дипломатически канали, на диалога ни без посредници и съдействието на двете държави. Това е венецът на много усилия през годините. На брега на Босфора е кацнала една перла на добросъседството, на толерантността на вярата, защото в крайна сметка този храм ще остане след политиците като символ на уважение между различните вери.Има нещо дълбоко символично в това, че един храм е възстановен и отваря врати в началото на Българското европредседателство и то храм, който показва уважение между различни религии. Това нещо няма как да не изпраща послание и към хората към България, но и към Европа\".Според нея, диалогът между Турция и Европейския съюз ще продължи с интензивността, с която е имало и досега.„Критериите трябва да бъдат необходимото условие, за да се говори за членство на Турция в ЕС. Това, което България може да направи, е да поддържа отворени дипломатическите канали и да се опитаме да подобрим диалога между Европа и Турция\", дпълни посланикът.Нейнски посочи, че има устойчивост на отношенията между България и Турция. ", "date": "2018.01.06", "title": "Нейнски: България може да опита да подобри диалога между Европа и Турция"}
{"url": "http://www.cross.bg/gabriel-haknat-doverieto-1564858.html", "text": "/КРОСС/ Днес стартира националната кампания „Няма да ме хакнат\". Това обяви еврокомисарят Мария Габриел пред журналисти след детското откриване на председателството в НДК, предава „Фокус\".Габриел поясни, че кампанията цели заедно с младите хора да покаже, че е много важно да имаме навици да се пазим в интернет.„80 % от кибератаките се дължат на човешка грешка, невнимание, непознаване на част от нещата, случващи се в интернет\", каза Габриел и поясни, че кампанията ще продължи 6 месеца по време на цялото българско председателство.„Думичката „сигурност\" е ключова, защото новите технологии носят невероятни възможности, но те могат и да са свързани с опасности, особено сред младите хора. Затова е важно те да знаят какво означава да не те хакнат\", коментира Габриел.По думите ѝ киберсигурността е тази, която ще изгради доверието в новата цифрова среда.„Без доверието на гражданите в новите технологии в цифровата среда, ние не бихме могли да постигнем резултатите, които сме си набелязали\", допълни еврокомисарят ", "date": "2018.01.06", "title": "Стартира национална кампания \"Няма да ме хакнат\""}
{"url": "http://www.cross.bg/hora-leda-belite-1564861.html", "text": "/КРОСС/ Природозащитник преплува един километър в опасните води на Северния ледовит океан. Неговата цел беше да привлече вниманието на повече хора върху опасностите, които крият климатичните промени.Болката и опасността от измръзване не спират Луис Пю. Той иска да привлече вниманието на колкото се може повече хора върху топенето на ледниците, предава БТВ.„Рискувам живота си, защото обичам това място ужасно много\", казва той.За последно Луис е бил на това място преди 12 години. Оттогава, районът се е променил значително: „Спомням си, че тук имаше огромна стена от лед. А сега... виждате сами. Ледът се е оттеглил\".„Обикновените хора знаят, че климатичните промени са факт, но не осъзнават колко бързо се случват те, нито какъв ефект ще имат върху тях и техните деца. Топенето на леда има катастрофални последици. Сред най-тежко засегнатите са белите мечки, броят на които непрекъснато намалява.Топенето на леда крие и други опасности. Под него живеят водорасли, с които се хранят много риби и бозайници. Изчезването на леда може да разруши цялата хранителна верига.Мисля, че повечето хора виждат само част от проблема. Те се фокусират, например, върху белите мечки, казват: \"Нека спасим белите мечки\". Истината е, че трябва да защитим всичко, дори и водораслите, които се виждат само под микроскоп\", казва океанологът Том Браун.Има и още една заплаха за Арктика. Дори и тук, на стотици километри от най-близкия град, могат да бъдат намерени пластмасови отпадъци - поредното доказателство за разрушителното въздействие на човека върху природата. ", "date": "2018.01.06", "title": "Природозащитник преплува един километър в Северния ледовит океан"}
{"url": "http://www.cross.bg/stoiichev-plyvane-vodi-1564865.html", "text": "/КРОСС/ Носителят на 11 трофея от Световната купа по плувен маратон - Петър Стойчев, записа ново призово класиране в богата си кариера.41-годишният българин зае 2-ро място на световното първенство по плуване в ледени води в Германия в дисциплината 1000 м свободен стил. Той преодоля разстоянието за 12:39,64 минути при темперература на водата 3.8 градуса и на въздуха 6 градуса, предава БТВ. Стойчев бе изпреварен единствено от холандеца Фердил Хестерман, който финишира за 12:38,73.Българинът е двукратен световен шампион по плуване в ледени води. Той спечели титлата през 2017 г., като го постигна по внушителен начин - с подобряване на собствения си рекорд.", "date": "2018.01.06", "title": "Нов голям успех на Петър Стойчев, грабна сребро от световно първенство"}
{"url": "http://www.cross.bg/nego-hagis-dolara-1564862.html", "text": "/КРОСС/ Четири жени обвиниха известният холивудски режисьор и сценарист Пол Хагис в сексуално посегателство и изнасилване, предава „Дарик\".Според сведенията злоупотребите на 64-годишния режисьор с обвиняемите са били извършени в периода 1996-2015 г.Една от потърпевшите жени е завела иска си още миналата година, като в него тя твърди, че преди 20 години Хагис я е изнасилил. Тогава тя е била на 28 години и е работила на снимачната площадка на едно от телевизионните шоута, продуцирани от него. В даден момент сценаристът я помолил да отиде с него в офиса му, където я е насилил сексуално против волята ѝ.Самият канадец отрича обвиненията по свой адрес. По негови думи една от „жертвите му\" дори цели да го изнудва и че вече се е свързала с него с искане за 9 млн. долара.Хагис е двукратен носител на „Оскар\" за продуциране и сценария за филма \"Сблъсъци\" от 2004 г. Той също участва в написването на сценариите за филми като \"Момиче за милион долара\", \"Казино Роял\", „Спектър на утехата\" и \"Писма от Иво Джима\". ", "date": "2018.01.06", "title": "Още една звезда на Холивуд с обвинения за сексуални посегателства"}
{"url": "http://www.cross.bg/minys-gradysa-zhertvite-1564867.html", "text": "/КРОСС/ Жертвите на арктическия студ в североизточните райони на САЩ станаха 22.На места температурите паднаха до минус 36 градуса по Целзий, а снежната покривка достигна 30 сантиметра. Заради силния вятър синоптици предупредиха, че в планините на Ню Хемпшър студът ще се усеща като минус 67 градуса по Целзий.При минус 20 градуса замръзна и Ниагарският водопад. Това обаче не спря десетките любопитни туристи. В Минеаполис ските се превърнаха в нормален начин на придвижване.Бурята връхлетя 13 щата - от Мейн до Флорида.От четвъртък сутринта около 80 хил. домакинства останаха без ток, 5000 полета бяха отменени.", "date": "2018.01.06", "title": "Жертвите на студа в САЩ вече са 22"}
{"url": "http://www.cross.bg/karakachanov-chovek-krasimir-1564850.html", "text": "/КРОСС/ Залавянето на заподозрения и вече обвинен за шесторното убийство в Нови Искър Росен Ангелов няма да е никак лесно, тъй като той очевидно е много добре подготвен и дори има индикации, че е бил член на Чуждестранния легион. Това обяви пред БТВ вицепремиерът и министър на отбраната Красимир Каракачанов, чиито подопечни от армията също се включиха в издирването на 56-годишния мъж.„Надявам се да хванем Росен Ангелов. Това е подготвен човек, не си представяйте аджамия на 56 години. От това, което знам, това е човек, който има подготовка, не е проблем да прави дълги преходи, физически подготвен, издръжлив, съмнявам се, че е и много по-добре въоръжен. Има индикации, че е служил в Чуждестранния легион.С един пистолет да убие толкова много хора - това означава, че бързо и добре борави с оръжие. Оръжие със заглушител, ръчна учебна граната в къщата - каква е гаранцията, че няма и бойни гранати, какъв е проблемът да си придобил ловна пушка, коментира Каракачанов.„Много хора са разпитани, много информация е събрана, проверява се всяка една възможност, от която този човек може да се възползва, за да се укрие от правосъдието, не само в региона в който той може да се укрие - тези няколко общини в планината\", каза още военният министър по повод разследването, като обаче не спести критики към медиите по повод отразяването им на случая и попита „на кого помагаме\" с преките включвания от Искърското дефиле.На въпрос как този човек 8 години се издирва и живее без документи за самоличност, Каракачанов отговори:„Това е парадоксът, задавам въпроса - трябва ли да сме толкова либерални в нашето законодателство, че човек с две присъди, лежал два пъти в затвора, за когото има и други, включително за кражба на ток - само за кражба на празни буркани няма издирване или присъда - да го оставиш на свобода до произнасяне на присъдата... Трябва да си променим законодателството. До произнасяне на присъдата си го оставил на свобода и той извършва друго престъпление, сега извършва четвърто престъпление\", възмути се вицепремиерът.Извън темата за убийствата Каракачанов коментира и Истанбулската конвенция, която бе приета за ратификация от правителството, а се оказа, че именно той е най-големият ѝ противник.„Никой нормален човек не може да бъде против конвенцията за защита на жените от насилие. Тук никой не възразява. Но покрай тази конвенция се пробутват и други неща. За гей браковете. Тези неща се пробутват фино. Замяната на биологичната категория пол с обяснението, че пол е социално понятие.Големият проблем е, че западното общество, на което принадлежим и ние, се отказва от своите ценности и се стреми само към благоденствие и задоволяване на своите нужди. Честно казано, спорим за маловажни теми\", допълни Красимир Каракачанов. ", "date": "2018.01.06", "title": "Красимир Каракачанов за издирвания Росен Ангелов: Не си представяйте 56-годишен аджамия, има данни, че е бил в Чуждестранния легион"}
{"url": "http://www.cross.bg/sobstvenik-bansko-pirin-1564849.html", "text": "/КРОСС/ Природозащитните организация от коалиция \"За да остане природа в България\" и партия \"Зелените\" изпратиха отворено писмо до институциите с въпроса кой е истинският собственик на ски зона Банско в Национален парк \"Пирин\", пише expert.bg.Отвореното писмо е изпратено до председателя на парламента Цвета Караянчева, президента Румен Радев и премиера Бойко Борисов.Повод за питането е интервю, в което адвокатът на \"Юлен\" - концесионера на ски зона \"Банско\", Петър Петров заяви, че кипърският гражданин Георгиус Георгиу е само номинален собственик на концесионера, но всички компетентни държавни институции знаят кой е реалният собственик.\"Това дружество е единственото, което е получило право на управление и строителство в изключителна държавна собственост - Национален парк \"Пирин\", и смятаме, че българското общество трябва да знае кой е нейният истински собственик\", посочват в писмото си еколозите.По думите им решението за промяна на плана за управление всява разединение в обществото и смятаме за правилно да се знае чии интереси стоят зад това решение.Според съпредседателите на \"Зелените\" Зарица Георгиева и Владислав Панев е редно общество да знае \"кой получава Пирин като подарък от правителството\".", "date": "2018.01.06", "title": "Природозащитници поискаха да разберат, кой е истинският собственик на концесионера на ски зоната над Банско"}
{"url": "http://www.cross.bg/godini-sestri-namaleli-1564847.html", "text": "/КРОСС/ С 30 000 са намалели медицинските сестри у нас през последните 2 години. Данните са на Асоциацията на професионалистите по здравни грижи. Според тях в момента у нас работят малко над 26 000 сестри. Почти половината от тях обаче са в пенсионна и предпенсионна възраст, предава БНТ.В извънболничната помощ недостигат 11 000 сестри, а в болниците дефицитът е близо три пъти по-голям. Освен това за последните 20 години акушерките са намалели наполовина.„В рамките на близките 5 до 10 години ние ще останем без този персонал. Това ще доведе до влошено качество на грижите. Една сестра работи на 2-3 места, за да може да скалъпи някакъв бюджет, за да изхрани семейството, децата\", заяви пред БНТ Петя Найденова - зам.-председател на Българската асоциация на професионалистите по здравни грижи.Средната заплата на сестрите е около 600 лева. Съсловната организация настоява за среща със здравния министър и иска стартовите възнаграждения да се увеличат на 1500 лева. ", "date": "2018.01.06", "title": "С 30 000 са намалели медицинските сестри в страната за последните 2 години"}
{"url": "http://www.cross.bg/siderov-zayavi-politicheski-1564848.html", "text": "/КРОСС/ „КЕВР одобрява повишението на цените и от 1 януари в някои градове цената се вдигна доста сериозно - 20%. Това е прекалено много. Настоявам това повишение да не се случи. Ако се наложи, може да се направят и законодателни промени. Тази комисия се оказа толкова независима, че никой не може да ѝ влияе. Не трябва да е толкова независимаа. Не трябва да е в такъв състав - 9 души, пет от които са от партии, които са против сегашното управление\". Това заяви лидерът на „Атака\" Волен Сидеров в предаването „Събуди се\" по „Нова телевизия\".Той уточни, че не иска да овладява КЕВР. Но повтори, че петима от членовете на комисията са от партии, които са против управлението.„Те са в състояние да саботират правителството. И го правят. Какво ще ни кажат хората след три месеца: „Защо дойдохте на власт, а се вдига цената на всичко?\", заяви Сидеров.Според него хората в комисията са „с политически пристрастия и политически виждания\".„Хора като Светла Тодорова и председателя на Комисията Иван Иванов са точно такива. Тази Светла Тодорова, която е уж експерт, преди време се изказа политически, че съжалява, че партия „Атака\" е влязла в правителството. А изказа ѝ дойде, защото преди време именно ние протестирахме пред прозорците ѝ заради поредното увеличение на цените\", заяви Сидеров.Що се отнася до темата Банско, той заяви, че това не е най-важният въпрос на държавата.„Хората негодуват от случващото се като цяло, а не това конкретно. За българина това не са важните въпроси. Него не го вълнуват плажните концесии, а да речем златните\".", "date": "2018.01.06", "title": "Сидеров: КЕВР се оказа прекалено независима"}
{"url": "http://www.cross.bg/triliona-dulg-dolara-1564851.html", "text": "/КРОСС/ Глобалният дълг е нараснал до рекордните 233 трилиона долара през третото тримесечие на 2017 година. Това е с 16  трилиона долара повече, отколкото в края на 2016 година, сочи анализ на Института по международни финанси, цитиран от БНР.Частният нефинансов сектор отчита исторически максимум на задълженията си в Канада, Франция, Хонконг, Южна Корея, Швейцария и Турция.В същото време обаче съотношението дълг - брутен вътрешен продукт е спаднало с три на сто за четвърто поредно тримесечие. ", "date": "2018.01.06", "title": "Глобалният дълг е нараснал до рекордните 233 трилиона долара"}
{"url": "http://www.cross.bg/korab-razryshitel-navleze-1564853.html", "text": "/КРОСС/ Американският разрушител USS Carney е първият кораб на американския флот, който влезе в Черно море през 2018 г., съобщава украинският вестник \"Думская\".По-рано същият кораб посети Украйна в рамките на учение \"Сий бриз 2017\" през юли миналата година. Тогава на него се качи и  президентът на Украйна Петро Порошенко. Засега още не е напълно известна мисията на бойната машина в черноморски води. Най-вероятно корабът ще навлезе в пристанището на Одеса, отбелязва изданието.Бойният кораб от типа \"Арли Бърк\". „Карни\"  е въоръжен с две балистични системи Aegis, които позволяват да се превозват до 56 ракети от тип Tomahawk, оборудвани с ядрени бойни глави. Също така на борда на кораба е разположен хеликоптер SH-60 Seahawk.  Екипажът на този тип боен кораб е от 337 души. ", "date": "2018.01.06", "title": "Американски разрушител навлезе в Черно море"}
{"url": "http://www.cross.bg/iztrebiteli-ryskite-prostranstvo-1564855.html", "text": "/КРОСС/ Напрежение в небето между САЩ и Русия излезе наяве, след като от Пентагона решиха да се похвалят за професионализма и бързата реакция на своите военновъздушни сили. Това стана чрез видео, публикувано и в YouTube, на което е показано как два американски изтребителя F-15 са вдигнати, за да прехванат два руски Су-30.Става ясно, че двата случая са от 23 ноември и 13 декември и се развиват в неутралното небе над Балтийско море. Американските изтребители, които участват в контрол на въздушното пространство в Балтийския регион,  са вдигнати от британската авиобаза „Лейкънхийт\".Според Пентагона двата руски самолета са били ескортирани към руското въздушно пространство.„Прехващането беше организирано, защото руските самолети не бяха предали кодовете, изисквани от авиодиспечерите, и не представиха своя план за полет\", обявиха американските военни.От руското Министерство на отбраната веднага отговориха. Те потвърдиха за случаите, но са категорични, че инцидент на практика не е имало и руските изтребители всъщност не са били прехванати.„„На 23 ноември и на 13 декември 2017 г. екипажите на руските изтребители Су-30 СМ са изпълнявали планирани тренировъчни полети над неутралните води на Балтийско море. Маршрутът им е бил съгласуван с органите за управление на въздушния трафик и е изпълняван в строго съответствие с международните правила за използване на въздушното пространство, без да бъдат нарушавани границите на други държави.По време на полетите самолетите F-15 се приближили на безопасно разстояние до руските изтребители, след което са променили курса си и са се отдалечили\", гласеше съобщението на руското военно министерство.Ето и видеото, което разпространиха от американска страна:\n\t\t\t\t\t", "date": "2018.01.06", "title": "Американци се хвалят, че прехванали руски изтребители"}
{"url": "http://www.cross.bg/magistralata-petima-tezhka-1564856.html", "text": "/КРОСС/ Тежка катастрофа отне живота на петима души и създаде транспортен хаос в Русия, на магистралата Нижни Новгород - Саратов, предава РИА \"Новости\".В Починовския район са се сблъскали лек автомобил и цистерна, превозвала бензин. В резултат всички петима души в колата загинали.Заради опасност от изтичане на гориво от цистерната обаче магистралата е блокирана. На място били изпратени 32 пожарникари с 14 единици техника, които първо източили бензина, за да обезопасят магистралата.", "date": "2018.01.06", "title": "Тежка катастрофа с цистерна в Русия"}
{"url": "http://www.cross.bg/granitzata-meksiko-trump-1564854.html", "text": "/КРОСС/ Президентът на САЩ Доналд Тръмп поиска от Конгреса 18 милиарда долара за ограда на границата с Мексико, предава в. \"Вашингтон поуст\".Тези средства ще отидат за издигане на 508,6 км допълнителни огради, както и за укрепване на още 655 км от съществуващите заграждения.По-рано държавният глава заяви, че изграждането на стена на границата с Мексико ще струва 18 милиарда долара или по-малко. Той каза, че планините и реките също ще станат естествени бариери.Стената на границата с Мексико е едно от ключовите предизборни обещания на сегашния президент. Указ за неговото строителство, той подписа на 25 януари миналата година. Дължината на стената трябва да бъде повече от 3 хиляди километра. Тръмп многократно заяви, че Мексико също ще плати за стената, но от южната страна на границата далеч не са на подобно мнение.", "date": "2018.01.06", "title": "Тръмп поиска от Конгреса 18 милиарда долара за ограда на границата с Мексико"}
{"url": "http://www.cross.bg/kaliforniya-avtomobili-vrednite-1564857.html", "text": "/КРОСС/ Към 2040 г. на територията на щата Калифорния може да бъде забранено използването на автомобили с двигатели с вътрешно горене (ДВГ), съгласно законопроект, за който съобщава SFChronicle.com, цитиран от Technews.По-рано губернаторът на Калифорния Джери Браун заяви, че към 2025 г. по пътищата на щата ще има най-малко 1,5 млн. електромобила. В момента в Калифорния са регистрирани 300 хиляди машини, коrто не замърсяват атмосферата.„Намираме се в критична точка, когато трябва ясно да осъзнаем колко силно въздействие оказват вредните емисии върху промяната на климата\", казва един от авторите на законопроекта, добавяйки, че днес автомобилите са отговорни за 40% от вредните емисии в Калифорния.Ако законопроектът бъде приет, то продажбите на ДВГ автомобили - бензинови и дизелови - ще бъдат забранени в Калифорния, считано от 1 януари 2040 г. Подобни мерки спрямо ДВГ машините обявиха и правителствата на няколко водещи европейски държави, вкл. Франция и Великобритания. ", "date": "2018.01.06", "title": "Калифорния готви забрана за автомобили с ДВГ"}
{"url": "http://www.cross.bg/srok-dvizhenieto-ogranicheno-1564837.html", "text": "/КРОСС/ Информация за състоянието на републиканските пътища към 05:30 ч. за 06.01.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 6° до + 6°.Времето над страната е предимно ясно.Слаб вятър духа в областите Смолян, Търговище и Разград.Пътните настилки в по-голямата част от страната са сухи, на места - мокри, а по усойните и планински райони - частично заледени и обработени.Намалена видимост поради мъгла: - до 200 м в районите на Българене и Гулянци/обл.Плевен/.ОГРАНИЧЕНИЯ ЗА ТОВАРНИ АВТОМОБИЛИ:Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:•\tАвтомагистралите; •\tпът I-1 с. Ребърково-Ботевград, като движението се пренасочва по път II-16 Ребърково-Своге-София;•\tпът I-1 Благоевград-ГКПП „Кулата\";•\tпът I-4 п. в. „Коритна\"-Велико Търново-Шумен;•\tпът I-5 Русе-Велико Търново;•\tпът I-8 ГКПП „Калотина\"-София;•\tпът I-9 Варна-Бургас;•\tпът II-18 Околовръстен път София;•\tпът II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС; - „Златишки\" - затворен за всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Пампорово\" - забранен за МПС над 3,5 т; - „Петрохан\" - забранен за МПС над 12 т;- „Твърдишки\" - забранен за МПС над 10 т;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.01.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 10.01.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 15.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: няма ограничения.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.01.06", "title": "Пътната обстановка на 6 януари"}
{"url": "http://www.cross.bg/vigenin-kristian-predi-1564834.html", "text": "/КРОСС/ „Корупцията не се бори с писане на закони. Вече не можем да заблуждаваме ЕК с такива действия\". Това заяви пред БНТ международният секретар на ПГ на „БСП за България\" и председател на Комисията по европейските въпроси и контрол на европейските фондове Кристиан Вигенин.Той припомни, че когато се говори за подготовката за Българското председателство, трябва да се знае, че първите стъпки са били направени от него и Зинаида Златанова, преди повече от 3 години, като министри в кабинета Орешарски, а голяма част от подготовката е била свършена и по време на служебното правителство от вицепремиера Деница Златева. Той обясни, че сега по много от въпросите, свързани с председателството, управляващите и опозицията работят конструктивно, особено в парламента.„Заедно ще работим по реализацията на част от тези приоритети. Ние ще бъдем конструктивни, но не мога да се съглася с оценката, че опозицията, внасяйки вотове на недоверие, цели очерняне на България. Когато се поставят реално съществуващи проблеми, това е шанс за правителството ни да вземе мерки и да ги решава\", категоричен бе той.Бившият външен министър припомни, че, реномирани западни медии са излезли с публикации за корупцията в страната ни.Кристиан Вигенин подчерта, че не е случайно, че освен вота на недоверие, ще трябва да бъде обсъждан отново и антикорупционният закон.„Трябва да се даде отговор на въпроса- как се води борбата с корупцията и какви са резултатите за тези години\", коментира той. По думите му, няма как да  има свобода на словото или да се справим с бедността преди да се справим с корупцията. „Нека управляващите не отхвърлят ветото на президента, нека то бъде подкрепено и да създадем заедно работещ закон. Това е не само вътрешният ни поглед, но и мнението от вън за нас. Тук премиерът няма къде да се скрие\", подчерта той.На въпрос за Истанбулската конвенция, Кристиан Вигенин обясни, че в документа има определения, които не са приемливи за голяма част от българското общество - като формулировката на това, какво е пол, която създава предпоставки за нееднозначно тълкуване.„Ние не можем да подкрепим такова предложение. Дебатът трябваше да бъде воден преди да влезе по този скандален начин в МС и да бъде приет само с няколко гласа в повече, а  дори и министри на ГЕРБ са гласували „против\". Това е крупна политическа грешка в началото на председателството и излъчва грешни сигнали от България\", обясни Вигенин.Според него все още не е късно тази конвенция да не бъде внасяна в НС, а да бъде оставена за момент, в който може да се проведе истински дебат. Той подчерта, че темите, залегнали в конвенцията за защита на жените от насилие, са важни за БСП. Международният секретар на ПГ на левицата коментира, че може да бъдат направени нужните промени в нашето законодателство, за които вече има анализ в Министерство на правосъдието, преди конвенцията да бъде ратифицирана и да има време да бъдат обмислени спорните термини. ", "date": "2018.01.06", "title": "Кристиан Вигенин: Корупцията не се бори с писане на закони. Вече не можем да заблуждаваме ЕК с това"}
{"url": "http://www.cross.bg/rozhdenitzite-na-yanyari-1564836.html", "text": "/КРОСС/ Маргарита Гомес Асебо и Сехуела, съпруга на Симеон СакскобургготскиКрасимир Велчев, депутат от ГЕРБНикола Казаков, председател на Държавната агенция за бежанцитеПроф. Станислав Семерджиев, ректор на НАТФИЗИван Григоров, юристЦанко Цветанов, бивш национал и футболен треньорВенцислав Георгиев, директор на АДФИДимитър Петков - Пухчо, режисьор и продуцент ", "date": "2018.01.06", "title": "Рождениците на 6 януари"}
{"url": "http://www.cross.bg/letishteto-letishte-sbluskaha-1564839.html", "text": "/КРОСС/ Два самолета се сблъскаха на писта на международното летище в Торонто. Това наложи и пасажерите да бъдат изведени от машините през аварийните им изходи, предава „Франс прес\".Инцидентът е със самолети на авикомпаниите WestJet и Sunwing и е втори по рода си на канадското летище за последните 5 месеца.Той се е случил малко след 18 часа местно време в петък.Няколко часа след сблъсъка летищните власти увериха, че всички пътници се намират в безопасност в един от терминалите, като добавиха, че лице от персонала на летището е настанен в болница заради получени наранявания при изпълняване на служебните си задължения.Съгласно разпространената информация, причина за произшествието са „екстремните метеорологични условия\" в района на летището. ", "date": "2018.01.06", "title": "Два самолета се сблъскаха на летището в Торонто"}
{"url": "http://www.cross.bg/neofit-patriarh-narod-1564883.html", "text": "/КРОСС/ „Измолвайки Божията благодатна помощ и закрила над нашето войнство и целия ни народ, прекланяме глави и се молим за вечното спасение в Господа на всички знайни и незнайни герои на родната ни армия. Полагали, полагащи и днес живота си за свободата и независимостта на нашия народ, за неговата цялост и за запазването на българската държавност\".  Това обяви патриарх Неофит по време на , което извърши лично той пред Паметника на незнайния войн.„Прекланяме се пред подвизите им и като се вдъхновяваме от оставения ни от тях пример на героизъм и жертвена любов, полагаме своите усилия стореното от тях да не остава напразно. Делото им да пребъде във вековете, та нашата обща родина майка България да продължава и през третото хилядолетие уверено по пътя на своя държавен, културен и обществен възход, духовно подпомагана и от светата ни Православна църква\", каза още патриарх Неофит в тържественото си слово.", "date": "2018.01.06", "title": "Патриарх Неофит: Прекланяме глави пред всички герои на родната ни армия"}
{"url": "http://www.cross.bg/trihineloza-prodykti-ministerstvoto-1564852.html", "text": "/КРОСС/ Петнадесет нови случая на заразени с трихинолоза са регистрирани в Бургаска област само през месец декември на миналата година,  съобщават от Министерството на здравеопазването.През 2017 г. заболелите в страната са общо 55. В ЕС България заема едно от водещите места по заболяемост от трихинелоза (след Полша и Румъния). По тази причина, с оглед активния ловен сезон, за предотвратяване на заболявания от трихинелоза Министерството на здравеопазването препоръчва задължителното извършване на санитарно-паразитологично изследване в акредитирана лаборатория на дивечовото месото и на месото от домашни и диви свине. Гражданите трябва да избягват консумацията на месо и месни продукти със съмнителен или непроверен произход и без необходимата термична обработка.Трихинелозата е заболяване, което при хората се изявява след консумация на месо и местни продукти, заразени с трихинелни ларви в сурово или полусурово състояние, в чист вид или като различни месни продукти (кайма, наденица, суджук, луканка, сланина съдържаща месо и др.). Заболяването се среща повсеместно, най-често през есенно-зимния сезон, което е свързано както с активния ловен сезон, така и с кланичния период на свинете, отглеждани в личните стопанства.Основните причини за високата заболяемост от трихинелоза са недостатъчната здравна култура и липсата на информираност сред населението, съобщават от Министерството. Друг фактор е недобрият ветеринарно-медицински контрол на меса, добити основно от лов и домашно свиневъдство. Поради тази причина висок риск от заразяване съществува при ловците, при хората, които се занимават с отглеждане на домашни свине и при консумиращите сурови месни продукти или такива с недостатъчна термична обработка.При съмнения за трихинелоза следва незабавно да потърсите медицинска помощ от личния си лекар, както и да направите консултация с лекар паразитолог, съветват от здравното ведомство. ", "date": "2018.01.06", "title": "15 нови случая на трихинелоза само в Бургаско"}
{"url": "http://www.cross.bg/dyshi-naii-malko-bregovete-1564885.html", "text": "/КРОСС/ Най-малко 25 мигранти са загинали при корабокрушение край бреговете на Либия, след като превозващ близо 150 души съд се сблъсква с проблеми, предава \"Франс прес\", цитирана от \"Фокус\".„Гумената лодка се преобърна северно от Триполи. Най-малко 25 души са загинали при инцидента, но точният им брой все още не е известен. На място е пристигнал италианския флот\", съобщава германската благотворителна организация „Сий Уоч\".Италианската брегова охрана съобщава, че 85 души са спасени от потъващия съд и че до момента са открити 8 тела на удавили се.", "date": "2018.01.06", "title": "Най-малко 25 мигранти загинаха край бреговете на Либия"}
{"url": "http://www.cross.bg/botev-hristo-bulgariya-1564838.html", "text": "/КРОСС/ Днес отбелязваме 170 години от рождението на българския революционер и поет Христо Ботев - национален герой, революционер, поет, журналист. Роден е в Калофер на 6 януари (по нов стил), 25 декември (по стар стил), през 1848 г. в семейството на даскал Ботьо Петков.През 1863 г. с помощта на Найден Геров заминава за Русия, където постъпва като частен ученик във Втора Одеска гимназия. През 1865 г. Ботев напуска гимназията и се свързва с руските революционни среди. Заради произнесената от него реч на 11 май в чест на славянските просветители братята Кирил и Методий е принуден да напусне Калофер и заминава отново за Русия с намерението да продължи образованието си в Одеса. След това се прехвърля в Румъния, като отначало се установява в Букурещ, а после в Браила и работи като словослагател в печатницата на Димитър Паничков. Попада в средата на българската революционна емиграция и се сближава с Хаджи Димитър и Стефан Караджа. През лятото на 1868 г. Христо Ботев се приготвя да мине в България с четата на дядо Желю войвода (Желю Чернев), на която е определен за секретар. Тогава написва стихотворението си \"На прощаване\". След като по различни причини преминаването на четата в България се осуетява, Ботев заминава за Букурещ, където се записва да следва в Медицинското училище. Поради липса на средства е принуден скоро да прекъсне образованието си.В края на април 1871 г. Ботев е задържан в продължение на два месеца във Фокшанския затвор (във връзка с разкриване дейността на Николай Меледин) и след излизането му на свобода се установява отново в Букурещ. Започва работа в печатницата на Любен Каравелов и става негов съратник в редактирането на в. \"Свобода\", след неговото спиране през 1873 г. - и на в. \"Независимост\". През 1873 г. Ботев започва издаването и на своя втори самостоятелен в. \"Будилник\". На 8 декември 1874 г. той започва да издава като орган на комитета в. \"Знаме\". По такъв начин след удара, нанесен на Вътрешната революционна организация след обесването на Васил Левски и колебанията на Любен Каравелов, той застава начело на БРЦК . След избухването на въстанието в Босна и Херцеговина през 1875 г. БРЦК под ръководството на Христо Ботев започва подготовката на въстание в България.Преждевременното избухване на въстанието и неговият неуспех (Старозагорско въстание 1875 г.) довеждат до сериозни разногласия в БРЦК. След избухването на Априлското въстание през 1876 г. Ботев застава начело на чета и с нея преминава в България, за да окаже помощ на въстаналия народ. След неколкодневни тежки боеве той е убит в подножието на връх Камарата във Врачанския балкан.Творчеството на Христо Ботев оставя белег в сърцата на всички родолюбци и патриоти. Сред най-известните му произведения са \"Майце си\", \"Към брата си\", \"На прощаване\", \"Елегия\", \"Делба\", \"До моето първо либе\", \"Хайдути\", \"Пристанала\", \"Борба\", \"Странник\", \"Гергьовден\", \"Патриот\", \"Хаджи Димитър\", \"В механата\", \"Моята молитва\", \"Зададе се облак темен\", \"Ней\", \"Обесването на Васил Левски\", \"Защо не съм...?\", \"Послание\" и др. ", "date": "2018.01.06", "title": "170 години от рождението на Христо Ботев"}
{"url": "http://www.cross.bg/godini-pishe-brakove-1564840.html", "text": "/КРОСС/ \"Обвиняемият за шестте убийства е емблема на беззаконието у нас\"- това е водещото заглавие на днешния брой на вестник \"Сега\". Беглецът от години е издирван заради присъда, няма документи, нито адрес, живее в незаконна къща, но си общува с кмета на Луково. Много е съмнително дали рецидивистът е издирван през годините, пише още вестникът.\"Европредседателството започва с Ботев\", пише \"Стандарт\" на първа страница. Днес България отбелязва 170 години от рождението на поета-революционер.\"Кастрят в парламента Истанбулската конвенция\", съобщава \"Стандарт\". Министърът на правосъдието Цецка Цачева е обяснила на колегите си, че в законодателството ни няма да се въвеждат различни бракове, освен между мъж и жена. Ползваме правото си да изразим резерви относно текстове от документа, които не съответстват на нашето законодателство, това е казала Цачева на заседанието на Министерския съвет в сряда.Професорът по конституционно право Пламен Киров заявява в интервю за \"Труд\", че президентът може да блокира с вето Истанбулската конвенция. Професор Киров е убеден, че документът отваря врата за еднополовите бракове. Преподавателят в Софийския университет подчертава, че имаме право да не приемем определени текстове от международни конвенции.\"Депутатите забъркаха хаос с прехвърлянето на фирми\", пише \"Сега\". Широко рекламираната реформа за защита на работниците от некоректни работодатели предизвика хаос от началото на годината, след като Агенцията по вписвания спря да приема документи за прехвърляне на фирми. Това е така, защото в промените не е отбелязано как фирмата, поискала прехвърляне, ще удостоверява, че е изплатила всички необходими пари към работниците и държавата.Банките рискуват и вече отпускат заеми за купуване на имоти за срок от 35 години, пише \"24 часа\". Лихвите по кредитите сега са два пъти по-ниски отпреди 10 години. Броят на сделките обаче все още изостава значително в сравнение с 2008 година.Доктори без специалност правят пластични операции, предупреждава в \"Монитор\" д-р Виолин Петров от Александровска болница. Повод за притеснението му е вносът на южнокорейски силиконови импланти на по-ниски цени в сравнение с материала, използван досега.\"Пропадна българската Каталуня\" - това е водещото заглавие на \"Труд\". По-малко от седмица продължи бунтът в Северозапада, където с подписка жители на района поискаха да се присъединят към Румъния. Инициаторът на подписката - Борислав Каменов, пояснява, че искал да се даде трибуна на недоволството от бедността в региона.Година след най-големия мраз ни очаква януарска пролет, възможни са температури до 20 градуса днес и в следващите дни, информира \"Телеграф\". Сегашните температури са в пълен контраст с нечувания студ в началото на 2017 г., продължил цяла седмица. Тогава беше отчетен най-студеният януари за последните 50 години.", "date": "2018.01.06", "title": "Акценти в пресата"}
{"url": "http://www.cross.bg/godina-tazi-kalofer-1564843.html", "text": "/КРОСС/ И тази година на Богоявление (Йордановден) Калофер се събуди под звука на тъпани и гайди. Днес, по традиция, мъжете на града играят хоро в ледените води на р. Тунджа.Сутринта всичко започна в 7 ч. от къщата на кмета. От там с тъпани и гайди стотици мъже преминаха през града до брега на реката и навлязоха в ледените води. Поради липсата на сняг тази година, беше осигурен изкуствен сняг, съобщава БТВ.В града на Ботев мъжкото хоро е традиция, която се спазва от поколения. Всяка година на 6 януари, независимо колко е студено, мъжете влизат във водите, пеят песента „Залюбила е Василка\" и играят, а попът хвърля кръста в реката. Вярва се, че ако китката здравец в ръцете му замръзне, годината ще е плодородна и щастлива.Тук няма значение кой ще хване кръста, защото той веднага се дава на най-младия участник в хорото. Тази година това беше момченце на няколко месеца.Възрастните калоферци разказват, че като излезеш от водата, се чувстваш нов човек. И никой не се разболява.Ритуалът кандидатства за списъка с нематериалните богатства на ЮНЕСКО, затова тази година, наред с многото туристи, в Калофер има и етнолози от организацията.Тази година, за пръв път, има допълнителен ритуал - за по-малките момчета беше направен допълнителен вир, за да могат и те да влязат в реката. Преди официалното хвърляне на кръста, свещеникът хвърли кръст и на тях.", "date": "2018.01.06", "title": "Под изкуствен сняг и пред наблюдатели на ЮНЕСКО се изви тази година мъжкото хоро в Калофер"}
{"url": "http://www.cross.bg/bulgariya-suyuz-vsichki-1564842.html", "text": "/КРОСС/ - Познавам България и българите от края на 90-е години, защото участвах много активно в преговорите по присъединяване на България към ЕС. Имам добро предчувствие за председателството, защото правителството, а и не само то, е добре подготвено. Нуждаете се от достатъчно самоувереност, каквато по неясни причини понякога ви липсва. За мен българите са един голям народ, който е направил и продължава да прави много за Европа. Уверен съм, че това председателство ще бъде успешно. Това е важно и за страната. През следващите шест месеца София ще бъде столицата на Европейския съюз, навсякъде ще се говори за България. Българите заслужават признание за своите успехи.- Представата за България не може да бъде ограничена само до проблема с корупцията. България може да покаже много повече, най-вече положителни неща. Убеден съм, че правителството ще направи всичко, за да се справи с корупцията. Някои неща вече бяха направени. Да, наистина законът сега донякъде е в застой, но това ще бъде преодоляно. Вярно е, че ще е добре корупцията да бъде елиминирана на всички нива, но аз изобщо не съм съгласен и съжалявам за статиите в пресата през последните дни, в които се поставя знак за равенство между България и корупцията. Това не е вярно, не всички българи са корумпирани.- Представата за България в рамките на Европейския съюз няма нужда от корекция. От момента, в който България стана член на ЕС, тя се държи почти като държава-учредителка и е много проевропейски настроена. Това се отнася както за правителството, така и за хората. В повечето допитвания голямата част от българите изразяват много положително отношение към Европа. Аз приветствам срещата за Западните Балкани, която премиерът г-н Борисов свиква на 17 май в София. България по един естествен начин строи мостове към Западните Балкани, които се нуждаят от европейска перспектива, но играе ролята и на „преводач\" за някои неразбираеми неща в Турция.- Дневният ред вече е набелязан и българското правителство вече участва в значителна степен в неговото създаване. Убеден съм, че политиката за мигрантите и бежанците ще играе първостепенна роля. Други теми ще бъдат новата система на Европейския съюз за предоставяне на убежище, цифрова Европа, общата отбранителна политика, разширяването на капиталовия пазар. Българското правителство гледа на всички теми много сериозно, включително и на преговорите за Брекзит, които се очертава да бъдат изключително трудни. В такива моменти помощта на българското правителство ще бъде търсена много често.- Важен момент в рамките на българското председателство ще бъдат отношенията със Западните Балкани. Тези страни няма да могат да се присъединят до края на мандата на тази Комисия, тоест до 2019 г., просто защото условията не са изпълнени. Но трябва ясно да показваме, а това българският министър-председател вече прави, че европейската политическа перспектива за Западните Балкани съществува. Защото, ако им отнемем тази европейска перспектива, все едно им казваме, че никога няма да се присъединят. Това ще има много сериозни последици за целия балкански регион.- Смятам, че това може да се случи поетапно преди 2025 г., ако всички условия са изпълнени.- Аз съм твърдо убеден, че България и Румъния трябва да получат достъп до Шенгенското пространство. Най-вече България, която е изпълнила всички технически условия, а това е една огромна свършена работа. Ако България е в Шенген, Европейският съюз ще стане по-сигурен, защото България представлява външна граница. Ние като Европейски съюз предоставяме над 173 полицаи и митнически служители, които да помагат на България при охраната на външната ѝ граница. Аз съм много заинтересован това да се случи и смятам, че до края на мандата на тази Комисия, тоест до 2019 г., механизмът за наблюдение и контрол трябва да бъде премахнат. За мен това е абсолютно необходимо. И аз не знам как можем да убедим Холандия и Германия, но в крайна сметка задължение на Холандия и на другите страни, които не искат България да влезе в Шенген, е да докажат тезата си. България изпълни задълженията си, сега е ред на останалите.- В момента не мога да назова точен ден, час и година. България обаче показва много положителни резултати, както по отношение на бюджетния дефицит, така и на публичния дълг. Нивото на дълга е под 30%, което не може да се каже за всички в Еврозоната. Бюджетната консолидация напредва, безработицата спада - тоест от София идват много положителни сигнали. Миналия септември ние от Комисията предложихме да предоставим кохезионна помощ на страните, които могат и искат да се присъединят, в това число и на България.- Не мога да отговоря с „да\" или „не\". Всички ние имаме интерес да продължим разговорите с Турция. Турция с големи стъпки се отдалечава от Европейския съюз. Ако тя иска да се сближи отново с нас, ние, разбира се, ще помогнем. Но при настоящото положение незабавното присъединяване на Турция е невъзможно.- Бих приветствал такава среща, но само ако на нея могат да се вземат сериозни решения. Да се организира подобна среща само заради самата среща или само да хапнем заедно шопска салата или луканка, не е достатъчно. Това не е достатъчна причина.- В момента не се занимавам с моето наследство. Така или иначе такова индивидуално наследство няма. Това е едно общо постижение. Иска ми се Европейският съюз и неговото съществуване да изглеждат окончателно необратими. Така че на никого да не му идва наум да излиза от него. Един ни стига. Също така ми се иска да затвърдим още повече Икономическия и валутен съюз. ", "date": "2018.01.06", "title": "Юнкер: Българите са голям народ, който е направил много за Европа"}
{"url": "http://www.cross.bg/botev-myzeya-hristo-1564844.html", "text": "/КРОСС/ Малко се предметите, които вече 170 години след рождението на Христо Ботев пазят паметта за него. Те са изложени в музея на Христо Ботев в родния му град Калофер. Най-голям интерес за посетителите предизвикват личните вещи на Ботев.Само 4 са вещите, които са се запазили от живота на Ботев - джобният му часовник и няколко от писалищните му принадлежности. Комплектът включва мастилница от синьо стъкло, поставка за перодръжки и попивателна.„И малкото останали предмети от бунтовния барутен живот на Ботев са достатъчно ценни реликви - това са българските съкровища, които всеки един истински българин с благоговение, посещавайки най-големия храм на Ботев, неговия музей\", коментира пред БНТ Ася Николова - директор на НМ \"Христо Ботев\".В музея са изложени снимки и писма на семейството на Ботев. Ценен експонат е и печатната преса, на която той е отпечатвал вестник \"Знаме\". В къщата, в която поетът е живял най-дълго време и която се намира в непосредствена близост до музея, са изложени само чакръкът и шевната машина, с които Ботевата майка е изхранвала семейството. Според директорката на музея въпреки малкото запазени вещи и предмети по-важното е всеки българин да мисли за Ботев като част от българското национално богатство.„Защото това е човекът, който може би пророчески е казал, че българският народ не е в гроба на своето преминало, а в люлката на своето бъдеще\", допълни Николова.Всяка година над 60 000 души от страната посещават музея и изкачват стъпалата до паметника на Ботев, за да се поклонят пред живота и делото на великия поет и революционер. Сред най-честите посетители на музея пък са студенти и семейства с деца.", "date": "2018.01.06", "title": "Голям интерес към едва четирите лични вещи на Ботев, останали до днес"}
{"url": "http://www.cross.bg/dimitrov-grigor-zashtiti-1564846.html", "text": "/КРОСС/ Григор Димитров не можа да защити титлата си на турнира в Бризбейн. Световният номер 3 допусна обрат и загуби на полуфиналите от надеждата на домакините Ник Кириос. Българинът отстъпи с 6:3, 1:6, 4:6.Така българинът прекъсна победната си серия, продължаваща от края на миналата година, когато спечели финалния „Мастърс\" в Лондон и записа първо поражение от Кириос.Освен това той не можа да защити 250-те точки за титлата си през миналата година и на практика загуби 160 от тях за ранглистата, която ще бъде актуализирана през следващата седмица.На финала Ник Кириос ще се изправи срещу Райън Харисън, който е партньор на Григор Димитров на двойки и по-късно днес двамата би трябвало да излязат на полуфиналите на турнира.", "date": "2018.01.06", "title": "Григор Димитров не успя да защити титлата си в Бризбейн"}
{"url": "http://www.cross.bg/predimno-slunchevo-raiioni-1564828.html", "text": "/КРОСС/ Днес ще е предимно слънчево. След обяд в Източна България ще се появи слаб южен вятър. Температурите още малко ще се повишат и максималните ще са предимно между 9° и 14°. Атмосферното налягане ще се повишава още и ще се доближи до средното за януари.По Черноморието ще е предимно слънчево. В сутрешните часове в отделни райони ще има ниска облачност или мъгла. Максималните температури ще са 10°-12°. Температура на морската вода е 9°. Вълнението на морето ще бъде 1-2 бала.Над планините ще е предимно слънчево. Вятърът навсякъде ще се ориентира от запад-югозапад и ще е предимно умерен. Максималната температура на височина 1200 метра ще е около 11°, на 2000 метра - около 5°.В неделя и понеделник времето ще бъде предимно слънчево и почти тихо. В низините на места ще е мъгливо или със слоеста облачност и там ще остава относително по-студено, а в планините и планинските райони ще се затопли още. Минималните температури в по-голямата част от страната ще са между минус 1° и 4°, а максималните - между 10° и 15°. Във вторник облачността ще се увеличи, на отделни места ще превали слаб дъжд. Ще започне бавно застудяване.", "date": "2018.01.06", "title": "Предимно слънчево ще е днес"}
{"url": "http://www.cross.bg/bogoyavlenie-vodata-yanyari-1564827.html", "text": "/КРОСС/Според библейския разказ на Богоявление, или Йордановден, при Йоан Кръстител на реката Йордан дошъл Исус. Има предание, че свети Йоан Кръстител потапял до шията всеки човек, когото кръщавал и го държал така, докато не изповядал всичките си грехове.Когато видял Исус, Йоан Кръстител веднага се поклонил и казал, че той трябва да се кръсти при него. Но Исус влязъл във водите на река Йордан и тогава над него се отворили небесата, отгоре блеснала светлина, подобно на мълния, и духът божий във вид на гълъб слязъл върху кръщаващия се Господ. Чул се глас, който казал: \"Този е Моят възлюбен Син, в Когото е Моето благоволение\".Празникът Богоявление се нарича още Просвещение, защото йорданското събитие просвещава като показва Бога, изявен в непостижимата тайна на неразделна Троица. Всеки чрез светото кръщение бива осиновен от Отеца на светлината чрез заслугата на Сина и чрез силата на Светия Дух. За честването на този празник съществуват свидетелства още през II век, но до IV век той се съединявал с Рождество Христово.Общият празник за двете събития се наричал Богоявление, защото при кръщението си в Йорданските води Иисус Христос се явил на света за обществено служение. По-късно църквата приела да празнува двете събития поотделно - на 25 декември Рождество Христово, а на 6 януари Богоявление.Има различни имена в страната - Кръстовден, Водици, Водокръщи и други. Според народното поверие през нощта срещу Богоявление в глуха доба небето се отваря и всеки, който го види, ще получи от Бог това, което си пожелае. Вярва се още, че тогава спира водата, пречиства се, след което придобива голяма сила. Затова денят е известен още като Водици и Водокръщи. За здраве всички участват в освещаването на водата, когато след празнична църковна служба свещеникът хвърля светия кръст във водата.Млади мъже се хвърлят, въпреки студа и ниската температура, и изваждат кръста от водата - който го хване, бива честит и здрав през цялата година. Болни се къпят във водата, където е хвърлен кръстът. Ако хвърленият във водата кръст замръзне, предвещава здраве и голям берекет. Ако пък времето е студено и сухо, се приема като знак за плодородна и добра година. Накрая - с китка босилек, свещеникът наръсва хората за здраве.Йордановден се смята за последен от периода на т.нар. „мръсни дни\". Срещу празника е третата, последна кадена вечеря. Към постните ястия на нея се прибавят орехите, суровото жито и недогорялата свещ от предишните кадени вечери. Обредната трапеза включва прясна пита, колачета, сърми с кисело зеле, пълнени чушки, зеле, фасул, орехи, вино.Имен ден празнуват: Йордан, Йорданка, Данчо, Дана, Боян, Богдан, Богдана.На 6 януари при военна обстановка се освещават военните части и бойните знамена. Първият водосвет е направен на 19 август 917 г. преди битката при Ахелой. Ритуалът се извършва от 1879 до 1946 г. На 6 януари 1993 г. със заповед на министъра на отбраната се възобновява българската традиция на Богоявление да се освещават бойните знамена на Българската армия.  ", "date": "2018.01.06", "title": " Св. Богоявление (Йордановден)"}
{"url": "http://www.cross.bg/voiinitzite-dieta-faktori-1564804.html", "text": "/КРОСС/ Испанската армия постави войниците на най-известното си поделение под диета поради страхове, че част от тях затлъстяват, пише The Guardian.Членовете на „Ла Лехион\" - елитно пехотно поделение, формирано преди почти век и носещо прякора „Годениците на смъртта\", са познати със своята устойчивост, отличаващи ги пастелни униформи и с бързите си маршове. Въпреки това се появяват притеснения за ширината на коланите и равнищата на подготовка на войниците в него, което кара армията да действа по въпроса.„Ла Лехион\" е в положение, което изисква серия от мерки, за да намали теглото на личния състав\", пише във вътрешна заповед.В документа се отбелязва липсата на места за тренировка, както и високата средна възраст на войниците, като допринасящи фактори за положението. Повече от 3000 „легионери\" са преминали през прегледи и се оказва, че 6% от тях са затлъстели. Предписана им е диета и упражнения с помощта на която да отслабнат с между 500 грама и килограм за седмица.Въпреки, че „Ла Легион\" признава, че без необходимото действие „е обречен на загуба на престиж като бойна единица\", той допуска и че наднорменото тегло „се дължи на културни, патологични и дори психологични фактори, за които трябва да се замисли\".„Годениците на смъртта\" са формирани по подобие на Френския чуждестранен легион.  ", "date": "2018.01.06", "title": "Поставят на диета войниците от елитния испански легион, били затлъстели"}
{"url": "http://www.cross.bg/chasa-vodosvet-botev-1564830.html", "text": "/КРОСС/ ***София.От 11.00 часа президентът и върховен главнокомандващ на Въоръжените сили Румен Радев ще участва в ритуала за освещаване на бойните знамена и знамената светини на Българската армия, който ще се състои на пл. „Свети Александър Невски\" в столицата. Румен Радев ще приеме почетния строй на представителните части на Българската армия и ще положи венец пред Паметника на Незнайния воин.***Кърджали .От 09:00 часа председателят на Народното събрание Цвета Караянчева ще присъства на тържествения Богоявленски ритуал по освещаване на водите на река Арда и изваждане на светия кръст край средновековния манастирски комплекс „Св. Йоан Предтеча\" в Кърджали.Празничното богослужение ще бъде възглавено от Негово Високопреосвещенство Пловдивския митрополит Николай, който ще благослови знамената на Българската армия. Цвета Караянчева ще приеме строя на представителните роти от 68-ма бригада „Специални сили\".***Пловдив.От 12.00 часа председателят на Народното събрание Цвета Караянчева ще присъства на отбелязването на празника Богоявление в Пловдив. Председателят на парламента ще приеме почетния строй на представителните части на Българската армия, участващи в ритуала. Традиционния Богоявленски водосвет на бойните знамена на Българската армия ще отслужи Негово Високопреосвещенство Пловдивският митрополит Николай. Цвета Караянчева ще присъства и на ритуала по изваждането на Светия кръст от водите на река Марица.Председателят на парламента ще поднесе цветя на паметника на поета-революционер Христо Ботев в Пловдив.***София.От 11.00 часа в НДК ще се състои Детското откриване на първото Българско председателство на Съвета на ЕС MegaDojo Sofia 1.0. Ще вземат участие Мария Габриел, Комисар Цифрова икономика и общество; Лиляна Павлова, Министър на Българското председателство на Съвета на ЕС 2018; Лаура Лукрезеану, Директор CEE Education Microsoft; Пит о‘Шиа, CoderDojo Foundation.***София.От 8.30 часа Негово светейшество Българският патриарх и Софийски митрополит Неофит ще отслужи празнична св. Литургия в Патриаршеската катедрала \"Св. Александър Невски\". В 10.00 ч. Светейшият патриарх ще отслужи Велик водосвет на площада пред катедралата, а в11.00 ч. ще се извърши водосвет на бойните знамена.***София.От 11.00 часа пред Столична библиотека, пл. \"Славейков\", ще се проведе Юбилейно паметно утро по случай 170 години от рождението на Христо Ботев.***София.От 13.00 часа на площад „Славейков\" е насрочен протест срещу продажбата на български оръжия в Украйна.***София.От 13.00 часа, пред бюст-паметника на Христо Ботев в Борисовата градина, ще се проведе тържественото честване на 170-годишнината от рождението на поета и революционера. Слово ще произнесе и заместник-кметът на Столична община доц. д-р Тодор Чобанов. Лидерът на столичните социалисти Калоян Паргов и заместник-председателите на Градския съвет на БСП - София проф. Ваня Добрева и Христо Проданов ще вземат участие в тържественото честване.***София.В присъствието на кмета на София Йорданка Фандъкова ще се проведе тържествен водосвет по случай празника Богоявление (Йордановден). Водосветът ще започне от 13.00 часа до езерото в ж.к. \"Дружба\", след което ще бъде проведен ритуалът по изваждане на светия кръст от водите на езерото.***Асеновград.От 08.30 часа ще се проведе литийно шествие от храмовете на града до пешеходния мост, където от 09.00 часа ще се отслужи Велик Богоявленски водосвет. В 09.20 часа ще се извърши ритуал по хвърляне на кръста в река Чая.***Асеновград.От 09.30 часа на пл. „Акад. Николай Хайтов\" ще се извърши тържествено освещаване на бойните знамена на Военно формирование 24490. В 09.45 часа на площада ще започне концерт с народна музика.***Асеновград.От 11.00 часа пред паметника на Христо Ботев в града ще се състои тържествено поклонение и рецитал по Ботеви стихове по случай 170-годишнината от рождението на поета и революционер.***Благоевград.В 07:30 в благоевградската църква „Успение Богородично\" ще се състои Велик Богоявленски водосвет. След това в 10:30 часа, кръстът ще бъде хвърлен в река Благоевградска Бистрица, в района при бюст-паметника на Ильо войвода и „Моста на влюбените\".***Благоевград. От 11:15 часа пред бюст-паметника на Христо Ботев на пл. „Народни будители\" ще се състои ритуал по полагане на цветя по повод 170г. от рождението на българския поет и революционер.***Варна. От 8.30 часа в катедралния храм „Св. Успение Богородично\" ще бъде отслужена тържествена богоявленска литургия.***Варна. От 10.00 часа на площад „Св. Св. Кирил и Методий\" ще се проведе военен ритуал - благославяне на частите и техните бойни знамена.***Варна. От 10.30 часа от Катедралния храм започва празничното шествие, което ще премине през пл. „Независимост\", бул. „Княз Борис I\" и пешеходната част на бул. „Сливница\" до Алеята на възрожденците в Морската градина. В 10.50 часа пред паметника на Христо Ботев ще бъдат положени венци и цветя с военен ритуал.***Варна. От 11.30 часа на Буна 1 ще започне Великият богоявленски водосвет. Организатори на тържествата са Община Варна, Военноморските сили и Варненската и Великопреславска митрополия.***Варна/Белослав.От 08.30 часа ще започне с литургия в храм „Св. вмчк Димитър Солунски\" в Белослав. От 10.30 часа от храма ще тръгне литийно шествие до пристана на южен бряг на ферибот „Д. Ватев\", където в 11.00 часа ще се осъществи Великия Богоявленски водосвет и изваждането на кръста.***Видин.От 09.00 часа, с тържествена Света литургия в катедралния храм „Св. вмчк. Димитър Солунски\" ще започне празника Богоявление. След литургията литийно шествие ще тръгне от катедралния храм, ще премине през площад „Бдинци\" , крайдунавския парк до плажа при крепостта „Баба Вида\". Там, на брега на река Дунав ще бъде извършен Богоявленски водосвет и в реката ще бъде хвърлен Богоявленския кръст.*** Велико Търново. От 10.30 часа на площад \"Цар Асен\" ще се проведе ритуал по благославяне на бойните и общински знамена. След това ще се проведе и ритуалът по хвърляне на кръста във водите на Янтра.*** Велико Търново. От 11.00 часа при моста на Янтра при село Първомайци ще се проведе Йордановден - водосвет, ритуал по хвърляне на Светия кръст във водите на р. Янтра.***Враца.От 10:30 часа, пред паметника на Христо Ботев ще бъде проведена патриотична програма, в памет на великия българин. Отбелязването на празника ще бъде открито от младия талант Петър Доков, който ще рецитира емблематичното стихотворение „Хаджи Димитър\".***Враца.От 12.00 часа, при моста за разклона към село Згориград и местността „Леденика\", с Богоявленски водосвет и ритуално хвърляне на Светия кръст, във водите на река Лева, ще бъде отбелязан християнският празник Йордановден.***Велинград. От 10.00 часа ще започне поклонение и поднасяне на венци и цветя пред паметника на Христо Ботев.***Гоце Делчев.От 07.30 часа в Катедралния храм „Св. Св. Кирил и Методий\" ще се проведе богосложение във връзка с Богоявление. От 09.00 часа е началото на Светата литургия, която ще бъде отслужена от Негово Високопреосвещенство Неврокопски митрополит Серафим. Малко по-късно от 10.45 часа ще бъде извършен водосвет в храм „Св. св. Кирил и Методий\". В 11.15 часа ще се проведе литийно шествие по улица „Търговска\" към река Градска. Спускането на кръста във водите на река Градска, освещаване на водните извори и знамената на офицерите и сержантите от запаса и резерва и на Гранично полицейско управление ще се случи в 11.45 часа.***Добрич.От 11.00 часа, пред паметника в ОУ „Христо Ботев\", Община град Добрич и ОУ „Христо Ботев\" канят гражданите на поклонение и поднасяне на цветя по случай 170 години от рождението на Христо Ботев.***Дупница.От 09.30 часа на Наков мост ще започнат празненствата по повод Йордановден.***Калофер.В 08.00 часа ще се състои ритуално хвърляне на кръста в река Тунджа и изпъление на традиционното мъжко ледено хоро.***Калофер.От 11.00 часа на мемориален комплекс „Христо Ботев\" ще се състои митинг-поклонение, посветен на 170 години от рождението на поета и революционер. Ще бъде произнесено слово за Ботев. Пред паметника ще бъде положен „Гирлянд на славата\".***Карлово.В 08.00 часа на Йордановден ще се отслужи Празнична Света литургия в църквите „Св. Николай\" и „Св. Богородица\" в Карлово, а от 09.30 часа - Велик Богоявленски водосвет на Желязков мост. Тогава ще се извърши освещаването на знамената на 61-ва Стрямска механизирана бригада, както и ритуал по хвърляне на Богоявленския кръст.***Каварна.От 11.00 часа на плаж Каварна ще се проведе ритуалното хвърляне и спасяване на кръста по повод Богоявление.***Кюстендил.От 11.00 часа с литийно шествие от катедралния храм „Свето Успение Богородично\" ще бъде пренесен богоявленският кръст за ритуала край река Банщица в града .***Кюстендил/с. Джерман.От 11.20 часа жителите на селото ще протестират срещу изграждането на Регионално депо за неопасни битови отпадъци в землището на населеното място.***Мадан.от 16:30 до 18:00 ч в офиса на ГЕРБ - Мадан на ул. „Обединение\" № 16, ет. 4, в сградата на Бюрото по труда народните представители от ГЕРБ д-р Даниела Дариткова и д-р Красимир Събев организират приемен ден.***Пазарджик. От 10.45 часа на моста на река Марица в Пазарджик започва богоявленски водосвет и хвърляне на кръста в реката по повод Йордановден.***ПазарджикОт 11.30 часа пред паметника на Христо Ботев в Пазарджик ще бъдат отбелязани 170 години от рождението на поета-революционер.***Пловдив.От 09.00 часа в катедрален храм „Успение Богородично\" ще бъде отслужена архиерейска света Литургия по повод Богоявление. От 12.00 часа пред храма ще се извърши освещаване на бойните знамена.***Пловдив.В 12.30 часа на брега на р. Марица Негово Високопреосвещенство ще отслужи Велик Богоявленски Водосвет.***Пловдив.От 14.00 часа пред паметника на Христо Ботев в Цар Симеоновата градина ще се състои тържествено отбелязване на 170 години от рождението на поета и революционер. В ритуала ще участват почетни формирования от Пловдивския гарнизон, ще бъдат положени венци и цветя на паметника.***Пещера. От 11.00 часа започва богоявленския водосвет и хвърлянето на кръста в езерото в Градския парк.***Русе.На Йордановден, Русенската Митрополия и Община Русе организират традиционния Богоявленски водосвет. Началото на литийното шествие ще бъде в 11.00 часа, пред Катедралния храм „Света Троица\", а церемонията по хвърляне на кръста ще започне в 11:30 часа, на Понтона под хотел „Рига\".*** Свищов. От 11.15 часа в местността \"Паметниците\" ще се проведе ритуалът по хвърляне на кръста за Богоявление във водите на Дунав.***Симитли. От 07.30 часа в от църквата „Рождество на Пресвета Богородица\" ще бъде отслужена тържествена света литургия. В 11.30 часа ще започне ритуалът по хвърлянето и изваждането на кръста в река Струма.***Силистра.От 08.30 часа в катедрален храм \"Св. св. Петър и Павел\" Доростолският митрополит Амвросий в съслужение с градското духовенство ще отслужат Архиерейска Златоустова Света литургия и Велик Богоявленски водосвет. В 10.30 часа ще започне Литийно шествие от храма към брега на река Дунав, където смелчаци ще скочат в ледените води за спасението на Богоявленския кръст.***Сливен.От 10.30 часа, пред паметника на Панайот Хитов, кметът на Община Сливен Стефан Радев ще присъства на церемонията за освещаване знамената на Българската армия. Веднага след това кметът ще отиде до новия мост на река Новоселска в кв. „Кольо Фичето\", където ще бъде отслужен Богоявленски водосвет и ще се извърши ритуалът за спасяване на Светия Кръст. Кръстът ще бъде „хвърлен\" в реката и ще бъде изваден от някой от влезлите в студените води.***Сливен.По повод Богоявление Богослужението ще се състои от 11.00 часа и ще завърши с хвърлянето на кръста във водите на реката.***Сопот.От 09.30 часа в къща-музей „Иван Вазов\" ще се състои събитието „Спомен за ген. Георги Вазов\", организирано по случай 158 години от рождението му.***Сопот.От 10.30 часа при Манастирската поляна ще се отбележи тържествено Богоявление, ще се извърши ритуал по хвърляне на кръста във водите на р. Манастирска. От 12.30 часа на централния площад ще бъдат наградени участниците в събитията, ще има и народно веселие.***Стара Загора.От 11.00 часа, с тържествен общоградски ритуал за полагане на венци и цветя пред бюст-паметника на Христо Ботев в парк „М. М. Кусев\", ще бъдат отбелязани 170 години от поета и революционер.***Смолян.От 10.30 часа пред храма архиерейският наместник на Смолянската духовна околия ще извърши Богоявленски водосвет и ще освети бойните знамена на 101-ви алпийски полк.В 11.00 часа с литийно шествие до моста на р. Черна при Спортната зала ще се състои ритуал по хвърляне на кръста. В 12.30 часа с тържество и поднасяне на венци ще се отбележи 170-годишнината от рождението на Христо Ботев. Събитието ще се състои пред паметника на Ботев на пл. „Свобода\" - Стар център.***Смолян.От 12.30 часа на площад „Свобода\" на Стария център в града Народно читалище „Христо Ботев - 1871\" организира концерт, посветен на 170 години от рождението на своя патрон.***Търговище.От 11.30 часа, край градския шадраван, ще започне ритуалът за Богоявление в Търговище. В 12.00 часа богоявленският кръст ще бъде хвърлен във водите на градския шадраван.***Тутракан.Ритуал по хвърляне на кръста на Богоявление ще се състои в Тутракан. Това съобщиха от храма „Св. Николай\" в града.От 9.00 часа на 6 януари в храма ще бъде отслужена Света литургия и Голям водосвет. От 11.00 часа ще бъде изпълнен ритуалът по хвърлянето на кръста във водите на река Дунав, от Кейовата стена.***Хасково.От 11.00 часа пред паметника на Христо Ботев (пред читалище „Заря\"), ще се проведе тържествена церемония по повод 170 години от рождението на поета-революционер.***Шумен.От 11.00 часа пред сградата на Община Шумен ще се състои Ритуалът по освещаване на бойните знамена и знамената-светини на Българската армия.***Шумен/с Хан Крум.От 11.30 часа ще се състои ритуал по хвърляне на кръста ще се състои на Богоявление на р. Камчия на моста край село Хан Крум.***Ямбол.От 11.30 часа, пред храм „Свети Николай Чудотворец\", Ямбол ще отбележи големия християнски празник Богоявление (Йордановден) с традиционните ритуали по освещаване на бойните знамена на Българската армия. Веднага след него в 12.00 часа ще тръгне литийното шествие до моста на река Тунджа на входа на Градския парк, където ще бъде хвърлянето на светия кръст във водите на реката. ", "date": "2018.01.06", "title": "Предстоящи събития на 6 януари"}
{"url": "http://www.cross.bg/yanyari-lyna-yupiter-1564831.html", "text": "/КРОСС/ Сближаване на планетите ще бъде наблюдавано на 7 януари.„Без телескоп ще могат да се видят Марс и Юпитер много близо, като все едно, че могат да бъдат покрити от диска на пълната луна. Това ще стане в 2.00 часа вечерта, като Марс ще бъде на 0,2 градуса от Юпитер\", обясни пред \"Фокус\" Свежина Димитрова, директор на ЦПЛР-Народна астрономическа обсерватория и планетариум „Николай Коперник\" във Варна.На 31 януари ще има едновременно Супер Луна и Синя Луна, като това ще бъде последната Супер Луна за 2018 година.„Синя Луна - това е названието на второто пълнолуние в рамките на един календарен месец\", уточни Свежина Димитрова.По думите ѝ на 31 януари ще има и лунно затъмнение, но то ще бъде видимо предимно в Тихия океан, Източна Азия и Австралия.", "date": "2018.01.06", "title": "Марс и Юпитер ще могат да се видят с просто око на 7 януари"}
{"url": "http://www.cross.bg/angelov-desetki-predi-1564832.html", "text": "/КРОСС/ Полицията направи претърсване на апапартамент в столичния квартал „Дружба\", като част от акцията е във връзка с издирването на обвинения за шесторното убийство в Нови Искър Росен Ангелов, съобщи БНР.Преди време той е пребивавал в един от входовете на блока. От МВР посочиха пред националното радио, че след публикуването на снимката на основния заподозрян за престъплението получават десетки сигнали за местонахождението му.По първоначална информация преди да бъде извършен обиска хора от входа на претърсения апартамент в блок 29 са били изведени от домовете им. Тя бе подадена от свидетели от сградата, но пък бе отречена от МВР.Въпреки усилията на десетки служители на реда с кучета, хеликоптер и бронетехника, Ангелов не е открит. Вчера се оказа, че властите издирват мъжа... от 2009 г., когато е влязла в сила поредната му присъда - 8 г. затвор за блудство. Преди това той е имал и други тежки закононарушения.", "date": "2018.01.06", "title": "Среднощен обиск в София в търсене на Росен Ангелов"}
{"url": "http://www.cross.bg/vihren-chasa-tyrist-1564833.html", "text": "/КРОСС/ Турист е загинал при изкачване на връх Вихрен.Инцидентът е станал около 5:30 часа тази сутрин, потвърдиха от Планинската спасителна служба пред „Фокус\".Водач и двама туристи (мъж и жена) са тръгнали от хижа „Вихрен\" към връх Вихрен около 4 часа. По време на изкачването един от тях се е подхлъзнал и паднал, вследствие на което е починал. Другите двама са в добро състояние.Починалият е на 30 години и е българин.", "date": "2018.01.06", "title": "Турист загина при изкачване на Вихрен"}
{"url": "http://www.cross.bg/hip-hop-kratniya-nositel-1564841.html", "text": "/КРОСС/ Официален водещ на гала церемонията на едно от най-знаковите музикални събития в страната  е 5-кратния носител на титлата „Най-добър рапър\" ,пишат от ПРофайл. Той ще бъде в компанията на своите очарователни ко-водещи - певицата и телевизионен водещ  и журналистката .Церемонията ще бъде една от най-стилните правени досега и по традиция ще се проведе в топ локацията на София - зала EFE  на  година, от 20.00 часа.По време на гала церемонията участие ще вземат емблематични имена от комерсиалната и ъндърграунд хип-хоп сцена като: , След като разберем кой е Рапър на годината, който ще получи своята награда лично от 5-кратния носител на титлата , вечерта ще продължи с разбиващо хип-хоп after party, с участието на 100 Kila,  и DJane Alexa.От 09.01.2018 година можете да закупите вашите билети от мрежата на , а VIP куверти да заявите на лично съобщение във facebook страницата на 359 Hip-Hop Awards или на .Всичко за събитието можете да следите на  и    ", "date": "2018.01.06", "title": "Програмата на 6-ите годишни хип-хоп музикални награди"}
{"url": "http://www.cross.bg/germanskiyat-stava-purviyat-1564825.html", "text": "/КРОСС/ 1066 г. - За крал на Англия е коронован Харолд Годуинсън.1838 г. - Американецът Самюъл Морз става първият човек, създал електрически телеграф.1848 г. - Роден поетът-революционер Христо Ботев.1853 г. - Американският президент Франклин Пиърс и семейството му претърпяват железопътна катастрофа - президентът и съпругата му Джейн оживяват, но загива 7-годишният им син Бен.1919 г. - В Германия започва формирането на Фрайкорпс - доброволни про-десни военни формирования, съществували в началото на 19 век, участвали във войната срещу Наполеон.1929 г. - В Югославия крал Александър I Караджорджевич извършва държавен преврат и поставя начело на изпълнителната власт военните.1929 г. - Католическата монахиня Майка Тереза, основала по-късно ордена Мисионери на милосърдието, пристига в Индия.1930 г. - От Индианаполис до Ню Йорк е осъществено първото пътуване с автомобил с дизелов двигател.1931 г. - Томас Едисън патентова последното си изобретение.1939 г. - Германският химик Ото Хан прави публично достояние откритието си за разпадане на атомното ядро.1942 г. - Пан Американ получава редовна линия за извършване на околосветски полети.1971 г. - В САЩ е синтезиран хормонът на растежа - соматотропин.1972 г. - САЩ връщат на Унгария взетата по време на Втората световна война Корона на Свети Стефан - една от националните реликви.1994 г. - Американската фигуристка Нанси Керигън е намушкана в левия крак от съперничката си и съотборничка Тоня Хардинг.2002 г. - Германският ски скачач Свен Ханавалд става първият победител във всички състезания на Турнира на четирите шанци.Източник: Уикипедия", "date": "2018.01.06", "title": "6 януари в историята"}
{"url": "http://www.cross.bg/tema-kalofer-zhivota-1564835.html", "text": "/КРОСС/ Тема: Специален проект, посветен на 170 години от рождението на Христо Ботев. Актьорът Владо Пенев, писателят Захари Карабашлиев и футболистът Божидар Митрев четат едно от емблематичните стихотворения на поета революционер -  \"Моята молитва\". \"Събуди се\" ще се включи от родния град на Ботев - Калофер и от честванията във Враца.Тема: На Йордановден, преки включвания от ритуалното хвърляне на кръста в Калофер, Кърджали и Истанбул.Тема: Миролюба Бенатова представя :  От голямата сцена до малката стая, една история за кръговрата на живота , която ще докосне сърцата.Тема: \"Говори с Ива\"  пред Ива Софиянска -Божкова: Светлана, съпругата на футболната ни легенда и бивш кмет на Сливен Йордан Лечков.Тема: Политическият  гост в предаването е лидерът на \"Атака\" Волен Сидеров. Има ли раздор в управляващата коалиция и какви ще са патриотичните игри през 2018 година?Тема: На празничния Йордановден, на живо от Калофер.Тема: Кой се страхува от „третия пол\"? Гост: Дарина Василева, юрист; Пол Найденов, първият българин с официално смене полТема: За различията и коалицията.Гост: Красимир Каракачанов, вицепремиер и министър на отбранатаТема: Убийствен пъзел. Какво четем между редовете в тефтерчето на убитата Кети Кюхова?Тема: Любов на сцената. Стефка Янорова и Валентин Ганев, за новия им театрален проект и любов в живота.Тема: 7 прости правила, как да влезем във форма след празниците?Гост: Енджи Касабие, диетолог ", "date": "2018.01.06", "title": "По телевизията тази сутрин"}
{"url": "http://www.cross.bg/istinskiyat-put-minava-po-1564829.html", "text": "/КРОСС/ Истинският път минава по въже, което е опънато не кой знае колко високо, а само малко над земята. Изглежда поставено така, като че по-скоро да кара хората да се препъват, а не да вървят по него.Франц Кафка ", "date": "2018.01.06", "title": "Истинският път минава по..."}
{"url": "http://www.cross.bg/gospod-doshul-vodata-1564826.html", "text": "/КРОСС/ Кръщение Господне или БогоявлениеСлед връщането Си от Египет нашият Господ Иисус Христос пребивавал в Галилея, в Своя град Назарет, където израснал, криейки от човеците силата на Своето Божество и премъдростта Си до тридесетгодишната Си възраст, защото у иудеите никой не можел да приеме сан на учител или свещеник, преди да достигне тридесет години. Поради това и Христос не започнал Своята проповед и не разкрил Себе Си като Син Божий и като „велик Първосвещеник, Който е преминал през небесата\", дотогава, докато не достигнал определената възраст.В Назарет Той живял с Пречистата Си Майка, отначало - при мнимия Си баща, Йосиф дърводелеца, и додето той още бил жив, се занимавал заедно с него с дърводелска работа, а после, когато Йосиф умрял, Сам продължавал да се занимава с това, като с труда на ръцете Си препитавал Себе Си и Пречистата Божия Майка, та и нас да научи на трудолюбие. А когато вече се изпълвала тридесетата година от Неговия земен живот и настъпвало времето на Неговото Божествено явяване пред израилския народ, тогава, както говори Евангелието, „биде слово Божие към Йоана, син Захариев, в пустинята\"' - слово, което го изпратило да кръщава с вода и му възвестило знамението, по което той трябвало да познае дошлия в света Месия. За това говори в своята проповед сам Кръстителят с такива слова: „Оня, Който ме прати да кръщавам с вода, ми рече: над Когото видиш да слиза Духът и да остава върху Него, Този е, Който кръщава с Дух Светии\".И така Йоан, покорявайки се на Божието слово, обиколил цялата страна около Йордан, като проповядвал „покайно кръщение за опрощаване грехове\", защото той бил този, за когото предрекъл пророк Исаия: „Гласът на викащия в пустинята говори: пригответе път Господу, прави направете в пустинятя пътеките за нашия Бог\". И излизали при него цялата Иудейска страна и иерусалимците, и „всички се кръщаваха от него в река Йордан, като изповядваха греховете си\". Тогава дошъл и Иисус от Галилея на Йордан при Йоан, за да се кръсти от него. Той пристигнал тъкмо по времето, когато Йоан възвещавал за Него на народа, говорейки: „след мене иде по-силният от мене, на Когото не съм достоен да се наведа и развържа ремъка на обущата Му; аз ви кръстих с вода, а Той ще ви кръсти с Дух Светии\". След тази проповед дошъл Иисус да се кръсти. Макар Той и да нямал нужда от това, бидейки безгрешен и непорочен, роден от Пречистата и Пресветата Дева Мария и бидейки Сам източникът на всяка чистота и святост, но тъй като Той взел върху Себе Си греховете на целия свят, затова и дошъл на реката, за да очисти тях посредством кръщението. Той дошъл да се кръсти и затова, за да освети естеството на водата, дошъл да се кръсти, та и за нас да устрои купелта на светото Кръщение. Той дошъл при Йоана още и затова, та този, като види слизащия върху Кръщавания Дух Светии и чуе свише гласа на Бог Отец, да бъде нелъжлив свидетел за Христа.„А Йоан Го възпираше и думаше: аз имам нужда да се кръстя от Тебе, а Ти ли идеш при Мене?\" Той духом познал Този, за Когото тридесет години по-рано „проиграл радостно\" в утробата на своята майка, поради което и сам поискал да бъде кръстен от Него, като намиращ се под греха на непослушанието, който от Адам преминал върху целия човешки род. Но Господ му казал: „Остави сега, защото тъй нам подобава да изпълним всяка правда\".Под „правда\" светият Златоуст разбира тук заповедите Божии, все едно че Иисус е казал така: „доколкото Аз съм изпълнил всички заповеди, които са дадени в закона, и остана само една - относно кръщението, то подобава Аз да изпълня и тази.\" A Йоановото кръщение също било Божия заповед, както се вижда от думите на Йоан: „Оня, Който ме прати да кръщавам с вода, ми рече\". А кой го е изпратил? Очевидно - Сам Бог: „биде - се казва в Евангелието - слово Божие към Йоана\". И още затова се кръстил Иисус, бидейки на тридесет години от рождението Си, понеже възрастта на тридесетгодишния, по думите на Златоуст и Теофилакт, е удобопреклонна към всеки грях. Тъй като юношеската възраст е подхвърлена на огъня на плътските страсти, а при тридесетгодишната възраст - времето на пълното разгръщане на мъжките сили - човек се подчинява на златолюбието, тщеславието, яростта, гнева и на всякакви грехове. Поради това и Христос Господ забавял приемането на кръщението до тази възраст, та във всички възрасти на човешкия живот да изпълни закона, да освети цялото наше естество и да ни подаде сили да побеждаваме страстите и да се опазваме от смъртните грехове.А след като приел кръщението, Господ веднага, без всякакво забавяне, излязъл от водата. Има предание, че свети Йоан Кръстител потопявал до шията всеки човек, когото кръщавал, и го държал така, докато не изповядал всичките си грехове. След това кръщаваният излизал от водата. А Христос, нямайки грехове, не бил задържан във водата и затова в Евангелието е прибавено, че Той излязъл от водата „веднага\".А когато Господ излизал от водата, над Него се отворили небесата, отгоре блеснала светлина, подобно на мълния, и Духът Божий във вид на гълъб слязъл върху Кръщаващия се Господ. Подобно на това, както в дните на Ной гълъбицата възвестила за намаляването на водите на потопа, така и тук подобието на гълъба предуказало свършека на потопа на греховете. А във вид на гълъб се явил Светият Дух затова, защото тази птица е чиста, обича хората, кротка е, незлобива и не търпи нищо смрадно. Така и Светият Дух е Източник на чистотата, Дълбина на човеколюбието, Учител на кротостта и Устроител на мира, но при това, Той всякога се отстранява от човека, който се валя в смрадната тиня на греховете. А когато Светият Дух, във вид на гълъб, слизал от небето върху Христа Иисуса, тогава се чул глас, който казал: „Този е Моят възлюбен Син, в Когото е Моето благоволение\". На Него подобава слава, чест и поклонение во веки веков. Амин. ", "date": "2018.01.06", "title": "Кръщение Господне или Богоявление"}
