{"url": "http://www.cross.bg/tehnika-parada-lalov-1603237.html", "text": "/КРОСС/ Танкове Т-72, самоходни артилерийски установки, зенитно-ракетни комплекси, гаубици, бронирани машини „Хамър“, „Мерцедес“, „Пустинни котки“ са част от бойната колесна и верижна техника, която тази вечер ще репетира на площад „ Ал. Батенберг“.Още на 30 април военната техника от различни гарнизони на страната, която ще участва в парада бе предислоцирана на летище „Доброславци“. Там се проведоха и първите тренировки. Днес, 50 бойни машини ще бъдат ескортирани от военна полиция, за да се придвижат към центъра на София, като движението по столичните булеварди ще бъде поетапно спирано, за да премине механизираната колона.За съжаление при нас времето не ни позволява да правим толкова много репетиции и затова ние започнахме от днес. И след това ни остават още два дена за репетиране. Надявам се за тези дни, които сме си определили, да успеем да сглобим блоковете, да може да мине и техниката и накрая парадът да се движи и като едно цяло.За първи път част от бойната техника на сухопътните войски след парада няма да се прибере в базите, а през целия ден ще остане на ул. „Княз Александър I“. На парада ще има и още една изненада.За първи път ще участва ретро техника от Втората световна война, която е била на на въоръжение в Българската армия, която е любезно предоставена от колекционери от цялата страна.В парада, освен техника ще се включат и представителни части на отделните видове и родове войски.: Личният състав достига и може би надвишава бройката от 100 души, тъй като само участниците в 10-те блока са около 700 души. Без да боря оркестрите. Освен оркестърът на Националната гвардейска част, за първи път в парада ще се включат и оркестрите на видовете въоръжени сили.Част от Гергьовденския парад е преминаването на летателната техника.Репетициите започнаха още на 1 май. В тях се включиха тройка изтребители Миг-29, тройка учебни самолети „Пилатус“. Вертолетната авиация е представена от щурмовия хеликоптер - Ми-24 и двойка „Кугъри“, а транспортната авиация от самолета „Спартан“.", "date": "2019.05.02", "title": "Генерална репетиция на парада за Деня на храбростта в София"}
{"url": "http://www.cross.bg/ploshtad-knyaz-aleksandur-1603233.html", "text": "/КРОСС/ На 3 май 2019 г. с прелитане над площад „Княз Александър I“ от 10.00 ч. до 11.00 ч., за участие в генералната репетиция за парада, с резервен времеви прозорец от 14:50 до 15:40 ч.За резервен ден за провеждане на съвместни тренировъчни полети с прелитане над площад „Княз Александър I“ е определен 4 май 2019 г. във времеви прозорци от 09:50 часа до 11:00 часа и от 14:50 часа до 15:40 часа;В Деня на Храбростта и празник на Българската армия, на 6 май 2018 г. вертолети и самолети на българските ВВС ще прелетят над площад „Княз Александър I“ в София от 10.00 ч. до 11.00 ч. за участие във военния парад. ", "date": "2019.05.02", "title": "ВВС се подготвят за парада на 6 май"}
{"url": "http://www.cross.bg/voda-dnevno-kolko-1603230.html", "text": "/КРОСС/ Фактът, че тялото ни е 80-90% вода е нещо, което дори децата знаят. Безполезно е да се споменава колко важна е тя всъщност за нашето тяло и здравето ни. Ако трябва да си признаем обаче, доста честичко признаваме, че постоянно трябва да пием вода, а дори понякога някои приложения ни напомнят кога да консумираме от така полезната течност.Основният въпрос обаче, който мъчи всички е колко вода всъщност трябва да пиете дневно? Много експерти изразяват различни мения колко е перфектното количество вода, което трябва да консумира всеки един от нас дневно. Според някои експерти това са два литра, но според друго това не е въобще правилният отговор.Всеки възрастен човек се нуждае от 30 до 35 ml вода на килограм. Въпреки това е хубаво да опитате да пиене поне по 1,5 литра дневно. Децата също е редно да наблюдават точно колко вода приемат. Ако то има проблем със сърдечно-съдовата система или оток, то тогава се нуждае от литър вода дневно. В случай на заболяване е нужно да потърсите опитен диетолог. Това съветва Екатерина Хоролоска, диетолог на верига фитнес клубове.Тези, които активно се занимават със спорт, трябва да пият повече вода, тъй като физическата активност повишава потенето, което следователно води до дехидратация. Ето защо експерти съветват да пиете по още литър вода за всеки един час спорт.Вода, мляко, напитки без захар, чай и кафе. „Пием големи количества чай и кафе, но тези напитки всъщност отстраняват течностите от тялото ни. Ако сте от хората, които просто обожават кафе, то тогава трябва да пиете още повече вода, за да избегнете обезводняване. Този съвет дава експертката.Супи, сладолед, желе, както и плодове и зеленчуци, пъпеши, тиквички, краставици и подобни продукти съдържат вода.Тя без съмнение е най-важният елемент в човешкото тяло. Необходима е за храносмилането, за дейността на сърцето, за кръвообръщението, за контрол на температурата и за правилното функциониране на мозъчната дейност.Проучванията показват, че недостатъчната консумация на вода може да предизвика умора и главоболие.Дехидратацията може да повлияе и на красотата ви, кожата ви да стане суха и да загуби еластичността си.", "date": "2019.05.02", "title": "Колко вода трябва да пием дневно според килограмите?"}
{"url": "http://www.cross.bg/afganistan-nato-voennoslyzheshti-1603231.html", "text": "/КРОСС/ През сълзи на очите близки и роднини, заедно с официални гости, на площада в Хасково изпратиха 160 наши военнослужещи на мисия в Афганистан.38-ият контингент от въоръжените сили ще участва в мисията на НАТО „Решителна подкрепа”. Контингентът е в състав до 160 военнослужещи.Близо 100 са хасковските войници, като сред тях има и 9 жени. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Иван Иванов от Дирекция „Логистика” в Министерството на отбраната.Ротата за охрана на летище Кандахар е сформирана от над 100 военнослужещи, като по-голямата част от състава ѝ е от 31-ви механизиран батальон на 2-ра Тунджанска механизирана бригада. Повече от половината военнослужещи са с опит от мисии зад граница. Командир на ротата е капитан Светлин Симеонов – заместник-началник на щаба по огневата поддръжка във военно формирование 52 740. Участвал е в мисии зад граница през 2008 и 2012 г. в Афганистан и през 2009 г. в Босна и Херцеговина.Международната мисия на НАТО в Афганистан „Решителна подкрепа” е фокусирана върху подготовката, подпомагането и предоставянето на екипи от съветници за афганистанските държавни институции и националните сили за сигурност във взаимодействие с афганистанското правителство, партньорите и другите международни организации, ангажирани в региона. Участието ни в мисията е съгласно отговорностите на България като страна-членка на НАТО.Националният командир полковник Иван Иванов получи икона на Св. Георги Победоносец и сертификат за участие. Архиерейският наместник Георги Тодев и отец Никола отслужиха водосвет за здраве и успех на мисията.На церемонията на площад „Свобода” участие взеха заместник-министърът на отбраната Атанас Запрянов и заместник-началникът на отбраната генерал-лейтенант Димитър Илиев, командващият на Съвместното командване на силите генерал-лейтенант Любчо Тодоров и командирът на Сухопътните войски генерал-майор Михаил Попов.Това е четвъртият контингент, който Хасково изпраща за Афганистан.Церемонията завърши с тържествен марш.", "date": "2019.05.02", "title": "Хасково изпрати 160 наши момчета и момичета на мисия в Афганистан"}
{"url": "http://www.cross.bg/nelegalno-preminavane-posochi-1603224.html", "text": "/КРОСС/ Ние сме разтревожени от Похода на надеждата, който се организира от лагерите за мигранти в Турция, заяви премиерът Бойко Борисов на форум за сигурността, организиран от МВР и фондация \"Ханс Зайдел\" в София. Той посочи, че България не е лесна да бъде премината, но имало над 30 хиляди души, които се организират да тръгнат по Балканския път през Гърция, Македония, Сърбия, Хърватия, Австрия и Германия. Той изрази опасения, че ако мигрантите тръгнат с жени и деца към границите \"ще стане голям проблем\". \"Такава организация тече\", допълни Бойко Борисов.Министър-председателят коментира, че около България има конфликти, които могат да предизвикат огромно напрежение - Косово и Крим. И посочи, че мигрантите в Турция са вече 4 млн. души.\"България сама срещу толкова сериозни проблеми не може да се справи, трябва да й се помага\", заяви премиерът Борисов. И допълни, че трябва да й се помага, като по думите му няма \"никакъв шанс това да приключи, става по-тежко\".По време на форума вътрешният министър Младен Маринов коментира, че 80 процента са усвоени за укрепване на Гранична полиция от финансирането, осигурено от ЕС. Той посочи още, че миграционната обстановка е спокойна и предвидима, а българските власти контролират ситуацията по границите. Маринов отбеляза, че ЕС трябва да надгради европейското интегрирано управление на външните граници.Директорът на \"Гранична полиция\" Светлан Кичиков съобщи в доклад по време на форума, че на българо-турската граница са регистрирани 5311 опита за нелегално преминаване през 2018 г. , а за тази година опитите са 390. По границата с Гърция е имало около 4600 опита за нелегално преминаване, а през 2019 г. те са 305, като има устойчиво повишаване. На сръбската граница опитите за нелегално преминаване през тази година били 85.", "date": "2019.05.02", "title": " \"Тече организация\" за мигрантска атака на границата ни с Турция"}
{"url": "http://www.cross.bg/dyshi-fani-odisha-1603232.html", "text": "/КРОСС/ Властите на индийския източен щат Одиша съобщиха, че са евакуирали близо 800 хил. души заради наближаващия циклон \"Фани\", предадоха осведомителните агенции, цитирайки местни представители и в. \"Хиндустан таймс\".Евакуацията бе задължителна за населението на крайбрежните зони. В момента хората се настаняват в училищни сгради и в специални центрове, готови да приемат около един милион души. Одиша с 46-милионното си население се очаква да бъде засегнат най-силно от приближаващата буря, посочва \"Франс прес\".Местните власти са подготвили над 100 хил. пакета с изсушени плодове, които да раздават на пострадалите.Синоптиците прогнозират, че циклонът \"Фани\" ще стигне до бреговете на индийския щат утре следобед местно време, носейки поройни дъждове и ветрове със скорост до 50 метра в секунда. Властите предупредиха за опасност от наводнения, отбелязва ТАСС.", "date": "2019.05.02", "title": "Индийски щат евакуира 8000 хил. души заради наближаващ циклон"}
{"url": "http://www.cross.bg/bulgariya-iioncheva-borisov-1603229.html", "text": "/КРОСС/ \"Днес г-н Борисов отрече, че той и политиката, която води, ще доведе до излизане на България от Европейския съюз. Борисов хвърли България в кьошето на Европейския съюз и е на път да изкара България от Европа\", това заяви водачът на листата на БСП за Европейските избори Елена Йончева в Димитровград след среща с ръководството на Неохим. Тя посочи, че България не е приета в Шенген именно заради корупцията.Йончева цитира доклада на ЕС, в който се казва, че две трети от сигналите за корупция на видни политически личности не се разследват от българските специализирани органи. Корупцията в България възлиза на 11 млрд. евро всяка година огромна сума, която може да бъде инвестирана в заплати, пенсии, в икономика с висока придадена стойност, коментира тя.В България 40 процента живеят на границата на бедността и социалното изключение. И по тази тема сме извън Европейския съюз, категорична бе Йончева. В енергетиката Германия строи Северен поток 2, а Борисов даде кранчето на газта на нашия южен съсед Турция. Йончева добави още, че обезлюдяването на селата и на България е съществен проблем. В община Димитровград, където има 26 села, 4 училища са почти пред затваряне. Всеки млад човек между 20 и 39-годишна възраст напуска България поради липса на перспектива, констатира Йончева.", "date": "2019.05.02", "title": "Елена Йончева: Изключително важно е да развиваме българската икономика"}
{"url": "http://www.cross.bg/rezhisyor-festivala-vreme-1603235.html", "text": "/КРОСС/ Дългоочакваният филм на американския режисьор Куентин Тарантино „Имало едно време в Холивуд“ все пак ще участва във фестивала в Кан, обяви днес организаторите, след като първоначално не бе ясно дали лентата ще бъде показвана, предаде АФП.Филмът с участието на звезди от ранга на Брад Пит, Леонардо ди Каприо, Ал Пачино и Марго Роби ще се съревновава за „Златна палма“ срещу ветерани режисьори като Кен Лоак („Аз, Даниел Блейк“) и Терънс Малик („Тънка червена линия“).Фестивалът в Кан започва на 14 май, а журито ще бъде оглавено от мексиканският режисьор, сценарист, продуцент и носител на 4-ри награди „Оскар“ Алехандро Гонсалес Иняриту. ", "date": "2019.05.02", "title": "„Имало едно време в Холивуд“ на Тарантино ще участва на фестивала в Кан"}
{"url": "http://www.cross.bg/ninova-korneliya-liderut-1603234.html", "text": "/КРОСС/ \"Кампанията ни върви добре, няма противоречия нито в листата, нито в партията, но разбира се всеки има право на преференции. Ние сме в кондиция. Ще победим, младите хора в листата дават ново начало. Те са прекрасно съчетание между опит и младост\", това заяви лидерът на БСП Корнелия Нинова в предавеното \"Лице в лице\" по БТВВсички ще носим отговорност за резултата от изборите, каза още тя.На въпрос дали не превръща евровота във вътрешно-политическа битка, Нинова отговори - американската медия повдигна въпроса за апартаментите на властта, а не БСП.  \"БСП не е равнозначно на Свободна Европа! Няма как в европейски избори да не се обсъждат вътрешни политики. Няма как да не обсъждаме корупция, след като Европа ни оценява като най-корумпираната, да обсъждаме доходи, при положение че сме най-бедните. Ние сме европейци и изборите засягат и вътрешните проблеми на страната\", категорична бе Нинова.Тя настоя Борисов да поиска оставката на земеделския министър Порожанов заради скандал с къщите за гости. Тогава той ще бъде принципен - посочи лидерът на БСП и подчерта, че в ГЕРБ подават оставки, за да заглушат проблема, който е изграждан от години.На въпрос защо БСП брани всеки човек, за когото прокуратурата повдигне обвинение, Нинова отговори, че след \"Кумгейт\" Делян Добрев не е бил отстранен. \"Ще бъде доказателство за подобна политика, ако Борисов поиска оставката на Румен Порожанов. Ако го направи сигурно ще бъде последователен, тъй като Порожанов е бил или министър на земеделието или шеф на ДФ \"Земеделие\", който е контролирал процеса на строежа на къщите за гости\", каза Нинова \"Те искат и дават оставки, но си остават с имотите. Когато имотите се конфискуват и се върнат на народа, от който са взети, тогава ще каже да, те са принципни, каза Нинова. Те не признават проблема, те подават оставки, за да заглушат проблема\", категорична е лидерът на БСП. \"Корупцията вече е държавна политика, задкулисието стана държавна политика\", продължи Нинова.На реплика на водещата за къщите за гости на семейството на Елена Йончева Нинова каза, че трябва за всеки да се извърши проверка. Тя обаче каза, че прехвърлянето на проблемите върху опозицията не е добър ход. \"10 години те управляваха, не сме в министерствата, нито в ДФ \"Земеделие\", не разпределяме пари и няма обществено одобрение\", добави лидерът на БСП. В Европа гледат на хората на ГЕРБ като хора, които са взели пари от Европа за тях самите, добави Нинова.Не се страхуваме от дебати, но ще участваме по наша преценка, отговори Нинова на въпрос защо не са участвали в дебата по БТВ. \"Ще преценим кога и с кого да участваме в такива дебати. Основният ни конкурент е ГЕРБ и ще се участваме с дебати с тях\", каза тя.\"Европа дава пари на България с една цел - да настигнем стандарта на развитите държави - за земеделие, за спешна помощ. Какво се оказва? Тези пари не са отишли там където трябва, а в ръцете на управляващите в имоти и т.н. това отдалечаване ли е от европейската цел и ценности? Аз мисля, че да, категорична е Нинова.Нинова отговори и на въпроси, свързани с възмущението на Борисов от изказвания на първомайския митинг на БСП, че ГЕРБ вади България от ЕС.\"Където и да пипнете, виждате злоупотреби с евросредства, посочи тя.Да се мъчиш да се измъкнеш, хвърляйки вина върху опозицията, е много грешен ход. Той не среща подкрепа сред обществото\", каза Нинова по повод на реакцията на водещата Цветанка Ризова, че и семейството на Елена Йончева е в кръга на проверяваните за къщи за гости.\"Дай Боже, г-жа Кьовеши да бъде избрана за европейски прокурор, тогава харченето на европейски средства ще се следи\", пожела Нинова. И изрази учудване, че българският представител е гласувал против кандидатурата на Кьовеши.Трябва да се промени моделът, който е заложен в тази система, категорична е Нинова. Ако това не се промени, няма нужда от оставки - ще си отиде Георги, ще дойде Петър и всичко ще продължи по старому, добави соцлидерът.Три години се борим с клишета, които се лепят върху БСП. Дайте ни един пример за антиевропеизъм, каза Нинова.Кой каза, че европейска ценност е третият пол? Европейска ценност е солидарността, каза Нинова. И на свой ред попита риторично водещата Цветанка Ризова ще смени ли написаното за пол в акта за раждане на сина си.На митинга на БСП призовах българите да гласуват, защото тези избори не са маловажни, каза още Корнелия Нинова.Ние гледаме на тези избори и като начин да променим нещата в България, изтъкна Корнелия Нинова.А що се отнася до критиките към управления на БСП в миналото, Нинова обърна внимание, че социалистическата партия е единствената, която е признала вина в свой документ, приет на конгрес. Ние бяхме подложени на много изкушения, но три години казвахме \"Не\", ние искаме да разградим паралелната държава, не да станем част от нея, заяви в заключение лидерът на БСП Корнелия Нинова. ", "date": "2019.05.02", "title": "Корнелия Нинова призова Борисов да поиска оставката на Порожанов"}
{"url": "http://www.cross.bg/ebvr-chakrabarti-migratziyata-1603225.html", "text": "/КРОСС/ Според последни данни, близо 6 милиона души в западния балкански регион в момента живеят в чужбина – 1/3 от населението на Западните Балкани, заяви президентът на Европейската банка за възстановяване и развитие (ЕБВР) Сума Чакрабарти.„Независимо от факта, че тези хора изпращат значителна сума пари по родните си места, техните таланти се използват от други страни. Също така паричните преводи не оказват значително въздействие върху развитието на страната. Те ограничават и желанието за работа на онези, които са останали „у дома“, каза за РТС, цитиран от МИА.Анализите на ЕБВР показват, при изселването страните все по-често са напускани от висококвалифицирани кадри, отколкото от служители със средни знания и умения.Президентът на ЕБВР каза още, че миграцията на квалифицирани работници има отрицателно въздействие върху производителността, но негативен ефект на растежа може да оказва и отклоняването на нискоквалифицирана работна сила.„Емиграцията, особено на млади обучени кадри, е сериозен проблем за Западните Балкани. Тя е мотивирана от разликата в доходите в сравнение със страните от Европа. Но на миграцията влияе и недоволството от вътрешните политически и икономически условия“, каза Чакрабарти.Според него решаването на проблема с миграцията е много трудно.„Не става въпрос само за повишаване на равнището на доходите, което е трудно само по себе си, но и за създаването на по-добри условия на живот на местно и национално ниво. Това предполага по-добро функциониране на обществените институции, които трябва да служат на хората, вместо да усложняват живота им. Трябва също да се предлагат и висококвалифицирани здравни грижи и образование, но и съдебна система, в рамките на която съдебните процеси ще бъдат справедливи и няма да продължават с години“, уточни Чакрабарти.„Това включва и достъп до качествено водоснабдяване, както и услуги за пречистване на отпадъчните води и добро качество на въздуха. Това трябва да бъде приоритет за действащите в сферата на икономическата политика, както са приоритет и по-добрите пътища и железопътен транспорт“, посочи президентът на ЕБВР.", "date": "2019.05.02", "title": "ЕБВР: Една трета от населението на Западните Балкани живее в чужбина"}
{"url": "http://www.cross.bg/mordaynt-velikobritaniya-peni-1603220.html", "text": "/КРОСС/ 46-годишната бивша риалити звезда и асистентка на илюзионист Пени Мордаунт стана първата жена на поста министър на отбраната на Великобритания. Тя сменя уволнения Гавин Уилямсън, предаде Канал 3. Мис Мордаунт, която е заклет привърженик на Брекзит, е дъщеря на бивш парашутист от армията, като е кръстена на фрегатата \"Пенелопи\", взела дейно участие в разгрома на аржентинските ВМС във войната за Фолклендските острови. Тя е популярна от участието си в тв шоуто Splash!, като дари хонорара си от 10 000 паунда за благотворителност. Пени Мордаунт е младши лейтенант от кралския флот, в момента в резерва. ", "date": "2019.05.02", "title": "Риалити звезда е новият военен министър на Великобритания"}
{"url": "http://www.cross.bg/pesni-leva-lyubimi-1603214.html", "text": "/КРОСС/ LaTiDa зареждат нов плейлист с позабравени любими песни, които ще ни върнат назад в най-романтичното време на българската музика. Те са отражение и на нашите първи силни чувства и емоции и винаги ще бъдат част от сърцата ни.Ако искате да си припомните любими песни от времето на промяната, заповядайте на 17 май!", "date": "2019.05.02", "title": "LaTida Live Band - BG cover 90's / 00's"}
{"url": "http://www.cross.bg/shte-vzimat-kruvni-probi-ot-izpulnitelite-na-evroviziya-1603221.html", "text": "/КРОСС/ Сергей Лазарев, руският участник в тазгодишния песенен конкурс „Евровизия” 2019, каза, че от всички изпълнители ще бъдат взети кръвни проби, за да бъде установен етническият им произход, съобщи ТАСС.Тази година главен спонсор на международния телевизионен конкурс, който ще се проведе в Израел, е кантора, която определя чрез кръвен анализ колко националности присъстват в гените ни.Руският певец разкри, че всеки изпълнител е подписал предварителна декларация, че резултатите от неговия тест могат да бъдат разгласени публично.Полуфиналите на конкурса „Евровизия” 2019 ще се състоят в Изложбения център на Тел Авив на 14 и 16 май, а финалът е предвиден на същото място в събота, 18 май.", "date": "2019.05.02", "title": "Ще взимат кръвни проби от изпълнителите на „Евровизия” 2019"}
{"url": "http://www.cross.bg/zayavleniya-glasyvane-andreev-1603222.html", "text": "/КРОСС/ Централната избирателна комисия (ЦИК) утвърди образеца на бюлетината за предстоящите избори за Европейски парламент, които ще се проведат на 26 май. В нея са вписани общо 27 политически партии, коалиции и независими кандидати, а съгласно промените в Изборния кодекс от 2016 година в бюлетината фигурира и квадратче „не подкрепям никого“.От ЦИК напомнят, че бюлетината задължително трябва да бъде попълвана от гласоподавателите единствено с химикал със син цвят.Различна в нея ще бъде номерацията на преференциите, за които тази година депутатите решиха да бъдат отбелязани с трицифрени числа, като към всяка цифра се прибавя 100.Сгъването на бюлетината ще се прави по хоризонтала като остава открит номерът, за да може да бъде отделен. След като избирателят гласува, излиза от тъмната стаичка със сгъната бюлетина, дава я на член на СИК, който поставя печат на гърба й. След това избирателят пуска бюлетината в избирателната кутия. Бюлетината има защити от фалшификации, каза Александър Андреев, но не даде подробности какви са те.Днес ЦИК определи и способа за опаковането на изборните книжа и материали, съобщи Андреев. Това е съществена част от методическите указания към РИК и СИК, подчерта той. Навсякъде в страната вече са назначени секционните и районните избирателни комисии. ЦИК се е намесила след две жалби за състава на СИК, като е осигурила представителност на парламентарно представените партии. Александър Андреев от ЦИК отрече до комисията да е достигала информация за проблем със софтуера на машините за гласуване, които ще бъдат използвани на евровота и увери, че те ще бъдат щателно тествани.„На машините софтуерът ще бъда качен към 15 май и до доставката на 25 май е срокът, в който трябва да бъдат сертифицирани, заедно със софтуера. Тестването ще бъда извършено от специалисти, които могат да го извършат и да одитират машините“, допълни още Андреев.Софийският университет „Св. Климент Охридски“ и БАН дори са заявили готовност да подпомогнат чрез експерти в ЦИК при осъществяването на машинното гласуване. За местните избори наесен пък съществува вероятност страната ни да закупи машините за гласуване, а не да ги наема.За предстоящите евроизбори вече има подадени заявления от 3 сдружения с нестопанска цел, които искат да бъдат наблюдатели.„Жалби в ЦИК към момента са постъпили 22 броя и 8 сигнала. От тези жалби 2 са висящи във ВАС, във връзка с решения на ЦИК“, съобщи Андреев.Той обърна внимание и на някои от важните срокове до деня на изборите.На 30 април изтече срокът за подаване на заявления за откриване на секции за гласуване извън страната. Такива секции могат да се откриват извън дипломатическите и консулски представителства след подадени поне 60 заявления. Към момента са постъпили 8671 заявления, от които през страницата на ЦИК - 8327, а през МВнР - 344. Неуспешно подадените или с грешки заявления са 745, но това не е окончателната бройка, защото проверката на заявленията продължава до утре, 3 май, включително.До 4 май ЦИК трябва да определи броя на секциите и местата извън страната, където ще може да се гласува за европарламент. Андреев изрази надежда още утре да се вземе такова решение.Консултации за членовете на СИК извън страната трябва да се проведат до 9 май. До 11 май могат да бъдат подавани заявления за гласуване на друго място. Такова удостоверение могат да поискат членовете на СИК, ЦИК, наблюдателите на изборите и кандидатите. Подаването на заявление за гласуване по настоящ, а не по постоянен адрес, става в общинските администрации до 11 май, по настоящ адрес, добави Андреев. До 11 май избирателите с увреждания могат да поискат да гласуват с подвижна кутия като към искането се прилага решение на НЕЛК или на ТЕЛК. Заявлението може да се подаде писмено или по електронен път на страницата на общината. Ако в населеното място има вече секция с подвижна изборна кутия, хората с увреждания могат да поискат да се включат в списъка пет дни преди изборите.", "date": "2019.05.02", "title": "Показаха каква ще е бюлетината за евроизборите и как ще се гласува "}
{"url": "http://www.cross.bg/surbiya-durzhavi-moskva-1603213.html", "text": "/КРОСС/ Проруският военен министър на Сърбия коментира, че балканската държава може да се откаже от целите си да се присъедини към ЕС и да се сближи с Москва, информират АП и B92.В открит коментар за телевизионен канал Александър Вулин отбеляза, че \"в случай, че ЕС не иска Сърбия, има други, които я искат\".Има други съюзници и други държави, които желаят равноправно сътрудничество, заяви той пред телевизия \"Пинк\".\"Не обвиняваме Европа. ЕС е стратегическата ориентация на Сърбия, но не и на цената на просене\", каза още той.Вулин поясни, че Сърбия се нуждае от \"силно защитена граница\" с косовските албанци.Москва е неизменно зад Сърбия по въпроса за Косово, което обяви независимост от балканската държава през 2008 г. Белград не признава независимостта на Косово, но двете държави са предупредени, че трябва да оправят двустранните си отношения, ако искат да се присъединят към ЕС.", "date": "2019.05.02", "title": "Сърбия може да се откаже от ЕС и да се обърне към Русия"}
{"url": "http://www.cross.bg/bulgariya-sofiya-pesen-1603227.html", "text": "/КРОСС/ Певицата София Георгиева се завръща на музикалната сцена с нова песен - \"Пътят към теб\". Това става 3 години след последната ѝ поява пред публика.\"След \"Син талисман\" това е първата песен, към която се прояви такъв интерес. Ще снимаме клип скоро. Никога не съм спирала да правя музика, включително в периода, в който не бях в България - 5 години живях в Англия. Върнах се в България, известно време работих като пиар, имах нужда да променя малко ъгъла, но сега съм много заредена. Съвсем скоро ще издам втори албум\", обяви певицата в \"България сутрин\".\"Трябва да внимаваме много какви послания отправяме към младите хора. Не залагам на комерса, не се стремя да следвам модните тенденции. Следвам собствените си емоции и чувства\", сподели още София пред Bulgaria ON AIR.Певицата призна, че мечтата ѝ е да се върне на сцената и отново да контактува на живо с публиката. Мотивирана е и силно иска това да се случи. А през лятото ще подготвя новия си албум, който се очаква да излезе през есента.\n\t\t\t\t\t", "date": "2019.05.02", "title": "\"Синият талисман\" София се завръща с нова песен (ВИДЕО)"}
{"url": "http://www.cross.bg/facebook-zykurburg-zhivot-1603226.html", "text": "/КРОСС/ Нещaтa звучат толкова абсурдно, че Марк Зукърбърг пробва и шега.\"Разбирам, че много хора не са сигурни дали сме сериозни\", заяви основателят на Facebook в рамките на речта си в началото на Конференцията на разработчиците F8 в Сан Хосе, най-важното събитие на групата за годината.Но той наистина бил напълно сериозен за това: „Бъдещето е лично“.В бъдеще „личните социални платформи“ ще станат много по-важни от тези цифрови пазари в интернет, където хората обменят мнения публично.Да, правилно чухте: Компанията, която усъвършенства това да заменя милиарди пъти лични данни за рекламни цели, сега изведнъж обещава повече поверителност. Е, Зукърбърг получи усмивки в отговор.Нищо чудно. Планът също звучи като виц. Зукърбърг може многократно да повтаря мантрата за новия личен живот във Facebook. Но неприкосновеността на личния живот, определена от Facebook, има много малко общо с неприкосновеността на личния живот, която разбира останалата част от света.С обещанието Facebook се опитва след безкрайната поредица от скандали, свързани с неприкосновеността на личния живот и сигурността, да си даде вид, че бърза да внесе промени. Но мрежата няма да стане „по-лична“.Главният изпълнителен директор на Facebook разчита на услугите за комуникация и интернет търговията, за да възстанови най-голямата социална мрежа в света. На годишната конференция за разработчици на Facebook F8 в Сан Хосе във вторник 34-годишният мениджър вкара комуникационните приложения и онлайн пазарите в центъра на новия профил.Това би трябвало да улесни компаниите да се свържат с клиентите си чрез Messenger, както и чрез собствените услуги на компанията, като Whatsapp и Instagram. Досега групата генерира годишния си приход от почти 56 млрд. долара почти изключително със средства от реклама. Но тъй като броят на потребителите, особено на важните пазари в САЩ и Европа, вече не се повишава толкова силно, Зукърбърг иска да намери нови източници на приходи.Той обяви преориентирането още през март, когато Facebook бе подложен на натиск поради нарушения на правилата за личните данни и политически мотивирана дезинформация и реч на омразата.На неотдавнашната конференция на разработчиците централният досега за Facebook \"News Feed\" минава на заден фон. Представените нови функции предполагат, че потребителите трябва да бъдат насърчавани да прекарват повече време в различните приложения на Facebook и да бъдат накарани до пазаруват онлайн с по-добри възможности за покупки. Това трябва да вкара пари в касите на Facebook - от самите продавачи.Разбира се, Зукърбърг обещава, че феновете на Facebook ще чатят в чат платформата на Messenger или в мрежата за снимки Instagram и в другите услуги криптирано от край до край. Това вече се случва с WhatsApp днес. Но така се защитава едва малка част от това, което потребителите правят във Facebook.За всичко останало мрежата продължава да събира данни прилежно: кои членове кликват, гледат, коментират, какво харесват или коментират, с кои приятели говорят - колко време или откъде. И много повече.", "date": "2019.05.02", "title": "Бъдещето е лично! Новата утопия на Марк Зукърбърг  "}
{"url": "http://www.cross.bg/pchelite-nekov-bulgariya-1603228.html", "text": "/КРОСС/ „Смъртността на пчелите от Северезападна България до Добруджа и от Бургаско до Пловдивско говори за системен проблем и провал в правенето на политика в МЗХГ. Министерството се превърна в машина за раздаване на пари в зърнопроизводството, която е на път да унищожи българското пчеларство. Липсата на наказания и на глоби за зърнопроизводители, които пръскат без предупреждение или в грешните часове, са причина за кризата в българското пчеларство.“ Това коментира кандидатът за евродепутат от \"БСП за България\" Момчил Неков във връзка с многобройните случай на масово измиране на пчелите в страната.“За хиляди българи пчеларството е възможност за допълнителни доходи, в опит да се справят с икономическия и социален натиск, на които са подложени всички. Пчеларството, както всички други сектори в животновъдство, изисква инвестиции и разходи. Масовото изтребване на пчелите тази година обрича стотици българи на още по-тежко икономическо състояние, защото те няма да успеят да произведат и реализират мед”, каза още българският представител в Комисията по земеделие в ЕП Момчил Неков.Той изтъкна, че в Европа се утвърждава използването на пестициди, които са безвредени за пчелите, но явно някой у нас има интерес те да не се ползват или популяризират. Според него, вместо да се мисли за плащане за еко-услуга “опрашване” в България, земеделието върши “меча услуга - изтребване на пчелите.\"Смъртност поради пръскане от Плевенско до Добруджа и из Южна България говори само за едно - “политика на парче и паричка”. Ако не се вземат мигновени мерки, скоро в България няма да се произвежда български пчелен мед”, каза още Неков. Той добави, че не може да се пропусне и фактът, че дигитализирането в пчеларството също може да помогне. \"Има български комисар с този ресор, но явно говоренето става само на хартия или по ПР събития и е само с пожелателен, почти мечтателен характер.\"- отбеляза Неков.“Като докладчик по темата Пчеларство в ЕП, аз заставам зад българските пчелари и подкрепям техните действия и протести във връзка с масовото отравяне на пчелите, както съм го правил през целия си мандат като евродепутат”, допълни още Момчил Неков.Миналата година Европейският парлмент прие Доклада за пчеларството, в който бяха включени мерки за по-добро финансиране, за справяне с наличието на фалшив мед на пазара и с проблемите с етикетирането, както и за запазване на разнообразието от регионални видове пчели. В този доклад, както и в приетия документ за пестицидите, Момчил Неков предложи мерки за справянето с проблема с нелегалните препарати, внос от страни извън ЕС, които влияят върху смърността и тровят пчелите.", "date": "2019.05.02", "title": "Момчил Неков: Смъртността на пчелите е системен проблем "}
{"url": "http://www.cross.bg/kolagen-kozhata-kruvta-1603212.html", "text": "/КРОСС/ Колагенът е най-разпространеният белтък при бозайниците – над 30 % от общия в тялото и 70% от белтъка в кожата. Той изгражда съединителната тъкан, която е \"скелето\" на всеки орган. Освен в кожата активно участва в сухожилия, стави, хрущяли, кости, зъби, кръвоносни съдове, роговица и т. н. Осигурява структура, здравина и еластичност.Всичко това звучи като в рекламна брошура за колагенови добавки или козметика. Но приликата свършва до тук. Върховна илюзия е, ако си мислите, че като пиете колагенови таблети или се мажете с колагенов крем, този колаген се натрупва директно като колаген във вашата кожа и органи.Една от най-базовите аксиоми в биологията е, че всеки индивид е изграден от уникални, строго специфични белтъчни молекули. Единствено еднояйчните близнаци и клонингите са генетично и респ. белтъчно идентични.Имунната система следи за всяка една постъпила чужда белтъчна молекула и на секундата я унищожава. Това е причината да не могат свободно да се трансплантират органи и тъкани от един човек на друг, а още по-малко от един биологичен вид на друг (например пиейки таблети колаген от рибешки кожи, той автоматично да се превръща във ваш собствен колаген).Този основен биологичен закон е толкова стриктен, че ако си инжектирате само няколко кубика чужд белтък в кръвта, може да последва мигновен анафилактичен шок и смърт.Когато се храним с белтъчини, в нашия стомашно-чревен тракт те се разграждат (хидролизират) до техните градивни съставки – аминокиселините. От постъпилите в кръвта аминокиселини нашият организъм синтезира собствени белтъчини (в това число и от аминокиселини, приети в микроскопично-недостатъчно количество от колагенови таблети).Основните клетки на съединителната тъкан – фиброцити и фибробласти синтезират тройната спирала на колагена и я отлагат в междуклетъчните пространства. Така че кожата, както и другите органи се хранят от кръвта, а не чрез намазване отвън с каквото и да е вещество.Ако пък решите изкуствено да импрегнирате в кожата или в други тъкани инактивиран колагенов хидролизат, в най-добия случай получавате механична подплънка подобно на инжектиран силикон. В никакъв случай това чуждо тяло не участва в трофиката (храненето) на тъканта. Напротив, нарушавайки естествената циркулация на кръвта и лимфата, в дългосрочен план ще доведе до атрофия т.е. до сбръчкване.За да имаме здрав и жив собствен колаген, следва да приемаме достатъчно количество пълноценни белтъчини, като част от едно пълноценно хранене богато на сурови ензимни растителни продукти – плодове и зеленчуци. Комбинирането на зърнени с бобени варива и сурови ядки, гарантира пълноценен белтъчен внос.От животинските продукти еталон за пълноценни белтъчини са суровият яйчен жълтък, както и мазните риби – сьомга, скумрия и др. Но нека не забравяме, че рибата съдържа ненаситени мастни киселини и е термолабилна. Максимална полза от нея ще получите, когато я ползвате топлинно необработена напр. под формата на домашно маринована риба.", "date": "2019.05.02", "title": "Има ли полза от колaгeна в хранителните добавки и в козметиката?"}
{"url": "http://www.cross.bg/ostrovut-sinite-ptitzi-1603210.html", "text": "/КРОСС/ Това лято БНТ събира малки и големи пред телевизионния екран. От 1-ви юни в събота и в неделя от 19:00 ч. по БНТ1 в продължение на четири седмици обществената медия ще излъчва серийния филм „Островът на сините птици\". Лентата е издържана в любимия, макар и позабравен стил на приключенския филм, подходящ за цялото семейство, и ще отведе зрителите във вълшебния свят на детството, изпълнен с много пакости и копнежи.След успехите на сериала „Денят на бащата\" и филма „Лошо момиче\", „Островът на сините птици\" е третата премиерна продукция на БНТ за 2019 г. Този път в центъра на сюжета са пет деца, които изживяват едно незабравимо лято.В ролите на малчуганите влизат Матей Бърнев, Деян Профиров, Ирина Вълкова, Калоян Христов и Антониа Димитрова. През забавни случки и приключения малките герои от сериала научават много за безценните неща в живота.Лятната ваканция за Ники (в ролята Матей Бърнев) се очертава доста скучна - почивка на море с родителите (в ролите Иван Бърнев и Маргита Гошева), без телефон и интернет. На всичкото отгоре му се налага да се грижи за по-малкия си братовчед Алекс (в ролята Деян Профиров), който му „къса нервите\" с детинщините си.Скуката се оказва мираж, когато братовчедите намират приятели и неусетно се забъркват в търсенето на легендарно пиратско съкровище, заровено на Острова на сините птици - тайнствено и недостъпно парче суша навътре в морето. Ще намерят ли децата съкровището преди страшния стар пират? Ще запазят ли приятелствата, любовта и дори живота си, ще стане ясно в сериала.„Всички емоционални картини от детството изплуваха в съзнанието ни, докато се запознавахме със сценария на „Островът на сините птици\" и зареждахме творческите си батерии за бъдещата работа\", споделят режисьорите Кристина Грозева и Петър Вълчанов, чиято работа е позната на зрителите от едни от най-успешните български филми в последните години - „Урок\" и „Слава\", отличени с множество награди от престижни международни фестивали.В сериала участват още: Мариана Крумова, Ива Огнянова, Венцислав Константинов и Свежен Младенов. Във филма на БНТ пред камерата с роли в него застават и режисьорите Николай Тодоров и Милко Лазаров, който е и креативен продуцент на сериала. В „Островът на сините птици\" специално участие взима и актьорът Михаил Мутафов (в ролята на пирата Рое Жерминяк), който тази година бе удостоен с наградата „Икар\" за чест и достойнство от Съюза на артистите в България.„Островът на сините птици\" е създаден по мотиви от романа „Островът\" на българския писател и журналист Александър Секулов.Сценаристи на 8-серийния филм са: Павлина Божкова, Дечо Таралежков, Симон Еди Шварц, Пламена Велковски, Сабина Иванова и Емил Стефанов. Оператори са Крум Родригес и Калоян Божилов, и дваматадвукратни носители на наградата „Златна роза\", както и на редица други престижни отличия.Освен актьорските заложби на Матей Бърнев и Деян Профиров, филмът разкрива и музикалния им талант в изпълнението на песента към сериала. Автор на текста е Веселка Кунчева, а музиката във филма е дело на Христо Намлиев, носител на награди „Икар\" и „Аскеер\" за театрална музика.„Островът на сините птици\" е продукция на Българска национална телевизия. Изпълнителен продуцент е „Ред Карпет\". ", "date": "2019.05.02", "title": "Лятото започва с приключение"}
{"url": "http://www.cross.bg/evpo-miliapda-miliona-1603208.html", "text": "/КРОСС/ Cлeд peзyлтaтитe oт пъpвoтo тpимeceчиe гepмaнcĸият aвтoмoбилeн пpoизвoдитeл Vоlkѕwаgеn зaяви, чe мoжe дa пocтигнe зaлoжeнитe пeчaлби зa гoдинaтa, въпpeĸи зaбaвянeтo нa cвeтoвния пaзap и yвeличaвaнeтo нa paзxoдитe.Cтapтът нa гoдинaтa oбaчe нe мoжe дa ce oпpeдeли ĸaтo cилeн и пopaди нepaзpeшeнитe въпpocи c ĸoнфлиĸтa мeждy CAЩ и Kитaй. B Πoднeбecнaтa импepия VW пpoдaдe 40 пpoцeнтa oт aвтoмoбилитe cи пpeз минaлaтa гoдинa. Oĸaзвa ce, чe aвтoмoбилният пpoизвoдитeл ce cпpaвя пo-дoбpe cъc зaбaвянeтo нa пaзapa oт пoвeчeтo oт ĸoнĸypeнтитe cи, ĸaтo yвeличaвa и пaзapния cи дял.Дocтaвĸитe нa мapĸитe Роrѕсhе и Аudі, пpитeжaвaни oт гepмaнcĸaтa ĸoмпaния ca нaмaлeли cъoтвeтнo c 12 и 3,6 пpoцeнтa, пишe Вlооmbеrg. Двeтe нaй-вaжни мapĸи нa пpoизвoдитeля вce oщe ce бopят c нoвoпpиeтитe нopми зa вpeдни eмиcии oт Eвpoпa и пocлeдcтвиятa oт тяx.Oт Роrѕсhе ca зaявили, чe тpябвa дa ycĸopят тeмпoтo cи нa aдaптиpaнe ĸъм пpoмeнитe и дa ca гoтoви зa пpeдизвиĸaтeлcтвaтa oт нapacтвaщитe глoбaлни иĸoнoмичecĸи pиcĸoвe.Гepмaнcĸaтa ĸoмпaния ce нaдявa дa ce възcтaнoви пo-cĸopocтнo нa ĸитaйcĸия пaзap пpeз втopaтa пoлoвинa нa гoдинaтa. Tя e пpeдпpиeлa cтъпĸи пo paзpacтвaнeтo cи, cлeд ĸaтo пpидoби гoлям дял oт poдeн пpoизвoдитeл. VW oчaĸвa мaлĸo дa yвeличи гoдишнитe дocтaвĸи и пpиxoди, въпpeĸи зaбaвянeтo нa иĸoнoмичecĸия pacтeж, зacилвaнeтo нa ĸoнĸypeнциятa и paзxoдитe зa пocpeщaнe нa нoви eмиcиoнни нopми в Eвpoпa. Bъзвpъщaeмocттa oт пpoдaжбитe в oтдeлa зa лeĸи aвтoмoбили e 6,5 дo 7,5 пpoцeнтa.Aĸциитe нa ĸoмпaниятa ca ce yвeличили c 4,7 пpoцeнтa дo 162,26 милиoнa във Фpaнĸфypт.Πpиxoдитe нa ocнoвнaтa мapĸa нa VW, нa ĸoятo ce дължaт пoлoвинaтa oт cвeтoвнитe дocтaвĸи, ca нapacнaли c 7,1 пpoцeнтa и вeчe ca 921 милиoнa eвpo. Toвa изĸлючвa paзxoдитe oт €400 милиoнa зa cлyчaя c \"Дизeлгeйт\", чиитo пocлeдcтвия ĸoмпaниятa вce oщe тъpпи.Oбщo зa цялaтa гpyпa oпepaтивнaтa пeчaлбa ce пoĸaчвa c 4,8 милиapдa eвpo, нo тaзи cмeтĸa e бeз пpoвизия oт 1 милиapд eвpo зapaди cъдeбни pиcĸoвe.Дocтaвĸитe нa лeĸи aвтoмoбили oт вcичĸи мapĸи, ĸoитo ĸoнцepнът пpитeжaвa, ca 2,6 милиoнa зa тpитe мeceцa. Πpиxoдитe pacтaт c 3,1 пpoцeнтa дo 60 милиapдa eвpo.Аudі oтчитa cпaд нa пpиxoдитe дo 13,8 милиapдa eвpo (oт 15,3 милиapдa eвpo пpeз пpeдxoдeн пepиoд) и oпepaтивнa пeчaлбa oт 1,1 милиapдa eвpo (oт 1,3 милaиpдa eвpo). Πpиxoдитe нa Ѕkоdа pacтaт c 8,2 пpoцeнтa дo 4,9 милиapдa eвpo, a oпepaтивнaтa пeчaлбa нaмaлявa дo 410 милиoнa eвpo зapaди oбмeнния ĸypc и yвeличeниe нa paзxoдитe. ЅЕАТ oтчитa 3,1 милиapдa eвpo пpиxoди (oт 2,8 милиapдa eвpo) и oпepaтивнa пeчaлбa oт 89 милиoнa eвpo.Веntlеу зaпиcвa пpoдaжби oт 456 милиoнa eвpo и oпepaтивнa пeчaлбa oт 49 милиoнa eвpo, a Роrѕсhе - 5,2 милиapдa eвpo пpиxoди (oт 5,4 милиapдa) и cпaд нa oпepaтивнaтa пeчaлбa oт 11,6 пpoцeнтa дo 829 милиoнa eвpo.  ", "date": "2019.05.02", "title": "Vоlkѕwаgеn cтpaдa зapaди нaмaлeлитe пpoдaжби нa Роrѕсhе и Аudі"}
{"url": "http://www.cross.bg/zhelyazkov-podyyane-gara-1603211.html", "text": "/КРОСС/ Очаквам жп гара Подуяне да бъде част от културно-историческо наследство на България след обновяването й. Това заяви министърът на транспорта, информационните технологии и съобщенията Росен Желязков по време на официалното начало на реконструкцията на гаров комплекс Подуяне. Той припомни, че железопътната гара в Подуяне е една от първите построени в София през далечната 1930 г. и до този момент там не е правен основен ремонт. „Проектът има за цел да запази не само автентичния вид на гарата, но и да го подчертае. Това е голямо предизвикателство към изпълнителя, който пое ангажимент реконструкцията да приключи в предвидения срок от 15 месеца“, добави Желязков.„Гражданското общество вече е изключително взискателно при изпълнението на всички инфраструктурни обекти, тогава когато е ангажиран обществен ресурс. Самият надзор на обекта ще бъде не само от страна на възложителя, но и от страна на гражданите.  Това е и моето изискване към изпълнителя – да бъде стриктен, внимателен, коректен, за да може да се гордее с реконструкцията на този обект“ подчерта министър Желязков.Росен Желязков информира, че предстои да започнат ремонтни дейности в още няколко гари в страната, сред които са Искър, Карнобат, Нова Загора, както и изграждането на изцяло нови гари в Обеля и Костенец. \"Инвестициите, които се правят последните години в железопътната инфраструктура са реални и видими\", отбеляза той.Пред журналисти министър Желязков коментира, че очакванията са му през следващите 10-15 години железопътният транспорт да се превърне в основен като това е и общоевропейската тенденция за развитие на сектора. „Европа, а и целият свят, инвестира в железопътната инфраструктура и транспорт. Това е по-евтин, по-удобен, по-целесъобразен и екологичен транспорт, така че ние трябва да продължим да поддържаме инфраструктурата и да я модернизираме“ каза още Желязков.", "date": "2019.05.02", "title": " Росен Желязков: Очаквам гара Подуяне да се превърне в културно-историческо наследство"}
{"url": "http://www.cross.bg/qualcomm-apple-dolara-1603209.html", "text": "/КРОСС/ Apple ще изплати на доставчика на процесори Qualcomm до 4,7 милиарда долара в съответствие с договореностите за прекратяване на съдебен спор, свързан с обвинения срещу компанията от Купертино за нарушаване на авторските права на три патента, предаде ТАСС, позовавайки се на финансовия отчет на Qualcomm.Продължаваме да проучваме въздействието на нашите договорености върху счетоводството. Финансовите ни разчети за третото тримесечие на финансовата 2019 г. включват приходи на стойност между 4,5 и 4,7 милиарда долара в резултат на уреждане на спора и получаване на плащания от Apple, се посочва в отчета за изтеклото второ тримесечие на финансовата година, приключило на 31 март. Qualcomm уточнява, че е отчел размера на глобата в прогнозата за приходите и чистата си печалба за следващото тримесечие.На 16 април Apple и Qualcomm постигнаха споразумение по разногласията си за патенти и доставки на процесори. Компаниите прекратяват всичките си съдебни спорове, като Apple ще трябва да плати на Qualcomm глоба, чиято точна сума тогава не бе посочена. По-рано федералният съд на Сан Диего задължи Apple да плати около 31 милиона долара.Постигнатата договореност между двете компании предвижда запазване на патентното споразумение за шест години, с възможност то да бъде продължено с две години. Освен това остава в сила безсрочен договор за доставка на компоненти, който бе сключен по-рано между двете компании.", "date": "2019.05.02", "title": "Apple плаща до 4,7 млрд. долара за разрешаване на патентния спор с Qualcomm"}
{"url": "http://www.cross.bg/silistra-hakan-prokyratyra-1603202.html", "text": "/КРОСС/ Мъж е убит в село Ножарево, задържан е 19-годишен младеж.Това съобщиха от пресцентъра на Апелативна прокуратура - Варна. Окръжната прокуратура в Силистра ръководи досъдебно производство за умишленото убийство на 62-годишен мъж от село Ножарево. За 24 часа по Закона за МВР е задържан 19-годишният Хакан И. от селото, който е установен като извършител на престъплението по член 115 от НК. На 1 май 2019 г. след 23.00 часа е получен сигнал в ОД на МВР в Силистра от кмета на село Ножарево за пострадал мъж, който лежал безпомощно в центъра на селото. Повиканият медицински екип установил смъртта на 62-годишния мъж с инициали А.М., който страдал от психично заболяване. Жертвата имала рана в главата. Действията по разследването установили 19-годишния Хакан И. като съпричастен към тежкото криминално престъпление, което се наказва с лишаване от свобода от 10 до 20 години. И жертвата, и 19-годишният младеж са употребили алкохол, като между двамата разправията започнала в местната кръчма. Предстои Окръжната прокуратура в Силистра да привлече като обвиняем Хакан И. и да го задържи под стража до 72 часа с цел довеждането му в съда за вземане на постоянна мярка за неотклонение „Задържане под стража“.", "date": "2019.05.02", "title": "19-годишен уби психично болен възрастен мъж"}
{"url": "http://www.cross.bg/frantzisk-chasa-papa-1603205.html", "text": "/КРОСС/ На 6-и май, Гергьовден, Българската национална телевизия ще проследи в петчасов ефир церемониите по повод Деня на храбростта и българската армия, както и най-интересното през втория ден от посещението на папа Франциск в България.Репортерите и камерите на обществената медия ще покажат на живо празника на Св. Георги в София, Русе, Варна и Благоевград.По традиция БНТ ще предава тържественото освещаване на бойните знамена от площада на Незнайния воин и военния парад от площад „Александър I\".И тази година зрителите ще видят отблизо българските военнослужещи от всички части на армията. Ще разгледат детайлно и военната техника, която ще премине на парада.Специално място е отделено на Висшето военновъздушно училище „Георги Бенковски\" в Долна Митрополия, чийто статут ще бъде възстановен именно на 6-ти май.На живо от София и Раковски зрителите на БНТ ще проследят посещението на папа Франциск. Репортерите ще ги срещнат с хората, които ще бъдат най-близо до папата, ще покажат и емоцията на децата и техните семейства, които ще получат първо причастие и на всички онези, които ще пътуват през цялата нощ, за да присъстват на литургията в църквата „Пресвето Сърце Исусово\".Зрителите на БНТ ще чуят и видят папа Франциск, заедно с милиони хора от цял свят.Празничният блок на 6-и май започва в 7:00 часа и ще продължи до 12:00 часа по БНТ1 и БНТ4. Водещи са Христина Христова и Спас Кьосев от площада и Ели Гигова и Даниел Михайлов от студиото на БНТ.Бъдете с празничния блок на 6 май от 7:00 до 12:00 часа по БНТ1 и БНТ4! ", "date": "2019.05.02", "title": "На Гергьовден БНТ с празничен Сутрешен блок"}
{"url": "http://www.cross.bg/nastoyavat-yumer-pestitzidi-1603203.html", "text": "/КРОСС/ Потърпевшите стопани от различни области на страната подготвят протест заради масовите отравянията с пестициди и настояват да получат обезщетение от държавата, съобщава \"Нова телевизия\". Първата акция е планирана за 4 май в Плевен.Сигнали за отравяния на пчели и тежки загуби на пчеларите постъпват в държавните институции от областите Враца, Плевен, Добрич, Варна. Нормативната база забранява земеделските култури да бъдат обработвани с препарати за растителна защита в периода на цъфтеж, обясняват стопаните. Първите сигнали за отровени пчели бяха подадени още в средата на месеца.\"Не съм получавал никаква информация от арендаторите, че ще бъде пръскано. Предупреждение трябва да се извърши 72 часа преди това\", заявява Юмер Халил, пчелар от бургаското село Малина, пред телевизията. Негови колеги настояват видеоклипове от пръскането, които Юмер е заснел, да се приемат като абсолютно доказателство за нарушение – при констатиране на такова да бъдат спрени субсидиите, да бъдат наложени санкции и да се конфискуват машините, с които е пръскано.Семейството на Мария и Ивайло Дочеви от врачанското село Струпец е загубило 173 пчелни семейства, съобщава Би Ти Ви. Стопанството е платило 800 лв. за изследване на мъртвите пчели и така е доказано, че причината е отравяне с глифозат. Фермерите са подали сигнал в Областната дирекция по безопасност на храните и настояват за обезщетение от държавата. Стопанството работи от пет години и е получило одобрение по мярка \"Млад фермер\", като е очаквало 70-80 хил. лв. субсидия, но сега няма да може да получат финансовата подкрепа.", "date": "2019.05.02", "title": "Пчелари подготвят протест заради отравянията с пестициди"}
{"url": "http://www.cross.bg/selo-iskra-otnese-1603207.html", "text": "/КРОСС/ „Сериозни щети нанесе бурята във вторник в село Искра, но към момента е рано да се говори с цифри“. Това каза кметът на населеното място Вилдан Мемиш. Най-много са пораженията в основното училище „Стефан Караджа”. Заради отнесения покрив днес и утре няма да има учебни занятия. Комисия днес прави оглед на пораженията в селото.Близо 500 са къщите в село Искра и почти във всички има поражения. \"Силният вятър отнесе на доста домакинства покривите. Плачевно е състоянието на една от най-големите кравеферми в селото. Покривът й изцяло е смъкнат. На църквата също. Имаме цех за туршии. Покривите на двете им сгради са отнесени. Изпокършени са клони. Изкоренени са цели дървета от почвата. Най-тежко беше положението в училището ни. Природната стихия отнесе голяма част от покрива. Ламарините хвърчаха като листа хартия около сградата\", посочи Вилдан Мемиш. Освен по къщите, в село Искра поражения има и по овощните масиви от кайсии и сини сливи, допълни тя. Почти 80 - 90 процента от плодовете са на земята.  ", "date": "2019.05.02", "title": "Торнадото остави стотици без покрив"}
{"url": "http://www.cross.bg/teodora-petkova-ynikredit-1603206.html", "text": "/КРОСС/ Теодора Петкова е новият председател на Управителния съвет и главен изпълнителен директор на УниКредит Булбанк. На тази позиция тя наследява Левон Хампарцумян, който реши да се оттегли в края на април след успешното приключване на мандата си. Назначението на Теодора Петкова подлежи на вписване в Търговския регистър, съобщиха от банката.„Радваме се, че новият главен изпълнителен директор е вътрешен за организацията, което показва непрестанния ни ангажимент към развитието на хората и потвърждава вниманието, което отделяме на многообразието и баланса на половете. Теодора има необходимите лидерски умения да продължи успеха на УниКредит Булбанк и се радваме да я приветстваме най-топло в новата й роля. От името на цялата група бихме искали да благодарим и на Левон за успешното управление на банката повече от 18 години.“, коментираха Николо Убертали и Джанфранко Бизани, директори на УниКредит за Централна и Източна Европа.„За мен беше чест да помогна за изграждането на най-успешната българска банка през последните години. Ще подкрепям Теодора в новата й роля и пожелавам на целия екип всичко най-добро занапред.“, каза Левон Хампарцумян. Теодора Петкова и Левон Хампарцумян ще осигурят плавен преход през следващите седмици.Преди това тя е член на УС и главен риск директор на УниКредит Булбанк, както и председател на Кредитния съвет на банката, на Комитета по провизиране и реструктуриране и член на Кредитния комитет. Теодора Петкова започва кариерата си в банката като кредитен анализатор през 2002 г. и става старши мениджър на екипа за корпоративно кредитиране през 2007 г. От 2009 до 2015 г. Теодора е директор на управление „Кредитен риск“, а от септември 2015 г. е директор на Международния център в „Корпоративно, инвестиционно и частно банкиране“.Теодора Петкова е член на Надзорния съвет на УниКредит Кънсюмър Файненсинг и има многогодишен опит като член на Борда на директорите на УниКредит Факторинг. Теодора Петкова е магистър по финанси от УНСС и има Global Executive MBA от Carlson Business School на University of Minnesota и от Vienna University of Economics and Business.", "date": "2019.05.02", "title": "Теодора Петкова e новият главен изпълнителен директор на УниКредит Булбанк"}
{"url": "http://www.cross.bg/sonik-sonik-filmut-1603193.html", "text": "/КРОСС/ Тази есен ускоряваме на макс с игралния филм, базиран на култовата за много поколения игра на SEGA Sonic the Hedgehog.СОНИК: ФИЛМЪТ е приключенска комедия за небезизвестния ултрабърз син нахалник – таралежът Соник.Зад лентата застава не кой да е, а продуцентът на поредицата „Бързи и яростни“ Нийл Х. Мориц, чиято биография включва кинохитове като „Аз съм легенда“, „Знам какво направи миналото лято“, „Всемогъщият Евън“, „Трите хикса“, тв сериалите „Специален отряд“ и „Бягство от затвора“.СОНИК: ФИЛМЪТ проследява премеждията на Соник, докато се опитва да проумее сложния живот на Земята заедно със своя новооткрит най-добър приятел Том Уачовски (Джеймс Марсдън, тв сериалът „Западен свят“).Те ще трябва да осуетят плановете на злодея д-р Роботник (мега звездата Джим Кери) да залови Соник и да използва свръхсилите му, за да стане господар на света. Във филма участват още Тика Съмптър и Бен Шуорц, който дава гласа си на Соник.Режисьор на Соник: Филмът е Джеф Фаулър, а сценарият е дело на Патрик Кейси, Джош Милър и Орен Узиел. Историята е на Патрик Кейси и Джош Милър.Продуценти са Нийл Х. Мориц (поредицата „Бързи и яростни“), Тору Накахара и Такеши Ито.СОНИК: ФИЛМЪТ връхлита в кината на 15 ноември\n\t\t\t\t\t", "date": "2019.05.02", "title": "Историята на Соник и д-р Роботник във филма СОНИК: ФИЛМЪТ (ВИДЕО)"}
{"url": "http://www.cross.bg/borisov-zashtoto-bulgariya-1603196.html", "text": "/КРОСС/ Премиерът Бойко Борисов взе участие в организираната от МВР и Фондация „Ханс Зайдел“ кръгла маса на тема „Защита на външната граница на ЕС и миграционни политики на Република България“, където присъства и премиерът на Бавария Маркус Зьодер, който е на официална визита у нас.„Имаме 100% контрол над акваторията на Черно море. Врабче да мине, радарите го засичат“, беше категоричен Борисов. За да онагледи добрата охрана, която страната ни осъществява на черноморската граница, Борисов даде пример със задържаните там над 200 килограма кокаин и 300 килограма хероин от българските гранични служби преди седмица. В изказването си българският премиер подчерта обаче, че България има проблеми по границата си с Гърция, защото там няма заграждения, а е дълга над 800 километра и се охранява трудно, защото е планинска.Борисов бе категоричен, че страната ни е приложила трите мерки, които гарантират сигурност на външните за ЕС граници – волята на правителствата да се справят с този проблем, споразуменията с трети страни и помощта, която оказва Европейския съюз. Освен важната роля на възпрепятстващото съоръжение на българо-турската граница, Борисов припомни, че само първите три месеца на тази година има осъдени за каналджийство 30 души, а за миналата година – 130.„Едновременно с охраната на външната граница, правораздавателните институции работят добре и бързо по тази тема“, отчете премиерът. „На ниво координация между службите сме изключително добре в момента“, допълни още той.От своя страна баварският премиер Зьодер подчерта, че ЕС трябва да признае огромният принос на България за защитата на външните му граници: „Трябва да се отчете това, което прави България, защото тя го финансира сама. Тя трябва да получи по-голямо финансиране от Брюксел“, каза още той. Според него с действията си страната ни показва, че е „сигурен и надежден“ партньор в Европа. Премиерът Борисов от своя страна обърна внимание и на работата на Европейската агенция за гранична и брегова охрана (Frontex). „Фронтекс е важен, но като контролен, наблюдаващ и оказващ помощ орган. Не дай си Боже при масирана вълна, тогава да има възможност с хора и техника допълнително да се намеси. Считам, че ресурсът, който се определя за 10 хил. полицаи, милиарди евро да отидат, е ненужно висок и то във време на криза. С много по-малко пари и с политическа воля на всяко едно правителство могат да се справят държавите-членки“, смята Борисов. Той изрази разтревоженост и за т. нар. „поход на надеждата“, който се организира в бежанските лагери в Турция. По думите му над 30 хил. души се готвят да тръгнат по Балканския път, по който през Гърция, Македония, Сърбия и Хърватия да стигнат до Австрия и Германия.", "date": "2019.05.02", "title": "Врабче да мине над Черно море, радарите го засичат"}
{"url": "http://www.cross.bg/google-gradskiya-transport-1603192.html", "text": "/КРОСС/ Картовата услуга на Google - Google Maps пусна актуализация за потребителите си в България, с която вече прави достъпна и възможността за навигация с използване на градския транспорт за София. Засега столицата е единственият град в страната ни, за който е добавена опцията. Потребителите могат да избират допълнителната опция за напътствия из града.Навигацията с градския транспорт в Google Maps работи по същия начин, по който и другите видове - с автомобил, велосипед или пеш. При търсене на цел в основното меню потребителят трябва да посочи, че иска да му се покаже маршрут с градския транспорт.Ако например искате да стигнете от Летище София, близо до което е нашата редакция, до НДК, приложението ще посочи няколко удобни превозни средства, ще ви навигира как да стигнете пеш до най-близката спирка и допълнителни напътствия – например кога идва следващото превозно средство, на какъв интервал пътува и през кои спирки ще мине. Актуализацията включва и подобрено меню \"За вас\", което предоставя специализирана информация спрямо интересите на конкретния потребител. ", "date": "2019.05.02", "title": "Google Maps пуска навигация с градски транспорт в България"}
{"url": "http://www.cross.bg/mozart-orchestra-myzika-1603194.html", "text": "/КРОСС/ Един от най-известните класически оркестри в света ще посети страната ни по повод 25-та годишнина на радиото.Classic FM радио ще отпразнува 25-ия си рожден ден с тържествен концерт на Vienna Mozart Orchestra. Един от най-известните класически оркестри в света ще зарадва българската публика на 22 декември в зала 1 на НДК, по повод годишнината на единственото радио за класическа музика в страната и на Балканите.Както подсказва името на оркестъра Vienna Mozart Orchestra, музикантите в състава му се посвещават изцяло на произведенията на най-уважавания представител на този период - Волфганг Амадеус Моцарт. Репертоарът на оркестъра варира от всички негови симфонии, през голямо разнообразие от инструментални концерти (за цигулка, пиано и духови), до арии и дуети от най-известните му опери. По повод предстоящите светли празници, от 23 април до 6 май организаторите дават частично 10% отстъпка от цената на билети за събитието. Специално за рождения ден радиото, на сцената ще се качат 17 от най-изявените класически музиканти.Вече четвърт век Classic FM радио се стреми да съхранява и популяризира класическа музика сред различни по вид и възраст аудитории, като неотлъчно е медиен партньор и коорганизатор на най-значимите концерти, фестивали и събития в този стил музика. Тази година радиото ще празнува с грандиозен концерт на основания от едни от най-добрите музиканти в света - Vienna Mozart Orchestra.Oще от създаването си през 1986 г. оркестърът радва публиката по цял свят, като концертите им се отличават не само с високото ниво на професионализъм и музикалното майсторство на сцена. Благодарение на тях, но и на автентичните исторически костюми и перуки, богатата програмата, както и ентусиазма на всички тези млади музиканти, концертите на Vienna Mozart Orchestra се превръщат в едно незабравимо преживяване.Макар да е роден в Залцбург, Моцарт намира своя дом във Виена, където живее и твори едни от ключовите си произведения и ненадминати в световен мащаб шедьоври. Всички оркестранти се стремят да запазят музикалната традиция и културното наследство на Виена, като се посветят на популяризирането на симфоничната камерна музика от Виенския класически период. Те с лекота ще пренесат публиката в онова време, което оформя Виена, столицата и резиденцията на Хабсбургската империя, както никой друг културен период не е правил преди: Барокът!Любителите на класическата музика ще имат възможността да посетят концерта на Vienna Mozart Orchestra по случай 25-тия рожден ден на Classic FM радио на 22 декември в зала 1 на НДК. Организатор на концерта е BGTSC, компания с дългогодишен опит в организирането на концерти и масови мероприятия. Билети можете да намерите на eventim.bg", "date": "2019.05.02", "title": "Vienna Mozart Orchestra идва у нас за рождения ден на Classic FM радио"}
{"url": "http://www.cross.bg/zayavi-ostavka-zheni-1603195.html", "text": "/КРОСС/ Кипърският министър на правосъдието Йонас Николау подаде оставка на фона на обществено недоволство във връзка с действията на полицията след изчезването на чуждестранни жени - жертви на предполагаем сериен убиец, чиито действия са останали незабелязани в продължение на три години, предаде Ройтерс.Четири жени бяха открити убити през последните три седмици, като телата им бяха намерени на различни места западно от столицата Никозия.35-годишен армейски капитан е в ареста, а полицията заяви, че той е признал за общо седем убийства на жени, с които се бил свързал в сайтове за запознанства.\"Информирах президента на републиката, че подавам оставка по причини от политическо естество\", заяви пред журналисти Николау след среща с президента Никос Анастасиадис.Николау заяви, че Анастасиадис е приел оставката му.Властите бяха подложени на ожесточена критика затова, че не са разследвали задълбочено сигналите за изчезнали жени.Майка и дъщеря от Румъния, за които се смята, че са били първите жертви, са изчезнали през септември 2016 г., а последната жертва - от Филипините, е изчезнала през август 2018 г.Полицията заяви, че се води вътрешно разследване за евентуални нередности.", "date": "2019.05.02", "title": "Министерска оставка в Кипър заради серийните убийства"}
{"url": "http://www.cross.bg/opek-dolara-barel-1603199.html", "text": "/КРОСС/ Средната цена на петрола на Организацията на страните износителки на петрол (ОПЕК) вчера се повиши до 72 долара за барел, информира днес на сайта си картелът.Във вторник един барел от кошницата на ОПЕК се търгуваше за 71,91 долара.За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Сахаран бленд или \"Сахарска смес\" (Алжир), Раби лек (Габон), Джено (Конго) и Зафиро (Екваториална Гвинея).Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 година.Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.", "date": "2019.05.02", "title": "Барел петрол от ОПЕК = 72 долара"}
{"url": "http://www.cross.bg/vadzhiralongkorn-taiiland-kralyat-1603198.html", "text": "/КРОСС/ Кралят на Тайланд Маха Ваджиралонгкорн се ожени за четвърти път, сключвайки брак със заместник ръководителката на групата му за лична охрана генерал Сутхида Ваджиралонгкорн На Аюдхя. С това Сутхида стана новата кралица на Тайланд считано от 1 май, предават международните медии. Новината беше съобщена от \"Кралския вестник\" на Тайланд, в който се казва, че 66-годишният крал е сключил брак с 40-годишната Сутхида, но не се уточнява на коя дата. По-рано в страната се разпространиха слухове, че двамата са имали връзка още докато кралят е бил принц-престолонаследник, но едва днес връзката им се обявява публично.Кралица Сутхида е четвъртата съпруга на крал Ваджиралонгкорн. Кралят има петима синове и две дъщери от предишни бракове. Сутхида Ваджиралонгкорн е била стюардеса в авиокомпанията \"Тай еъруейз\" преди да бъде назначена за командир на семейната охрана на краля с чин генерал.", "date": "2019.05.02", "title": "Кралят на Тайланд се ожени за шефка от охраната си"}
{"url": "http://www.cross.bg/glasyvane-mashinno-mashini-1603200.html", "text": "/КРОСС/ Централната избирателна комисия определи 3000 избирателни секции в страната, където ще се проведе машинно гласуване на изборите за членове на Европейския парламент, излъчени от България на 26 май. Списъкът със секциите вече е качен на сайта на ЦИК.Окончателно и въпреки жалбата, на евроизборите все пак ще има машинно гласуване.Така ще бъде след като Върховният административен съд отхвърли жалбата срещу решението на ЦИК за изпълнител на обществената поръчка.  Жалбата идваше от страна на една от трите фирми, които се състезаваха в обществената поръчка - \"Български машини за гласуване\" ЕООД. Тя бе отстранена от процедурата с аргумента, че не отговаря на техническите изисквания и параметрите, заложени в самите изисквания на процедурата. Така машинното гласуване ще бъде изцяло организирано от \"Сиела\", която има ангажимент според изискванията на обществената поръчка да осигури освен наема на тези 3000 машини в избирателните секции, логистичното им придвижване до секциите в страната и обучението на хората по места.\"Сиела Норма\" АД трябва да осигури 3000 машини за гласуване за евроизборите. Компанията направи експерименталното машинно гласуване и на предишните избори. Успя да проведе и реално гласуване - на изборите за президент и референдум с общо 500 машини.С една машина ще може да се гласува от 1200 избиратели, ако има нужда, фирмата има готовност да достави допълнително хартия в изборния ден, стана ясно по-рано в ефира на БНТ.След упражнен вот машината ще издаде разписка, която трябва да бъде пусната в специална урна, предназначена за машинното гласуване.Хартиените отрязъци няма да бъдат броени, освен ако няма оспорване на резултата. Самото консолидиране на гласовете ще се извършва от машината.По-рано в сутрешния блок на БНТ беше направена демонстрация на машинното гласуване.Над 2 млн. души се обявиха на референдум за електронното и машинно гласуване. Правителството отдели от бюджета средствата за това гласуване. То не позволява манипулации, според експертите.", "date": "2019.05.02", "title": "Списъкът със секциите вече е качен на сайта на ЦИК"}
{"url": "http://www.cross.bg/izmami-staiikov-bulgaria-1603201.html", "text": "/КРОСС/ Прокуратурата, ДАНС и МВР с акции в пет града - разследват измами с евросредства в София, Пловдив, Сливен, Карнобат и Бургас, съобщи Bulgaria ON AIR. По неофициална информация акцията е във връзка с измами със средства по програмата \"Млад фермер\". По информация на Bulgaria ON AIR разследването отново е стигнало до бизнесмена Миню Стайков. Той вече е обвинен в участие в организирана престъпа група, данъчни измами със стоки без бандерол. От прокуратурата имат съмнения, че негови служители са кандидатствали по програма \"Млад фермер\", а несените щети най-вероятно са за над 7 млн. евро. Миню Стайков е в ареста, въпреки че според адвоката му той е получил инсулт. Наложена му бе гаранция от 500 хил. лева, която Апелативният съд впоследствие отмени.", "date": "2019.05.02", "title": "Полицията влезе в офис на Миню Стайков в Карнобат"}
{"url": "http://www.cross.bg/svobodnite-mladostta-namalyavane-1603197.html", "text": "/КРОСС/ Маслодайните ядки все още са екзотика на трапезата. Те обаче крият много ползи за здравето и помагат на тялото да съхрани младостта.Не е случайно, че специалистите ги наричат супер храни на младостта. Причината е, че са богати на антиоксиданти и противодействат на свободните радикали - главната причина за ранното стареене. е ценен източник на фитостероли, благодарение на които спомага за намаляване на лошия холестерол. Освен това регулира функциите на дебелото черво и така предотвратява появата на някои видове рак. е един от най-добрите естествени източници на селен и витамин Е. Той е богат на мощни антиоксиданти, което го прави перфектен в борбата срещу свободните радикали. Маслата, извлечени от бразилски орех и макадамия, са сред най-добрите естествени разкрасяващи средства за коса. Достатъчни са няколко капки в шампоана, за да забележите разликата.Родината на  е Северна Америка. Ядката е популярна за направата на сладкиши, бонбони и бисквити. Но може спокойно да се включи като съставка в ястия, сосове, салати, закуски. Пеканът има доказани антиканцерогенни свойства и способства за намаляване на риска от рак. Предпазва простатата, защитава нервната система и намалява стреса. ", "date": "2019.05.02", "title": "Екзотиката в чинията забавя стареенето на тялото"}
{"url": "http://www.cross.bg/otidete-nepremenno-napravite-1603191.html", "text": "/КРОСС/ Някои части от Европа се радват на всичката възможна любов.Но въпреки че Париж и Лондон се посещават от над 40 млн. туристи годишно, има още много други приятни места по континента, които ги конкурират и като история, и като култура - но остават в абсолютна тайна.Решихме, че е крайно време да разкрием някои от тези дестинации и страхотните пейзажи, вкусна храна и историческа архитектура там.Това крайморско селце на около час път южно от Лисабон е пазена в дълбока тайна португалска перла - и причините за това са сериозни: бели пясъчни плажове, поразителни оризови полета и много спокоен начин на живот.Популярни са туристически обиколки за наблюдение на делфини по естуара на Садо, особено последвани от пир с морски дарове вечерта.Представете си нещо като Сен Тропе, преди да нашуми толкова.Да пиете вечерни коктейли около плажното огнище на Sublime Comporta.Крайбрежната красота на Хърватия не е тайна, но някои се опасяват, че тя ще бъде джентрифицирана, когато страната премине към еврото.Така че сега е моментът да разгледате Истрия, серия от древни пристанищни градове по северния полуостров.Насладете се на локални пиршества за сетивата като вино с бели трюфели, докато сте сред исторически сгради от Римската и Византийската империя.Да посетите летен музикален фестивал, като Dimensions или Outlook, най-големият европейски фестивал за дъбстеп и бейс.Разнообразната софийска архитектура, обхващаща както отомански джамии, така и комунистически паметници, ще взриви вашия Instagram.Центърът на града е малък, богат на пазари в духа на Стария свят и минерални извори (има цели седем, всичките безплатни за обща употреба), а вечерите се оживяват от арт-барове и музикални клубове с концерти на живо.Пробвайте шкембе-чорбата, традиционен български лек срещу махмурлук, която се прави от животински вътрешности и мляко (естествено, поръчайте я след тежък нощен запой).Краков има история, която е интересна, но и мрачна, с гради, които някога са били еврейски гета и нацистки щабквартири.Сега в еврейския квартал Казимир ще откриете луксозни кашерни ресторанти, училищни групи в кипи, хипстърски коктейл-барове и много маниашки графити.Посетете аптеката \"Под орела\" срещу Площада на героите от гетото, където аптекарят и служителите му са рискували живота си, за да помагат тайно на евреите.Ротердам е абсолютно произведение на изкуството, демонстриращ ултрамодерен дизайн, контрастиращ с ретро-естетиката на Амстердам.От моста \"Еразъм\" до Кубичните къщи и театъра Nieuwe Luxor, има много оригинална архитектура, на която да се възхитите, докато сте седнали в някое от много улични кафенета и барове на града.Посетете Markthal, нов и нестандартен пазар, проектиран от \"супер-холандските\" звездни архитекти MVRDV.Това университетско градче в югозападна Германия е един от най-зелените градове в света. Местните власти са ограничили движението на автомобили, като вместо това са изградили над 400 км велоалеи.С изобилие от барове, ресторанти и исторически сгради (да не говорим за близкия Шварцвалд и винопроизводството наоколо), има много места, които да посетите и разгледате.Посетете традиционна германска пивоварна, като Ganter Brauereiausschank или Hausbrauerei Feierling.", "date": "2019.05.02", "title": "Шест от най-добре пазените тайни в европейския туризъм"}
{"url": "http://www.cross.bg/oblastnoto-snyag-putno-1603185.html", "text": "/КРОСС/ Майски сняг изненада шофьорите в Смолянско и тази сутрин, след като снощи заваля в района на Пампорово и прохода „Превала“.За броени минути пътните плана са побелели, като по данни на Областното пътно управление, снежната покривка е около 2-3 см в различните райони.Температурите в областта през денонощието са варирали от 4 до 12 градуса, което е допринесло и за бързото разтопяване на снега по шосето.„Пътищата в областта са мокри, но няма сигнали за проблеми. По двата прохода има сняг, но той е в страни на пътните платна“, добавиха от Областното пътно управление.", "date": "2019.05.02", "title": "Майски сняг изненада шофьорите в Смолянско"}
{"url": "http://www.cross.bg/zyoder-evropa-borisov-1603181.html", "text": "/КРОСС/ \"На първо място сме в Европа по задържани, арестувани, дадени на съд и с присъди каналджии\", това каза министър-председателят Бойко Борисов след среща с премиера на Свободна държава Бавария Маркус Зьодер.„На разговора още веднъж детайлно запознах колегата Зьодер с охраната по Шенгенското пространство. За пример в Европа сме“, каза още Борисов.По думите му страната ни е доказала, че се справя с нелегалната миграция. Мисля, че сме на първо място в Европа, което прави чест на колегите от МВР, по задържани, арестувани, дадени на съд и вече с присъди каналджии“, подчерта министър-председателят. Той отчете, че отпуснатите пари за охрана на границата от ЕК са свършили добра работа. „Ние от нашия бюджет инвестираме непрекъснато за охрана на границата“, допълни той.Подкрепяме България за Шенген, заяви премиерът на Бавария Маркус Зьодер след срещата на четири очи с българския си колега Бойко Борисов.В изказването си той определи страната ни като „важен фактор за стабилността на целия регион“ и изрази похвалата си за успешното опазване на външните граници на ЕС. „България се доказва като много стабилен европейски партньор“, заяви Зьодер. „В една все по-слаба Европа, България показва колко силна е тя и колко усилия полага за опазване на сигурността на границата на ЕС“, допълни още той.Двамата премиери положиха подписите си под съвместна декларация за сътрудничество в областта на сигурността и противодействие на престъпността.Според Зьодер в тази област страната ни постига „много над средното ниво“, за което получава уважението на своите европейски партньори. „Много е важно да работим заедно за засилването на обединените в Европа“, заяви още баварският министър-председател и призова за подкрепа на проевропейските сили на Стария континент.", "date": "2019.05.02", "title": "Маркус Зьодер: Подкрепяме България за Шенген "}
{"url": "http://www.cross.bg/zubite-voda-limon-1603184.html", "text": "/КРОСС/ Въпреки че сега е много модерно да започваме деня си с чаша вода с лимон, експерти предупреждават, чеНо зъболекари предупреждават, че киселинността на тази напитка може да наруши зъбния емайл и да доведе до петна и обезцветяване на зъбите.Проф. Деймиън Уалмсли – част от британската зъболекарска асоциация, твърди, че според изследваниятаСпециалистът предупреждава, че лимоновият сок е особено вреден – и то ако е в комбинация с топла вода.Температурата на водата увеличава този ефект, защото ерозията е по-силна при по-високи температури“, обяснява проф. Уалмсли.Д-р Найджъл Картър също смята, че лимонът в гореща вода може да доведе до зъбна ерозия.Проблемът е в киселинността на напитката. Ако се консумира редовно, ще доведе до омекване и износване на емайла на зъбите – по-известно като зъбна ерозия“, обяснява специалистът.„Зъболекарите забелязват увеличение на случаите на дентална ерозия поради употреба на кисели газирани напитки“, пояснява още д-р Картър.Друг съвет е да изпиваме напитката на един дъх, за да може киселинността да засегне зъбите за възможно най-кратко време.", "date": "2019.05.02", "title": "Пиенето на топла вода с лимон - опасно за зъбите"}
{"url": "http://www.cross.bg/chasa-sofiiiska-voda-1603183.html", "text": "/КРОСС/ Софийска вода\" временно ще прекъсне водоснабдяването в някои части на столицата:На 03 май 2019 г. (петък), във връзка с  пресвързване на уличен водопровод на ул. „Акад. Борис Стефанов“ , се налага спиране на водоподаването от 10:00 до 18:30 часа на клиентите на „Софийска вода”, живеещи в района на ул. „Акад. Борис Стефанов“ от ул. „Атанас Иширков“ до ул. „Иван Странски“, Зимен дворец на спорта. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред Зимен дворец на спорта.На 03 май 2019 г. (петък), във връзка с подмяна на сградно водопроводно отклонение пред, се налага спиране на водоподаването от 10:00 до 17:00 часа на клиентите на „Софийска вода”, живеещи в района на ул. 5048 и по ул. „Генерал Стоян Стоянов“ от ул. 5049 до бл. 68. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 72 вх. Б.На 03 май 2019 г. (петък), във връзка с  пресвързване на уличен водопровод на, се налага спиране на водоподаването от 08:00 до 20:00 часа на клиентите на „Софийска вода”, живеещи в района на ул. „Загребска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Загребска“ ъгъла с ул. „Любляна“На 03 май 2019 г. (петък), във връзка с  диагностика на уличен водопровод на , се налага спиране на водоподаването от 10:00 до 17:00 часа на клиентите на „Софийска вода”, живеещи в района на:по ул. \"Любен Каравелов\" от ул. \"Алеко Константинов\" до ул. \"Васил Левски\"по ул. \"Алеко Константинов\" от ул. \"Иван Вазов\" до ул. \"Захари Стоянов“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Алеко Константинов“ ъгъла с ул. „Любен Каравелов“На 03 май 2019 г. (петък), във връзка с механично почистане и дезинфекция на резервоар „Шумака“, се налага спиране на водоподаването от 09:00 до 13:00 часа на клиентите на „Софийска вода”, живеещи в района на . При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеоновско шосе“ и отбивката за резервоара.", "date": "2019.05.02", "title": "Кои части на София остават без вода в петък?"}
{"url": "http://www.cross.bg/internet-rysiya-pytin-1603188.html", "text": "/КРОСС/ Закон, който увеличава правителствения контрол върху интернет, е подписан от руския президент Владимир Путин.Доставчиците се задължават да осигурят оборудване, което да пренасочва трафика в интернет през базирани в Русия сървъри. Според критиците на Путин това ще доведе до повсеместна цензура, а според поддръжниците му мярката е предпазна, в случай че Съединените щати или други враждебно настроени страни блокират достъпа на Русия до глобалната мрежа.", "date": "2019.05.02", "title": "Увеличава се правителственият контрол върху интернет в Русия"}
{"url": "http://www.cross.bg/fest-edno-poznanie-1603187.html", "text": "/КРОСС/ Хартиен арт фест ще бъде открит тази вечер във фоайе \"Запад\" на НДК едновременно с две изложби. Едната експозиция е озаглавена \"Амаретас\" и в нея са включени произведения на български и чуждестранни художници, които търсят експерименталните форми в изкуството с хартия. Втората изложба е на Мартина Караиванова, а проектът й е озаглавен \"След полунощ преди изгрева\". Даниела Тодорова е куратор и организатор на хартиения фест: \"Цялото наше познание е отпечатано именно върху хартия. Освен това хартията има душа, тя всъщност е растение, дърво. И аз мисля, че това е най-великолепният начин да покажем едно познание, едно културно наследство, едно съвремие в нашия свят\".Двете експозиции на хартиения арт фест могат да бъдат разгледани в НДК до 14 май, а входът е свободен. ", "date": "2019.05.02", "title": "Хартиен арт фест се открива тази вечер във фоайе \"Запад\" на НДК"}
{"url": "http://www.cross.bg/stranata-surbiya-dzhokovich-1603189.html", "text": "/КРОСС/ Новак Джокович заяви, че винаги се опитва да представи страната си в най-добрата възможна светлина. Джокович отбеляза, че понякога се пита дали не трябва да се занимава с политика или с някои въпроси, свързани с тениса, които не са свързани само с играта.„Правя всичко съзнателно и отговорно, влагам всичките си сили в него. Не мога да правя нещата половинчато“, каза световната тенис легенда и добави: „Винаги се опитвам да помагам и представям страната си по най-добрия начин. Когато се срещам с хората в Сърбия, говоря с тях, но не искам да се ограничавам до собствената си страна, да обичам само нея, а да мразя другите“.От месец ноември насам всяка събота в Сърбия се провеждат масови протести срещу авторитарното управление на сръбския президент Александър Вучич.", "date": "2019.05.02", "title": "Новак Джокович обмисля да влезе в политиката"}
{"url": "http://www.cross.bg/zakona-helms-burtun-merki-1603186.html", "text": "/КРОСС/ Европейският съюз обеща мерки, за да отговори на пълното прилагане на закона „Хелмс-Бъртън” от САЩ в четвъртък, което ще отвори пътя за съдебни дела в американските съдилища за конфискувана от Куба собственост. ЕС смята, че ходът на САЩ \"противоречи на международното право\" и Брюксел \"ще използва всички подходящи мерки за справяне с последиците от закона „Хелмс-Бъртън”, включително във връзка с неговите права на СТО\", гласи изявление на шефа на дипломацията на ЕС Федерика Могерини. Администрацията на президента Доналд Тръмп обяви през април, че ще разреши воденето на съдебни дела в американските съдилища за имущество, конфискувано от комунистическото правителство на Куба, като наложи прилагането на закона „Хелмс-Бъртън” от 1996 г., който беше отменена от последователни президенти. „Европейският съюз изразява дълбоко съжаление за пълното активиране на закона „Хелмс-Бъртън” (LIBERTAD) от САЩ от 1996 г.”, каза Могерини. „Решението е нарушение на ангажиментите, поети в споразуменията между ЕС и САЩ от 1997 г. и 1998 г., които оттогава са били спазвани от двете страни без прекъсване“, посочи още тя. По думите й това ще предизвика „ненужни търкания и ще подкопае доверието и предвидимостта в трансатлантическото партньорство\", съобщава БГНЕС. Могерини каза, че ЕС ще използва всички подходящи мерки за справяне с последиците от закона „Хелмс-Бъртън”, включително чрез използването на правилника на ЕС за блокиране. „Блокиращият статут“ забранява на компаниите от ЕС да спазват определени американски санкции, което им позволява да възстановят щетите от такива санкции и да анулират всички съдебни решения на чуждестранни съдилища срещу тях. В резултат на действията на американското правителство кубинско-американците с американско гражданство от четвъртък могат да предявят иск за обезщетение в американските съдилища от кубинското правителство или частни компании заради \"откраднатите\" им имоти на острова. Активирането на закона „Хелмс-Бъртън” има за цел да отслаби кубинското правителство, което Вашингтон счита за стоящо зад президента на Венецуела Николас Мадуро и президента на Никарагуа Даниел Ортега.", "date": "2019.05.02", "title": "ЕС е против мерки на САЩ срещу Куба"}
{"url": "http://www.cross.bg/sofi-dzhonas-svatbata-1603190.html", "text": "/КРОСС/ Ако искате незабавно да сключите брак, мястото е Лас Вегас! Последната поява на Софи Търнър и Джо Джонас бе на музикалните награди Billboard в Лас Вегас. Малко след това Софи и Джо просто решават, че трябва да си кажат заветното „да“ и нищо не може да ги спре.Двамата отиват в някой от параклисите, с които е известен Лас Вегас, където двойките могат да сключват брак в съвсем кратък срок, като има разнообразие от теми, в които може да се проведе сватбата. Най-известната тема е „сватба в стил Елвис“. Не е изненадващо, че Софи и Джо избират именно двойник на Елвис Пресли да води церемонията им.Сватбата им струва 600 долара – без дълги планове, ангажименти и притеснения.Щастливите новини издаде диждеят Дипло, който сподели видео в Instagram профила си от специалния момент на двамата влюбени. На него Софи е с булчинска рокля, а Джо в подходящ костюм: „Обещавам, че никога няма да те изоставя, да ти вярвам и обичам до последния си дъх“ , заклеха се двамата пред Елвис.Двойката обяви годежа си през октомври 2017 г., като и двамата до последно отказваха да дадат подробности за това каква сватба планират. Единственото, което откровено споделяха бе, че не желаят грандиозна церемония, каквато видяхме при женитбите на другите двама Джонас. На сватбата на Кевин през 2009 г. имаше над 400 гости. Сватбата се състоя в замъка Охека в Хънтингтън, Ню Йорк. Сватбата на Приянка Чопра и Ник Джонас също се състоя в дворец - Умайд Бхаван, намиращ се в най-големия щат в Индия – Раджастан. Празненството по повода продължи три дни. Е, Софи и Джо очевидно не си падат по големите подготовки, а обичат спонтанността!", "date": "2019.05.02", "title": "Софи Търнър и Джо Джонас се ожениха тайно"}
{"url": "http://www.cross.bg/mrezha-facebook-sotzialnata-1603223.html", "text": "/КРОСС/ Най-голямата социална мрежа на планетата \"Facebook\" претърпя поредния си срив. Този път той засегна предимно държавите на Балканския полуостров. При опит за влизане в сайта мнозина потребители от България, Македония, Сърбия и Гърция виждаха надпис, заявяващ, че \"\".В България най-голямо бе количеството на засегнати потребители в София и Варна. Facebook е претърпя срив още в страните от Кавказ - Грузия, Армения и Азербайджан. Срив е имало в Никозия, Кипър и Истанбул, Турция.Проблемът бе отстранен около 20 минути след неговото възникване, като към този момент социалната мрежа функционира нормално.Instagram, Messenger и WhatsApp, които са собственост на компанията на Марк Зукърбърг, също не функционираха в засегнатите райони.Не става ясно какво е причинило проблемите, но е много вероятно \"виновни\" да са ъпдейтите на социалната мрежа. В последните дни бяха сменени бутоните за реакция, а Зукърбърг обяви, че \"ще олекоти\" дизайна на своя сайт.Много често при ъпдейтване на Facebook, сайтът се сблъсква с проблеми и сривове. Експертите посочват, че изключително дългият и сложен код е в основата на проблемите, които възникват при обновяването на социалната мрежа.", "date": "2019.05.02", "title": " Facebook претърпя срив на Балканите"}
{"url": "http://www.cross.bg/gryp-tzeni-tzena-1603204.html", "text": "/КРОСС/ В момента с пари от ЕС се работи по две градски зони. \"Джи Пи Груп“ отговаря за обновлението на участъци от ул. „Цар Шишман“, „6-ти септември“, „Солунска“ и „Граф Игнатиев“ (20 113 417  лв. без ДДС) , а \"ПСТ Груп\" ремонтира пл. \"Александър Невски\", пл. \"Народно събрание\", градинките при университета, \"Св. София\" и \"Кристал\" (17 888 814 лв. без ДДС). Общината е предпочела да скрие цените за по-скандалния ремонт - извършваните от фирма \"Джи Пи Груп\" дейности. Договорът с фирмата е публикуван с всички задължителни приложения по техническото изпълнение, но не и с ценовата оферта. Така няма как да се провери оферираната от изпълнителя цена за изпълнението на редица дейности, предизвикали скандал заради неприемливи естетически решения или лош монтаж. Общината не дава информация и по отделни запитвания. Така например „Сега“ поиска да получи информация за цената, която столицата ще плати за злополучните перки по \"Граф Игнатиев\" и Водната стена на пл. \"Гарибалди\", но от общината не отговориха конкретно.Добра представа за разходите обаче дава договорът за другата зона с \"ПСТ Груп\". Тук ценовата оферта е публична, а от документацията става ясно, че и двете фирми са работили с един и същ мострен каталог за изпълнението на договора. От техническите оферти се разбира, че доставчиците на някои от продуктите са едни и същи. Така може да се очаква, че предложените цени по отделни позиции от двете фирми са близки. Цените на \"ПСТ Груп\" при някои продукти направо изумяват.Над 2 пъти е разликата в предложената от \"ПСТ Груп\" цена за закупуване на улични кошчета спрямо пазарните цени за абсолютно същия модел, показа проверка на \"Сега\". Според мострения каталог, изготвен от проектанта \"А.Д.А.\", и за двете зони е заложено закупуването на кошчета с материал, устойчив на студ и вандализъм, капацитет 85 литра, тегло 9.6 кг и размери 47.5/76 см. За зоната, ремонтирана от \"ПСТ Груп\", е предвидено поставянето на 129 кошчета от марка Аdmiral, като фирмата е предложила единична цена от 988 лв. без ДДС на бройка (127 452 лв. без ДДС за цялото количество). Кошче с абсолютно същите характеристики в каталога на \"Мева\" за 2019 г. струва 392 лв. без ДДС. Не е ясно кога ще се монтират тези кошчета и дали моделът не е сменен - монтираните в момента в района съдове са от друг модел.Косвена информация за цената на прословутите перки на акула по \"Граф Игнатиев\" разкрива друго проектантско решение - като антипаркинг елементи да се ползват гранитни блокове с размер 40/40/40. Блоковете могат да се видят по протежението на улиците и в двете зони, като цената на един гранитен блок при \"ПСТ Груп\" е 323 лв. без ДДС. В зоната на \"ПСТ Груп\" е заложено да бъдат поставени 151 гранитни блока с цел ограничаване на паркирането за цена от 48 759 лв. без ДДС. По договора с \"Джи Пи Груп\" е заложено поставянето на още 542 антипаркинг гранитни блока със същите размери. Цената на перките би следвало да е близка - първоначално и тези ограничители бяха в правоъгълна форма, а после бяха преработени, за да не пречат. Последно се реши перките да бъдат сменени с чугунени стълбчета.Гранитът въобще е на мода при течащите ремонти на централната градска част въпреки скандално високите цени за отделни артикули. Така по договор с \"ПСТ Груп\" е поръчано да бъдат доставени 11 монолитни каменни пейки срещу астрономическата сума от 112 404 лв. без ДДС (10 218 лв. бройката). От мострения каталог става ясно, че блоковете трябва да са от светлосив гранит с монтирано дърво за сядане върху тях, като не са посочени размери. До момента в зоната на ремонта на \"ПСТ Груп\" няма доставени такива пейки, показа проверка на \"Сега\".Сред куриозните продукти, поръчани по договора, е и изработен от ламарина знак за обозначаване на паркомясто за инвалиди. Ламариненият елемент с размери 40/40/60 ще се монтира върху статичен гранитен блок, като цената само на ламарината е 464 лв. без ДДС. В зоната на \"ПСТ Груп\" е предвидено монтирането на 10 такива елемента. След избухването на скандала около друго странно проектантско решение - \"Водната стена\" на пл. \"Гарибалди\", общинският съветник от ДСБ Марта Георгиева обяви, че по нейна информация доставката и монтажът на творението са стрували 28 000 лв.  Високите цени спрямо други оферти на пазара правят впечатление при много продукти. Така например по-обикновените пейки, класически дизайн, поръчани по договора с \"ПСТ Груп\", са на стойност 849 лв. без ДДС. Класически пейки със сходни размери от тропическо дърво от друг доставчик могат да се намерят за цени от 514 лв. Поръчани са 5 автоматизирани самопочистващи се тоалетни с единична цена 84 700 лв. без ДДС, а в интернет може да бъде открита оферта за тоалетна, изготвяна за община Бургас на същата фирма, на цена от 80 220 лв. с включен ДДС. Тук обаче е трудно да се провери дали характеристиките са еднакви и как самият монтаж товари цената. Заложена е и доставката на 7 велостоянки за по 6 броя велосипеди с единична цена 674 лв. без ДДС. Стойки за същия брой велосипеди, но друг модел могат да се намерят на цени от около 230 лв.При тези обществени поръчки изготвеният от проектанта мострен каталог до голяма степен е предрешил от кои вносители да се доставят съответните продукти. При строителните материали разнообразието е по-голямо, но при градските мебели посоченият модел води до ползване на един и същ доставчик и от двете фирми. Впечатление прави ползването на каталога на испанската фирма Novatilu. От него са заложени моделът за чешма Tree drinking fountain, оттам вероятно е заимствана и идеята за гранитни пейки. Гранитът по поръчката на \"ПСТ Груп\" е доставян от \"Евро строй 2016\",  а по този на \"Джи Пи Груп\" - от фирма \"Жакот\". Не е ясно защо не е предпочетено обявяването на отделна обществена поръчка за доставка на градски мебели, за да се търсят по-изгодни цени.Източник: segabg.com", "date": "2019.05.02", "title": "Седим на пейка за 10 000 лв. на ул. \"Граф Игнатиев\""}
{"url": "http://www.cross.bg/kycheta-godina-domashni-1603175.html", "text": "/КРОСС/ Хората, които хранят бездомни кучета край блокове или на други обществени места в Пазарджишко, ще бъдат задължени да ги регистрират, кастрират, ваксинират и обезпаразитяват, както и да им плащат такса като за домашни любимци.Това гласи нова наредба за отглеждането на животни, подготвена от общината и обявена за обществено обсъждане. Така занапред зоолюбителите, които се грижат за улични кучета, ще трябва да декларират това в общината и да поемат ред ангажименти.Включително да не допускат разнасяне на зарази, агресивно поведение на питомците си към хора или други четириноги, както и безконтролното им размножаване. Ще бъдат освобождавани от такса, ако ги кастрират.По-строги правила се въвеждат и за собствениците на домашни любимци. Мнозина разхождат кучета по улиците на града, но по данни на общината за 2017 година регистрираните са едва 65, за 2018-та - 114, а за тази година - само 21, а срокът за това изтече на 31 март.Редица изисквания са поставени и при отглеждането на добитък и птици, като според местоположението на имота има ограничения и за техния брой. Има и забрана да се отглеждат селскостопански животни като домашни любимци.За неспазване на наредбата са предвидени глоби, най-малките от които са 50 лева, а най-големите - 4 000 лева. Те ще се налагат при повторност на нарушенията. Текстовете в документа са съобразени с Националната програма за овладяване на безстопанствените кучета, която е в сила от 14 март тази година, сочи в мотивите си кметът Тодор Попов.До 15 май се приемат предложения за промени или допълнения.", "date": "2019.05.02", "title": "Задължават зоолюбителите в Пазарджишко да регистрират бездомните кучета, които хранят"}
{"url": "http://www.cross.bg/barselona-s-klasicheska-pobeda-nad-livurpyl-gleda-kum-finala-1603174.html", "text": "/КРОСС/ Барселона победи Ливърпул с класическото 3:0 в първа среща от полуфиналите на Шампионска лига, играна на стадион \"Камп Ноу\".Двата отбора изпълниха очакванията и спретнаха атрактивен мач, който бе изпълнен с редица страхотни отигравания и голови положения. В надиграването каталунците бяха по-настоятелни и Луис Суарес (26') успя да се разпише.През втората част мърсисайдци стояха по-добре на терена. Напук на логиката обаче домакините нанесоха нов удар, като на сцената се появи Лионел Меси (75', 82'), който се разписа на два пъти и вече има 600 гола в своята кариера.Така Барселона ще излезе на \"Анфийлд\" със солидна доза самочувствие. Реваншът между двата тима ще бъде на 7 май (вторник) от 22:00 часа българско време.", "date": "2019.05.02", "title": "Барселона с класическа победа над Ливърпул, гледа към финала  "}
{"url": "http://www.cross.bg/leonardo-vinchi-godini-1603173.html", "text": "/КРОСС/ В деня, в който се навършват 500 години от смъртта на Леонардо да Винчи, френският президент Еманюел Макрон приема италианския си колега Серджо Матарела. Двамата лидери ще отдадат почит на твореца, но също така ще изтъкнат френско-италианското приятелство след напрежението в последните месеци.", "date": "2019.05.02", "title": "Навършват се 500 години от смъртта на Леонардо да Винчи"}
{"url": "http://www.cross.bg/vuzrazhdane-bulgarskoto-samo-1603172.html", "text": "/КРОСС/ На 1 май членове и симпатизанти на Възраждане, водени от председателя на организацията Костадин Костадинов, посетиха унищоженото от гърците през 1946 г. старо българско село Баница, близо до град Сяр (дн. Серес), което днес за съжаление е част от държавната територия на Гърция.Там през 1903 г., по време на Илинденско - Преображенското въстание, в битка с редовната турска армия, намира смъртта си великия водач на българското национално-освободително движение в Македония и Одринско – Гоце Делчев. Първоначално погребан именно там, по-късно оцелели негови четници изравят част от тленните останки на войводата, за да ги спасят от настъпващата гръцка армия, унищожаваща по пътя си всяка следа от българското историческо и културно наследство в Егейска Македония, и ги пренасят в свободните български земи.Макар и основната част от мощите на Гоце Делчев да са пренесени от българските военни в пределите на стара България, там остава останалата част от тях, което превръща това място в едно истинско светилище на българската национална чест и порив за свобода.Именно на това място, патриотите от Възраждане поставиха втора поредна паметна плоча, и общо трета, поставена там от българи. Това е така, защото времето, което плочите престояват на това място, обикновено е само няколко дни. Веднага след слагането им гръцките власти ги разбиват. Първата плоча, поставена от Възраждане на 1 май 2015 г., оцеля точно две седмици.Най-срамно от всичко обаче е жалкото и бездушно мълчание на българската държава, позорно търпяща не само гръцките издевателства над националната ни памет по тези изконни български земи, но най-вече бруталните опити за асимилация на българското малцинство в Гърция (което е коренното население в днешните северни гръцки територии), наброяващо почти 500 000 души.Последното, между другото е дълбоко показателно за това колко е полезно членството ни в Европейския съюз, по отношение опазването на българското културно-историческо наследство и правата на българските малцинства в пределите на старите български земи. Последното е една от най-широко акламираните цели на ЕС, с която същият очевидно не се справя, както трябва. Или може би това е така, само когато се отнася до българското минало…От Възраждане припомнят, че това е валидно не само за Гърция, а практически за всички съседни балкански страни, които всячески и с огромно усърдие, заличават всяко едно доказателство за българската историческа принадлежност на съседните си с България области.Костадин Костадинов е категоричен – когато Възраждане изпрати своите представители в Европейския парламент след 26-ти май, опазването на българското културно-историческо наследство на Балканите и в цяла Югоизточна Европа, както и признаването и спазването на правата на българските малцинства в съседните държави, ще бъдат едни от основните им приоритети.Възрожденците обещават, че всеки опит на чужди държави, които и да са те, да рушат артефакти от българското минало, ще бъде посрещан твърдо от евродепутатите на Възраждане, а всеки един подобен случай ще бъде сведен до знанието всички възможни европейски органи и институции.Възраждане – само ние можем!", "date": "2019.05.02", "title": "Възраждане постави паметна плоча на лобното място на Гоце Делчев в Гърция"}
{"url": "http://www.cross.bg/gosti-bezlov-evropeiiski-1603176.html", "text": "/КРОСС/ Едва ли ще се стигне до наказателна отговорност за собствениците на псевдо къщите за гости, макар че по тези казуси могат да бъдат приложени текстове от Наказателния кодекс. Ще има някакви корекции, връщане на пари и дотам.До тази скептична обща констатация достигнаха в сутрешния блок на Нова телевизия Тихомир Безлов, който е експерт по сигурността към Центъра за изследване на демокрацията, и Юлиана Николова, която е директор на портал \"Европа\".Според Безлов къщите за гости не са донесли ползи за околния бизнес в населените места и цялостният резултат е, че има пропуснати ползи за обществото, тъй като не се създава поминък за местните и облагите са само за малцина, а всъщност размерът на европарите е гигантски, ако се сравнят с бюджетните средства на малките общини.Експертът открои проблема с ефективността на харченето на парите от оперативните европейски програми, които тръгнаха още в началото на века с предприсъединителните фондове, около които са изникнали и много консултанти, дошли от държавната администрация.\"Правят се къщи, стадиони и плувни басейни в села с по 100 души население. Строят се къщи за гости, които никога не се отключват\", констатира проблема Безлов.По думите му оперативните програми, по-голямата част от които са финансирани с европейски средства, са конструирани корупционно, т. е. много тесен кръг хора се възползват от парите от европейските фондове.Запитан в тази връзка за бъдещия европейски главен прокурор, чиято основна задача ще бъде борба със злоупотребите с пари от европейските фондове, Безлов изтъкна, че силно се преувеличава ролята на европейския главен прокурор, тъй като българските полицаи и дознатели ще събират доказателствата, а делата ще минават през българските съдилища.Според Юлиана Николова българските данъкоплатци ще платят на Европа за виновниците за фалшивите къщи за гости. Тя припомни делото \"САПАРД\", по което в Германия има ефективни присъди и хора, лежали в затвора, докато в България делото беше забатачено и така и никой не понесе наказателна отговорност за гигантските кражби.", "date": "2019.05.02", "title": "Забравете за наказателна отговорност за кражбите около къщите за гости"}
{"url": "http://www.cross.bg/kola-se-oburna-po-tavan-v-dere-na-simeonovsko-shose-v-sofiya-1603178.html", "text": "/КРОСС/ Катастрофа е станала рано тази сутрин в района на „Симеоновско шосе” в София, съобщи очевидец.Кола е излетяла от шосето и е паднала в дерето по капак. По чудо няма пострадали.По разказ на свидетели шофьорът се е опитал да избегне сблъсък с пешеходец и автомобилът е паднал в дерето.Водачът сам излязъл от колата и се качил на тротоара.", "date": "2019.05.02", "title": "Кола се обърна по таван в дере на „Симеоновско шосе” в София"}
{"url": "http://www.cross.bg/papa-frantzisk-znaem-1603179.html", "text": "/КРОСС/ В очакване сме на височайшата визита на папа Франциск в България. Хиляди католици тръпнат да се докоснат до светия отец. Но, какво не знаем или малко знаем за него?Папа Франциск е първият папа от Америка. Той също така е първият папа йезуит.Папата обича мате – вид аржентински чай. Страда от ишиас. За известно време, когато е бил между 40 и 50 години, е посещавал психоаналитик „за изясняване на някои неща“. Любимият му филм е „Пътят“ на Фелини, и веднага след това – „Рим – открит град“, но харесва и „Угощението на Бабет“.Ето и някои наглед дребни, но достатъчно красноречиви моменти, показващи го като папа от нов тип:– 14 март 2013: Веднага след избирането му за папа, той лично плаща сметката си, напускайки римския хотел. Този жест слага начало на едно папство за прости и скромни жестове.– 30 ноември 2015: По време на посещение в Централноафриканската република, където се вихрят кървави религиозни междуособици и улични сблъсъци, Франциск кани имама на столицата Банги да се качи при него в папомобила за опасно турне из обсадения и разделен от враждуващите лагери град в знак на мирното християнско-мюсюлманско съвместно съществуване.– 18 януари 2018: Папата венчава стюардеса и стюард чилийци на 11 метра височина в самолета, след като разбира, че църковната им сватба е била отменена поради земетресение.Папа Франциск е роден на същия ден, на който и рок легендата Томи Стийл.На младини той работи като бодигард на нощен клуб.Спорен е въпросът дали обича „селфита“, но не отказва да позира за такива снимки, защото „така правят децата днес“.Той обича (картините на) Караваджо и Шагал, (музиката на) Моцарт и Бах. Литературните му предпочитания варират от Достоевски до (аржентинския поет и писател) Хорхе Луис Борхес и поемата „Мартин Фиеро“ на друг аржентински писател от 19-и век – Хосе Ернандес.Говори се, че е сприхав, а самият той приема, че има „авторитарни“ наклонности и се знае, че някога е ругаел като моряк.Става сутрин в 4:30 ч., отдава се редовно на дрямка (сиеста) след като обядва и си ляга в 10 ч. вечерта.В изтърканата му раничка, която носи при пътуванията си, винаги има самобръсначка и молитвеник.Сам подгрява храната си на микровълнова фурна в столовата на ватиканския хотел.Често нарушава протокола, бяга от Ватикана тайно и храни папската стража докато е на пост.Не гледа телевизия, заради даден обет. Футболен запалянко е, има специален човек, който му докладва интересуващите го резултати.", "date": "2019.05.02", "title": "Какво не знаем за папа Франциск?"}
{"url": "http://www.cross.bg/venetzyela-lavrov-rysiya-1603180.html", "text": "/КРОСС/ Руският външен министър Сергей Лавров заплаши Съединените американски щати заради „намесата“ им във вътрешните дела на Венецуела, предадоха руските медии.Руският дипломат проведе телефонен разговор с американския държавен секретар Майк Помпео. В него Лавров е заявил, че по-нататъшни агресивни стъпки от страна на американците във Венецуела ще имат изключително тежки последствия, предаде РИА Новости.Руският външен министър е осъдил в телефонния разговор „намесата“ на Съединените американски щати във вътрешните дела на Венецуела, което определи като нарушение на международните закони. Лавров посочи, че диалогът между всички политически сили в южноамериканската страна е необходим.Майк Помпео заяви в сряда, че администрацията на президента Доналд Тръмп, подкрепяща Хуан Гуайдо, е готова да предприеме военна намеса, ако е необходимо. Русия, застанала зад социалиста Николас Мадуро, предупреди многократно Вашингтон, че военна намеса ще доведе до ескалация на конфликта. Самата Русия обаче изпрати близо стотина войници във Венецуела, както и военна техника в подкрепа на режима на Мадуро.", "date": "2019.05.02", "title": "Русия заплаши САЩ"}
{"url": "http://www.cross.bg/datzov-izlishuk-ramkite-1603177.html", "text": "/КРОСС/ В България все още има достатъчно високо потребление и икономически растеж.Това заяви бившият финансов зам.-министър Любомир Дацов пред БНР по повод отчетения от Министерството на финансите рекорден бюджетен излишък в края на април - над 2,678 милиарда лева, което е 2,3% от прогнозния БВП. Дацов е и член на Фискалния съвет.Според него стъпката с касовите апарати (промяната на софтуера, декларирането на всичко пред НАП - б.р.) дава резултат и извади на повърхността обороти, които са били скрити.По думите му икономическият растеж е не чак толкова голям, колкото бихме искали, той е в рамките на около 3%, което е добър резултат. \"Абсолютно нормално е по това време и при тази икономическа обстановка да има излишък. Това е правилното макроикономическо поведение. Освен това тези данни показват, че бюджетът е правилно балансиран\", каза Дацов.Преди 2008 г. имаше и по-големи излишъци, но икономическата стойност на съобщението е по-важна от пропагандната, смята Дацов.Невъзможно е да се правят коментари на какво се дължи този излишък. Според него има и доста странни неща в тенденциите от началото на годината до март. Приходите се развиват добре, но те не са по-различни от предишните години като тенденция. Бяха в рамките на нормалното, обясни финансистът.\"90% от всички тези номинални разлики, които се получават спрямо миналата година, се дължат на прихода от ДДС - странно, защото не може другите данъци да имат някакви изменения в рамките на един-два процента и едновременно ДДС да има, специално за март месец, от началото на годината спрямо миналата година изменение с близо 15%\", каза Дацов.Според него обаче е възможно едновременно да сме свидетели на намаляване на икономическата активност, тъй като са намалели приходите от корпоративен данък и данъка върху печалбата. Разходната част обаче определяща за един бюджет, категоричен е Дацов.\"В същото време трябва да отбележим, че има значително увеличаване на текущите разходи, което не е добра политика. Имаме помпане на текущи разходи под формата на заплати, пенсии и субсидии за сметка на инвестициите, които създават добавена стойност в икономиката\".", "date": "2019.05.02", "title": "Според Любомир Дацов наредбата за касовите апарати извади скрити обороти"}
{"url": "http://www.cross.bg/godina-otdavna-pomoshtta-1603182.html", "text": "/КРОСС/  Някои предмети, които сега са част от ежедневието ни, са родени първо от въображението на писателите фантасти.Германският „Велт“ изброява някои от гениалните идеи, появили се в произведенията на на научната фантастика, които впоследствие стават действителност и правят живота на хората различен.През 1888 г. американецът Едуард Белами описва в своя роман „Поглед назад“ света без пари в брой.В тази утопия авторът описва, как хората през 2000 г. ще използват като единствено платежно средство някакво подобие на кредитна карта, отпускано от правителството. Средствата в картата напомнят предплатен баланс и те трябва да са достатъчни за една година.Всеки път, когато се използва карта, от нея се отделя малко парче. И ако балансът приключи преди изтичането на едногодишния период, можете да получите кредит за следващата година. Разбира се, при сравнително висок лихвен процент.Първите истински кредитни карти попаднаха в портфейла на клиента едва след 35 години. Вярно е, че те са издадени от банки, а не от държавата.Космонавт се връща на Земята от дълъг полет. И трябва да признае, че книгите вече са само в цифров формат – в специални кристали за съхранение. За да ги прочетете, трябва да поставите такъв кристал в електронен дисплей и да завъртите страниците, като натиснете екрана с пръст.Такива „електронни книги“ дори имат функцията да четат на глас, а полският писател Станислав Лем ги описва в романа „Завръщане от звездите“. Книгата е издадена през 1961 година. През 1990 г. Sony пусна на пазара първата преносима електронна книга. А Kindle от Amazon съществува от 2007 г. насам.Мнозина твърдят, че подводницата е измислена от френския писател Жул Верн, но това съвсем не е така. Когато през 1869 г. е публикуван известният му роман „20 000 левги под водата“, отдавна съществуват подводници. Капитан Немо и неговият „Наутиус“ обаче имат една особеност: измислената подводница можеше да се скрие в дълбините на световния океани.Истинските подводници от онова време не са били способни на такова нещо и са действали само близо до брега. Конструкторите от американския флот обаче взели някои неща от творението на Жул Верн. Така че сегашните атомни подводници могат, подобно на „Наутилус“, да се движат в океана почти незабележимо и автономно.Екипажът на космическия кораб от серията Star Trek в първата серия, появила се през 1966 г., беше технически добре оборудван. Сценаристът Джин Роденбъри позволи на капитан Кърк да комуникира с екипа си дори от далечни планети, използвайки „комуникатор“.Идеята просто да вземете телефона с вас на път впечатли техниците на Motorola толкова много, че през 1973 г. те разработиха първия преносим телефон, прототип на сегашните мобилни телефони.За втория важен прибор от този сериал беше необходимо доста повече време, за се включи в реалността: това е уредът, с помощта на който екипажът на кораба „Ентерпрайз“ изследва обстановката около себе си по време на излизане в открития косвос.През 2012 година този прибор наистина е бил създаден, въпреки че техническите възможности са значително по-скромни. В момента има прогрес и с медицинска версия на този прибор, с помощта на който буквално за секунда може да се поставя диагноза на всеки пациент. През 2017 година екип изследователи от Филаделфия спечели в конкурса за разработката на такъв прототип. Въпреки това този продукт не може да бъде изведен на пазара досега.През 1911 година излезе книгата „Том Суифт и неговата електрическа пушка“ (Tom Swift и His Electric Rifle). Главният герой, изобретателят Том Суифт, създал оръжия, способно да стреля с електрически заредени топчета, изваждайки противника от строя без да го убива.През 1972 г. американецът Джон Хигсън патентова , което действително можело с краткотраен електроимпулс да въздейства на противника, и то без да се използват топчета. Приборът е наречен „Електрическа пушка на Томас А. Суифт“ (Thomas A. Swift Electric Rifle), или на кратко тейзер (Taser).Във филма “Зов за завръщане“ от 1990 г. Арнолд Шварценегер в образана Дъглас Куейд имаше трудности. Вместо да се наслаждава на спомените за полета до Марс, насаден в паметта му, той трябваше да се увери, че целият му предишен живот се състои от изкуствени спомени.По пътя към космическия кораб, който трябваше да го отведе до Марс, той трябваше да мине през портал за сигурност, където бе „осветен“ при проверката до скелета. Първоначалната идея е много по-стара – тя е формулирана през 1966 г. от Филип К. Дик в разказа „Можем да ви припомним всичко“.След повече от 40 години, през 2009 г., първият скенер за тяло наистина беше пуснат на пазара, което предизвика вълнение.Имплантируемите спомени, за щастие, все още остават фантазия. Но виртуалната реалност, за пръв път спомената през 1982 г. в романа на Деймиън Бродерик “Мандалата на Юда” , отдавна е супер хит в развлекателната индустрия – това е огромен пазар с многомилиардни обороти.Лекарите отдавна мечтаят да се научат как да лекуват болести в тялото с помощта на външно контролирани, така наречени „наноботи“. Холивудски филм от 1966 г., чийто сценарий е написан от известния писател на научна фантастика Айзък Азимов, донякъде придвижва тази идея по пътя към реалността.Във филма учените успяха да намалят размера на подводницата и екипажа ѝ и да я изпратят на пътешествие по кръвоносните съдове на човек, за да унищожи кръвен съсирек в мозъка му. В романа обаче Азимов подчертава, че самият той разглежда идеята за устройство, което прави възможно да се намали размера на подводницата и да се имплантира в човешко тяло, като абсурд.Развитието на медицинските “нанороботи” обаче е в ход. Например през 2015 г. американският фармацевтичен концерн Pfizer обяви сътрудничество с учени от Израел с цел изясняване дали дали е възможно с помощта на ДНК-наноботи да се открият причинителите на инфекции или да се препрограмират телесните клетки .В романа “Wetware“ на американския писател Руди Ръкър, публикуван през 1988 г., за първи път се споменава така наречената “сърдечна риза”, способна да измерва пулса на човек, който я носи, използвайки специален сензор. Такива „умни дрехи” отдавна са престанали да бъдат утопия: вече има тениски, които автоматично правят ЕКГ за пациентите в риск и съобщават съответната информация на лекарите. Но текстилната индустрия отдавна работи по нови, по-напреднали версии на облеклото на бъдещето.Друго футуристично устройство вече се появи на пазара: репликатор, с който можете да създадете всеки обект с просто натискане на бутон. Серийното производство на такива устройства все още не е налице, но за много кратко време вече е възможно да се създадат цели къщи с помощта на 3D принтер. Възможно е това да предизвика истинска революция в областта на строителството.", "date": "2019.05.02", "title": "Как идеите от фантастиката станаха реалност?"}
{"url": "http://www.cross.bg/eseks-bulgarin-semeiistvoto-1603167.html", "text": "/КРОСС/ Мъж е задържан по подозрение в убийство след безследното изчезване на българин в Англия, предаде Би Би Си.Валентин Качанов за последен път е бил видян на 8 февруари в търговския център „Лейксайд“ в Търък, графство Есекс, като малко по-късно същия ден е разговарял със семейството си в България.22-годишен мъж от Грейс е бил арестуван в понеделник и освободен под гаранция до 23 май.Полицията в Есекс смята, че 27-годишният българин най-вероятно е бил убит.Детектив Мартин Пасмър заяви, че е необичайно за Качанов толкова дълго време да не се обади на семейството си.„Опитваме се да създадем картина на обстоятелствата и причините около неговото изчезване и полагаме сериозни усилия, за да разберем какво се е случило“, каза той. И допълни: „Ясно е, че и ние, и семейството му сме извънредно обезпокоени и продължаваме да искаме от всеки информация. И най-незначителният факт може да се окаже жизненоважен“. ", "date": "2019.05.02", "title": "Полицията в Есекс издирва безследно изчезнал българин"}
{"url": "http://www.cross.bg/hali-vreme-beri-1603163.html", "text": "/КРОСС/ Американската актриса Хали Бери си счупи три ребра по време на снимките на продължението на филма за Джон Уик – „Джон Уик 3: Парабелум“. Това съобщи британският портал Филм нюз.Бери сподели с феновете си, че не е разбрала точно в кой момент се е стигнало до фаталната травма, тъй като продължила да снима въпреки болката. Тя каза, че възприема много сериозно работата си и като истински професионалист не обърнала внимание на болката, защото мислите й били фокусирани само към едно: “да завърши снимките”.Най-голямата мотивация й е давал нейния колега Киану Рийвс (54). През цялото време си е мислела, че травмата може да й попречи да застане рамо до рамо с него.„Това ме вълнуваше най-много. Не исках да разочаровам колегите си“, каза Хали.", "date": "2019.05.02", "title": "Хали Бери си счупи три ребра по време на снимки"}
{"url": "http://www.cross.bg/ekspozitziyata-bykvite-azbyka-1603168.html", "text": "/КРОСС/ Изложба, посветена на българските азбуки, ще бъде открита днес в градската градина пред Народния театър \"Иван Вазов\". Организатор е институтът за български език на БАН.20 изображения на глаголически букви и техните съответствия в старобългарската кирилица и в съвременната българска азбука са включени в изложбата. Тя може да бъде разгледана до 30 май, като с буквите са оформени думите „българския“, „дух“ и „вечност“, носещи посланието, че българският дух е вечен. В долната част на всяко изображение са разположени глаголическите букви, които имат съответствие с българската азбука. Експозицията включва и четири табла, изобразяващи думите „ние“, „светлина“, „добро“ и „възход“, като в буквите, които ги съставят, са вградени елементи от старобългарски ръкописи. Експозицията „Българските азбуки“ се организира в годината, в която Българската академия на науките чества своята 150-годишнина и се посвещава на 11 май - Деня на светите братя Кирил и Методий.", "date": "2019.05.02", "title": "Изложба показва българските азбуки"}
{"url": "http://www.cross.bg/yilyamcun-nuawe-minictup-1603164.html", "text": "/КРОСС/ Бpитaнcĸият миниcтъp нa oтбpaнaтa Гeвин Уилямcън e yвoлнeн, тъй ĸaтo пo нeгoвa винa e изтeĸлa пoвepитeлнa инфopмaция oт пpeгoвopи в Cъвeтa зa нaциoнaлнa cигypнocт. Ha тяx e oбcъждaнa възмoжнocттa зa cътpyдничecтвo c ĸитaйcĸaтa ĸoмпaния Нuаwеі пpи изгpaждaнeтo нa 5G мpeжaтa в cтpaнaтa, cъoбщи Би Би Cи.Πo cлyчaя e вoдeнo paзcлeдвaнe. Haчeлo нa миниcтepcтвoтo нa oтбpaнaтa щe зacтaнe Πeни Mopдoнт, ĸoятo ceгa e миниcтъp нa мeждyнapoднoтo paзвитиe. Tя щe бъдe пъpвaтa жeнa нa тoзи пocт.\"Taзи вeчep пpeмиepът пoмoли Гeвин Уилямcън дa нaпycнe пpaвитeлcтвoтo, тъй ĸaтo e изгyбилa дoвepиe в cпocoбнocтитe мy дa изпълнявa фyнĸциитe нa миниcтъp нa oтбpaнaтa\", ce ĸaзвa в cъoбщeниe нa бpитaнcĸoтo пpaвитeлcтвo.Зapaди изтичaнeтo нa инфopмaция, нa 24 aпpил e cтaнaлo яcнo, чe пpoдyĸция нa Нuаwеі щe ce изпoлзвa в \"нeĸpитични\" ĸoмпoнeнти нa 5G мpeжaтa. Нuаwеі oбaчe нямa дa дocтaвя oбopyдвaнe, ĸoeтo дa мoжe дa ce изпoлзвa зa идeнтифициpaнe нa мoбилни ycтpoйcтвa, дa нacoчвa oбaждaния и дa пpeдaвa дaнни. Πpoтив eвeнтyaлнoтo cътpyдничecтвo нa Лoндoн c ĸитaйcĸaтa ĸoмпaния ce oбявиxa CAЩ, ĸaĸтo и няĸoи бpитaнcĸи миниcтpи, cпopeд ĸoитo yчacтиeтo нa Нuаwеі мoжe дa зacтpaши нaциoнaлнaтa cигypнocт.Изтичaнeтo нa инфopмaциятa пpeдизвиĸa cĸaндaл в бpитaнcĸитe мeдии, тъй ĸaтo зaceдaниятa нa Cъвeтa зa нaциoнaлнa cигypнocт ca cтpoгo ĸoнфидeнциaлни. Ha ĸoнĸpeтнoтo зaceдaниe ca пpиcъcтвaли дeвeт дyши. Уилямcън бeшe cpeд пъpвитe, ĸoитo зaявиxa, чe нитo тoй, нитo eĸипът мy имaт винa зa нapyшaвaнeтo нa пoвepитeлнocттa.Hяĸoи пoлитици пoиcĸaxa paзcлeдвaнe пo cлyчaя, a мeдиитe oпoниpaxa, чe тoвa би билo нapyшaвaнe нa пpинципa зa cвoбoдa нa cлoвoтo. Cпopeд пyблиĸaции в мeдиитe, пpoвeдeнoтo вътpeшнo paзcлeдвaнe e билo иницииpaнo oт eдин oт пoмoщницитe нa пpeмиepa Tepeзa Meй.Caмият Уилямcън пpoдължaвa дa твъpди, чe нe e paзглacявaл инфopмaциятa. Cпopeд Tepeзa Meй oбaчe \"нe e ycтaнoвeнa дpyгa вepoятнa вepcия зa тoвa ĸaĸ e cтaнaлo изтичaнeтo\".Днec Meй ce cpeщнaлa c Уилямcън и мy e зaявилa, чe paзпoлaгa c дocтaтъчнo yлиĸи зa винaтa мy. ", "date": "2019.05.02", "title": "Meй yвoлни вoeнния cи миниcтъp зapaди изтeĸлa инфopмaция зa Нuаwеі"}
{"url": "http://www.cross.bg/byrkini-halima-zhena-1603166.html", "text": "/КРОСС/ Мюсюлманският модел Халима Аден стана първата жена, която позира по буркини, а не по бикини, за емблематичния каталог за бански костюми Sports Illustrated. В изданието обикновено позират едни от най-сексапилните красавици в света, демонстрирайки разголената си плът, но не и този път!Фотосесията на шоколадовата красавица с африканска кръв е направена в родната ѝ страна и по-точно на плажа Уатаму.Моделът демонстрира разнообразни цветни буркини и хиджаби, а снимките са дело на Ю Цай.21-годишната Халима е от сомалийско-американски произход. Тя е родена в лагера за бежанци в Какума в Кения и е живяла там до 7-годишната си възраст, когато семейството ѝ емигрира в САЩ.През 2016-та Халима става първата жена, която се явява на конкурса за красота „Мис Минесота“ с хиджаб и тогава е бурно аплодирана. Година по-късно тя подписва договор с голямата модна агенция IMG, а през февруари същата година дебютира в ревюто Yeezy на Кание Уест.", "date": "2019.05.02", "title": "За първи път буркини вместо бикини в Sports Illustrated!"}
{"url": "http://www.cross.bg/lekarstva-direktivi-atanasov-1603169.html", "text": "/КРОСС/ \"Здравната каса пести от нови лекарства на пазара\", информира \"Труд\". Вестникът информира за риск от това да бъде ограничен достъпът до иновативни лекарства на пациентите от догодина заради нови правила на Касата. Правилата предвиждат разходите за лекарства да не превишават бюджета. \"Труд\" пояснява, че се предвижда при превишаване на бюджета производителите на медикаменти да не получават парите за своите лекарства. Ако искат да работят с Касата, ще трябва да сключват договор, според който са длъжни да даряват новите си и скъпи медикаменти за неопределен период от време.    \"Българин спечели \"Еми\" за анимация\", пише \"24 часа\". Калоян Атанасов ще получи утре престижната филмова награда в категорията дневна телевизионна продукция за анимацията \"Гарван:Легендата\". 24-годишният Атанасов живее от малък в Съединените щати със семейството си и вече има над 20 награди от престижни фестивали в света за петминутен анимационен филм.\"И Европейският съд не може да ни разведе с парното, сградната инсталация била законна\", съобщава \"Телеграф\". Това става ясно от доклада на главния адвокат на Съда в Люксембург във връзка със запитвания на две български съдилища за съвместимостта на българската правна уредба за топлоснабдяването с три европейски директиви. Адвокатът предлага Европейският съд да приеме, че националното законодателство не противоречи на европейските директиви за защита правата на потребителя и за енергийна ефективност.  В интервю за \"Дума\" проф. д-р Анелия Клисарова, рентгенолог и депутат, заявява: \"За да има млади общопрактикуващи лекари, са необходими привлекателни условия и за специализацияq и за работа\". Според нея проблемът с педиатричната болница няма да се реши само с построяване на нова сграда, защото това не променя статута на здравното заведение, както настояват работещите там. ", "date": "2019.05.02", "title": "Преглед на печата за 2 май"}
{"url": "http://www.cross.bg/mlrd-kraya-godinata-1603170.html", "text": "/КРОСС/ Бюджетният излишък продължава да расте и през април, като сумата достига десетгодишен рекорд за този период от годината - 2.68 млрд. лв., или 2.3% от прогнозния брутен вътрешен продукт (БВП). Това показват предварителните данни на Министерството на финансите, публикувани във вторник.За сравнение, преди година плюсът беше в размер на 1.3 млрд. лв., а последният път, когато финансовото ведомство отчете подобна сума за традиционно силните първи четири месеца на годината, беше предкризисната 2008 г. Тогава бюджетното салдо превиши 2.7 млрд. лв. Големият излишък идва от увеличение с 1 млрд. лв. на постъпленията от данъци и осигуровки, а разходната част на бюджета се изпълнява със закъснение.По закон тази година бюджетът е планиран на касов дефицит от 0.5% от БВП, или 600 млн. лв. По подобен начин през последните три години държавните финанси се планират на минус, но в края на годината излизат на плюс. Междувременно правителството преразпределя част от парите към проекти, които не присъстват в първоначалния план на бюджета. Предвид че 2019 г. е двойно изборна, а премиерът Бойко Борисов не обича хората да протестират, вероятно този сценарий ще се повтори.Към края на април постъпленията в бюджета от приходи и помощи достигат 15.1 млрд. лв., което е с над 2.1 млрд. лв., или 16.6% над нивото от година по-рано. Половината от увеличението идва от повишение на постъпленията от данъци и осигуровки с близо 1.1 млрд. лв. до 12 млрд., сочат предварителните данни.Кои точно данъчни приходи се увеличават все още не е ясно - подробен отчен на държавните финанси през април ще бъде публикуван след месец. Статистиката към края на март обаче показва, че основния принос имат постъпленията от ДДС, от социални и здравноосигурителни вноски.Успоредно с по-високите приходи от косвени данъци към карт, през април вероятно фактор са и постъпленията от преки. Самоосигуряващите се, едноличните търговци и хората с доходи извънтрудова дейност имаха срок до края на месеца да подадат данъчни декларации, както и да платят дължимия данък общ доход. През април се правят и авансови вноски за данък печалба за първото тримесечие на годината.Неданъчните приходи също се увеличават значително спрямо 2018 г. - с 672.5 млн. лв. до общо 2.4 млрд. лв. към края четвъртия месец на годината. Тук обаче вероятно влиза новият източник на приходи - т.нар. цена \"задължение към обществото\", която се начислява за всеки мегаватчас потребена електроенергия. До миналата година тези приходи постъпваха в НЕК, после в бюджета на Фонд \"Сигурност на електроенергийната система\", който вече е част от консолидирания бюджет. На тези постъпления обаче трябва да отговаря и аналогична сума в разходната част, като към края на годината ефектът за бюджетното салдо трябва да е нула.Ако към края на април постъпленията в бюджета се равняват на 34.5% от планираните за годината, то разходите все още са на 28%, или 12.4 млрд. лв. Сумата е по-висока от миналогодишната, но ръстът е значително под този на приходната част - едва 6.7%. Oт финансовото ведомство посочват, че \"обичайно изпълнението на разходите спрямо планираното с разчетите за годината е по-високо през второто полугодие\". И допълват, че увеличението идва от по-високите разходи за персонал, след като за втора поредна година заплатите на хората в бюджетния сектор бяха повишени с 10%, както и по-високите социални и здравноосигурителни плащания.За справка към края на март увеличението на разходите на годишна база е едва 3.2% до над 9 млрд. лв. Почти всички групи разходи обаче намаляват спрямо същия период на миналата година, а ръст е видим единствено в сметките за персонала (с 13.4% до 2.3 млрд. лв.), социалните разходи (с 4.4% до 4.1 млрд. лв.) и вноската в бюджета на ЕС (с близо 160 млн. лв. до 466 млн. лв.). ", "date": "2019.05.02", "title": "Бюджетният излишък набъбна до нивото от предкризисната 2008 г."}
{"url": "http://www.cross.bg/ynss-nyama-stydenti-1603171.html", "text": "/КРОСС/ Преместването на Централноевропейския университет от Будапеща във Виена е сред ключовите събития от европейския академичен живот последните няколко години. Причината бе, че прекалено свободното и неподлежащо на контрол знание, което предлагаше той, не се нравеха особено на режима на Виктор Орбан. На този фон се оказа, че българският Университет за национално и световно стопанство (УНСС) също е изправен пред криза, която заплашва да възпрепятства нормалното му функциониране. Причината за нея обаче е доста по-злободневна – неспособността на университета и няколко министерства да дофинансират изграждането на новия корпус на сградата му, като, разбира се, е намесен и европроект.С две думи казусът (описан в отворено писмо на УНСС до медиите) е, че в края на 2016 г. е започнал строежът на разширението на основната сграда, финансирана отчасти по европейската програма \"Региони в растеж\" (4,5 милиона лева) и отчасти - от държавния бюджет (7,5 милиона лева). Тъй като държавата, в лицето на министерствата на финансите и на образованието, обаче не изпълнява своята част от сделката, през 2018 г. изпълнението на проекта е спряно, а преди дни изпълнителят решава да си поиска дължимото за извършената досега работа. Тъй като УНСС обаче не разполага нито със средствата от европейското финансиране, нито със съфинансирането от държавата, днес той е изправен пред запориране на сметки и фалит, което пък от своя страна води и до неспособност да плаща заплатите на персонала и стипендиите на студентите си. Характерно за всяка криза, която получи публичност, лично премиерът се зае с разрешаването на казуса, а финансовото министерство реши да направи проверка.Част от проблема очевидно се корени в неразбирането между институциите – позицията на Министерството на финансите е, че държавната помощ следва да бъде предоставена чак след като бъдат усвоени средствата по оперативната програма, което все още не се е случило. Според министъра на образованието пък обещаната държавна помощ не представлява \"бюджетен ангажимент\", а в бюджета на МОН пари за това няма. Ръководството на УНСС обаче няма как да стигне до усвояването на остатъка от парите по европейския проект без да се разплати с изпълнителя на новия корпус, за което пари няма. Дотук кръгът се затваря, а изход не се вижда, не и преди поне една от институциите да реши да отстъпи.Това безизходно положение е симптоматично за начина, по който общуват институциите у нас. От една страна правителството поема задължение, без да са ясно зададени параметрите на това задължение, а става дума за немалка сума. От друга, радващ се на академична свобода университет е на мнение, че държавата има задължение да решава проблемите му и да го спасява, в случай, че сгази лука с планирането на проектите си.Симптоматично е и за начина, по който се усвояват средствата по европейски програми. Днес нямаше да стоим пред този казус, ако университетът беше в състояние самостоятелно да извърши от край до край одобрения проект и разполагаше с достатъчно средства за това. Не е без значение и обстоятелството, че от времето на поемане на ангажимента за дофинансиране от държавата до днес обемът му е нараснал с още 1,2 милиона лева за самия строеж и 1,5 милиона лева за обзавеждане на новите зали. Това от своя страна говори или за неспособност на администрацията да оцени реалната стойност на разширението (което е доста ключова способност при провеждането на такъв тип дейности с публично финансиране), или за приоритизиране на усвояването на малко пари от европейски фондове и малко повече пари от държавния бюджет, без значение дребните детайли точно как са похарчени и какви ще са ефектите.Добре е да се замислим и дали има нужда изобщо от изграждането на такова разширение. През последните години броят на студентите в България намалява значително – по данни на НСИ, през учебната 2017/18 студентите в страната са били 230 хиляди, на фона на 277 хиляди пет години по-рано, благодарение отчасти на демографските тенденции, отчасти на все по-лесния достъп до по-качествено образование в чужбина. Въпреки че няма достъпни данни за самия УНСС, данните на НСИ позволяват сравнение на броя студенти в няколкото специалности, върху които се фокусира икономическият университет – представя сумата от броя бакалаври, магистри в направленията \"Стопански науки и администрация\", \"Право\", \"Науки за обществото и човешкото поведение\" и \"Хуманитарни науки\".Изводът от динамиката на броя студенти е повече от очевиден, а най-големият спад се наблюдава именно в групата специалности във фокуса на УНСС – стопанските науки. В този контекст изглежда все по-съмнително дали на фона на свиващия се брой студенти университетът изобщо има нужда от ново разширение, и дали, предвид че няма изгледи тази тенденция да се обърне в близко бъдеще, скоро ще има кой да учи в новите зали. Да не говорим, че последните години условията за прием се снижиха дотолкова, че общо взето няма кандидат -студент, който да не е успял да влезе след n-то на брой класиране.Изглежда, че администрацията на УНСС е забравила и още една особеност – новите, модерни сгради и техника не означават непременно подобряване на качеството на образователния процес и резултатите от него, което би трябвало да е основната ѝ цел. Вниманието ѝ би трябвало да се съсредоточи именно там – в модернизирането на учебното съдържание и на методите на преподаване, в привличането на преподаватели, които да развиват и научна дейност, както и в привличането на най-добрите студенти. Това са (предимно, но не изключително) елементите, които правят едно добро и смислено висше училище, а не стените, банките и компютрите.В заключение, кризата с УНСС е доста подходяща метафора на цялостното състояние на управлението на висшето образование. Институциите се намират в състояние на постоянен сблъсък, който възспира развитието, планирането е лошо и се съсредоточава върху грешните цели, а добавянето на европейско финансиране само усложнява, но не подобрява условията и резултатите. Потърпевшите от това, разбира се, са най-вече студентите и техните знания и умения, които са причината изобщо да има университети.", "date": "2019.05.02", "title": "Кризата с УНСС като отражение на управлението на висшето образование"}
{"url": "http://www.cross.bg/repetitziya-sofiya-zakusneniya-1603155.html", "text": "/КРОСС/ Днес е генералната репетиция за военния парад за 6 май.Самолети и вертолети от състава на Военновъздушните сили ще изпълняват полети с прелитане на малка височина над София, за да се подготвят за Гергьовден - Деня на храбростта и празник на българската армия.Днешната репетиция ще се състои между 9.50 ч. и 11.00 ч. и 14.50 ч. и 15.40 ч.По тази причина в тези периоди са възможни закъснения на полетите на летище \"София\" в рамките на час.", "date": "2019.05.02", "title": "Възможни са закъснения на полетите на летище \"София\""}
{"url": "http://www.cross.bg/gosti-porozhanov-kushta-1603157.html", "text": "/КРОСС/ Мен лично нищо не ме притеснява. Включително и дали ще ми бъде поискана оставка или не също не ме притеснява. Това каза министърът на земеделието, храните и горите Румен Порожанов в отговор на въпрос притесняват ли го оставките и ситуацията с къщата за гости в предаването \"България следобед\" по Дарик радио.На този пост съм, за да си върша работата. И смятам, че я върша, както трябва, добави той.Уволнената заместник-директорка на Държавен фонд \"Земеделие\" Иванка Багдатова-Мизова отрича да има нещо общо с къщата за гости. Това коментира за Дарик министърът на земеделието Румен Порожанов. Причина за оставката е, че телефонът на Багдатова е бил обявен на сайт за резервации на къща за гости в село Юндола.Скандалът избухна след като бившият вече заместник-министър на икономиката Александър Манолев се оказа с имот край Сандански, построен с европари като къща за гости, но без да е посрещал туристи.Продължават проверките на къщите за гости с европари и след оставката на заместник-изпълнителния директор на Държавен фонд \"Земеделие\" Иванка Багдатова. Това коментира за Дарик министърът на земеделието Румен Порожанов:\"Темата е много прясна. Аз поканих госпожа Багдатова да подаде своята оставка. Самата къща за гости е договорена през юни 2010 г. в село Юндола, община Велинград и с представител Емине Местан, като фирмата е \"Тера 2008\". Одобрените разходи по къщата са 405 000, а субсидията е 283 000. Дори не е на тавана, както позволява регламентът. Самата заявка за плащане е извършена през 2011 г. Къщата преди плащане е проверена с подробно посещение на място. Одобрените разходи са респективно намалени с около 3000 лева, както на субсидията, така и на самите разходи\".През 2015 година къщата е излязла от мониторинг. Притеснителното в конкретния случай е наличието на телефона на зам.-директора на ДФ \"Земеделие\", коментира Порожанов: \"Без нейните обяснения няма да влизам в подробности. Тя категорично казва, че няма нищо общо с къщата. Просто е съдействала да се направи сайт и по някаква причина е оставила и своя телефон. Важно е да бъде направена проверка дали тя има съпричастност към тази къща, защото имаше малко печален опит от друга къща за гости, която бе дебатирана\".В стария Програмен период 2007-2013 г. има направени 746 къщи за гости, които са в населени места, определени в ПРСР, извън националните курорти. До момента са проверени над 110 къщи за гости, или това са близо 18 процента от къщите за гости, като са наложени санкции за над 10 милиона лева за възстановяване. Над 9 милиона са за пълно възстановяване на субсидията за над 32 къщи. Останалите са финансови корекции за непълно изпълнение на бизнес-плана.В отговор на въпрос кога да очакваме назначаването на петия зам.-министър и има ли вече спрягани имена, Румен Порожанов: \"Безспорно има натрупани проблеми в плодове и зеленчуци, в биологичния сектор също. От министерството сме отворени да работим с асоциациите в тези сектори, и вчера имах среща. Очаквам предложенията в началото на другата седмица\".Имам принципното съгласие на премиера да бъде назначен пети зам.-министър с тези ресори. Надявам се той да бъде излъчен от асоциациите, със съответната квалификация и да можем да работим съвместно. Един по един натрупаните проблеми да се преодоляват, заяви земеделският министър. ", "date": "2019.05.02", "title": " Порожанов: Нищо не ме притеснява, дори да ми искат оставката"}
{"url": "http://www.cross.bg/ministur-otbranata-ministerstvoto-1603154.html", "text": "/КРОСС/ Заместник министър председателят и министър на отбраната на Хърватия Дамир Кръстичевич пристига на двудневно работно посещение у нас, съобщават от Министерството на отбраната (МО).Визитата е по покана на вицепремиера и министър на отбраната Красимир Каракачанов. На разговорите ще бъдат обсъдени въпроси, свързани със задълбочаването на двустранното сътрудничество в областта на отбраната.В програмата на посещението на Дамир Кръстичевич са предвидени срещи с председателя на парламентарната комисия по отбрана Константин Попов и с командването на Военновъздушните сили. Хърватската делегация ще присъства на демонстрации на Специализирания отряд за борба с тероризма, информират от МО. Посрещането на заместник министър-председателя и министър на отбраната на Хърватия с военни почести ще се състои от 9.15 ч. на 3 май пред Министерството на отбраната. Министър Каракачанов и министър Кръстичевич ще направят изявления за медиите в 10.45 ч. след срещата им същия ден.", "date": "2019.05.02", "title": "Заместник министър-председателят на Хърватия пристига у нас"}
{"url": "http://www.cross.bg/chasa-otetz-dali-1603156.html", "text": "/КРОСС/ Повече от три часа ще протича проверката на всички, които искат да видят папата. Това обясниха от МВР, пише „Монитор“. Проверките ще се извършват на специално изградени пропускателни пунктове, а преминаването през тях ще става три часа преди официалното появяване на светия отец. Вече е създадена и координация между всички институции, сред които МВР, ДАНС, общините и Църквата. „Две от събитията ще са в София на 5 май. В 13 часа светият отец ще произнесе неделната молитва „Царица небесна“ на площад „Свети Александър Невски“. Още преди 10 часа сутринта обаче ще започнат щателни проверки на всички миряни, които искат да присъстват на мероприятието. Ще се следи дали не са употребили алкохол или дрога, дали не носят опасни предмети, както и дали не са поставени в някоя рискова група. За последните отговорност ще носи ДАНС, които вече са изготвили списък на лица, които не бива да се допускат в близост до папата. Това са хора, за които има подозрения, че имат връзки с радикални или паравоенни организации. Точната бройка на потенциално опасните лица не се споменава, тъй като те са под специално наблюдение. За сметка на това обаче ще има цивилни агенти, които зорко ще следят дали те няма да се доближат до местата, където ще е светият отец. По непотвърдена информация над площадите и църквите, където ще е папата, ще се облита с хеликоптер, а снайперисти ще следят за сигурността му. Освен родните служби за неговата безопасност ще се грижат и личните му охранители, които от месеци се стиковат с българските си колеги. Единствените вещи, които ще са позволени за пренасяне по време на литургиите, ще са чадърите. По-дългите и с по-твърди дръжки обаче ще бъдат конфискувани, обясниха от МВР. Според програмата на светия отец той ще отслужи и света литургия в 16,45 часа на площад „Княз Александър Първи“. Папа Франциск ще направи това отново на 5 май, а мерките ще са същите като на първото му мероприятие. Третото събитие в София е на 6 май 2019 г. От МВР съобщиха още, че ще има засилени мерки за сигурност и по отношение на движението на автомобилите, които няма да се допускат в определен периметър, за да не може някой да нахлуе с колата си в тълпата. ", "date": "2019.05.02", "title": "Повече от три часа ще протича проверката на всички, които искат да видят папата"}
{"url": "http://www.cross.bg/gradysa-mesta-ymeren-1603140.html", "text": "/КРОСС/ През следващото денонощие над страната ще има променлива, често значителна облачност. На места, главно в източните и планинските райони, ще превали дъжд, възможно е и да прегърми. Още през нощта вятърът ще отслабне и през деня ще е до умерен, от северозапад. Преобладаващите минимални температури ще бъдат между 6 и 11 градуса, а максималните - между 18 и 23 градуса. През нощта срещу петък от запад облачността ще намалее до незначителна.Над Черноморието ще има променлива, често значителна облачност, и на места ще превали краткотраен дъжд, възможно е и да прегърми. Ще духа до умерен северозападен вятър. Максимални температури на въздуха - 17-19 градуса. Температурата на морската вода е 14-16 градуса. Вълнението на морето ще бъде 1-2 бала.Над планините ще има променлива, често значителна облачност. На места ще превали краткотраен дъжд, над 1800 метра - сняг. Ще духа умерен северозападен вятър. Максималната температура на височина 1200 метра ще е около 11 градуса, на 2000 метра - около 4 градуса. ", "date": "2019.05.02", "title": "Очаква ни облачен и дъждовен четвъртък"}
{"url": "http://www.cross.bg/prokyratyrata-evropeiiski-stranata-1603160.html", "text": "/КРОСС/ В пет града в страната прокуратурата, МВР и ДАНС започнали разследване за измами със средства от европейски фондове в страната.В прессъобщението на прокуратурата не се посочва дали тези действия са следствие от проверките на къщите за гости, които започнаха тези дни.Към този час екипи на разследващите има в София, Пловдив, Сливен, Карнобат и Бургас.", "date": "2019.05.02", "title": "Пет града „на прицел“ за измами със средства от европейски фондове"}
{"url": "http://www.cross.bg/zdravoslovno-hranene-plodove-1603149.html", "text": "/КРОСС/ За постигане на здравословно и балансирано меню е важно да разделите правилно храненията си. Специалистите съветват, че е най-добре те да бъдат три основни и две междинни хранения.Калорийният баланс за деня не бива да надвишава дневната препоръчителна доза. В зависимост от възрастта и килограмите, тя е различна, но средно варира около 2 000 калории. Ето 10 предложения за това, как да балансирате режима си със здравословни междинни хранения.Яйцата са добър източник на протеин. Подходящи са за основно и междинно хранене. Освен това е лесно да вземете със себе си в офиса 2 твърдо сварени яйца примерно. Всичко, което трябва да направите е да ги съхраните на хладно. Може да ги комбинирате със зеленчуци, ако имате време за готвене.Това е възможно най-бързото решение, което може да стои в чантата ви, на една ръка разстояние. За някои видове протеинов шейк е достатъчно да смесите само с хладка вода или прясно мляко. Може да носите една доза от праха неразтворен със себе си в шейкъра или да ползвате протеиново блокче. Във двата варианта получавате нужните енергия и белтъчини, за да сте жизнени и енергични.Използвайте я във варианта на лека освежаваща салата или сандвич. Ще се заситите преди следващото основно хранене и ще снабдите организма си с нова доза протеини, витамини, минерали и важни и полезни мазнини. Рибата тон на консерва е подходяща за всички, които искат да се хранят здравословно, но нямат много свободно време за готвене.Тук е много важно да не прекалите с количеството. Унасяйки се в работа в офиса, често може да се уловите как докато работите на компютъра сте изяли 200 грама ядки. Това не е здравословно междинно хранене. За предпочитане е ядките да с сурови, без добавена сол, като грамажът им да е в порядъка на 40 грама.Изварата е богат източник на протеини и за разлика от сирената и кашкавалите е бедна на мазнини. Това я прави незаменима част от всяко здравословно хранене. На пазара вече е предлагат видове с кремообразна структура, които са приятни на усещане и вкус. Може да я съчетаете с леки плодове като киви или ябълка.Овесените ядки също са бърз и лесен вариант за хора с натоварено ежедневие и динамичен работен ден. Може да ги накиснете с топла вода или кисело мляко. Разбира се във варианта с кисело мляко, ще станат по-калорични, но ще бъдат и с по-високо съдържание на протеини.Най-подходящият вариант на сушено месо е говеждата пастърма. Тя е богата на белтъчини и същевременно е изчистена от излишни мазнини. Потърсете такава с по-малко количество сол. Петдесет грама е идеалното количество за здравословно междинно хранене.Намажете го върху пълнозърнеста филийка като сандвич или го съчетайте с плодове. Фъстъченото масло се комбинира добре с ябълки, банани, круши. Освен това, така ще си набавите и полезни фибри.Тук също подобно на ядките е важно да не се прекалява. Заложете на цитрусови плодове, различните вариации горски плодове или диня. Те съдържат по-малко захари и достатъчно количество витамини.През зимните месеци може да импровизирате с моркови, цвекло, настъргана ябълка, ряпа, зеле. Пролетно време и в летните месеци нека зелените салати, домати и краставици бъдат вашата стихия. Внимавайте! Не използвайте тежки майонезени сосове. Подправете салатата с малко зехтин, сол и балсамов оцет, за да постигнете наистина здравословен ефект.", "date": "2019.05.02", "title": "10 идеи за здравословни междинни хранения"}
{"url": "http://www.cross.bg/sofiya-sytrinta-parada-1603158.html", "text": "/КРОСС/ Столичната община въвежда ограничения на движението в София заради посещението на папа Франциск и парада на Гергьовден. Тази вечер е  генералната репетиция за военния парад на площад \"Княз Александър Първи\".Във връзка с двете събития от вечерта на 2-и май до сутринта на 7-и май се въвеждат ограничения на движението и паркирането около \"Ал. Невски\" и Ларгото.Бул. \"Цар Освободител\" между ще бъде затворен за движение от 19 ч на 2-и май до 6-и май вечерта в участъка между ул. \"Г.С. Раковски\" и Ларгото. За времето на парада на 6-и движението ще бъде спряно от Ректората до бул. \"Кн. Мария Луиза\".От сутринта на 5-и май до сутринта на 7-и май поетапно и по преценка на СДВР ще бъдат затваряни бул. \"Дондуков\", ул. \"11 август\", ул. \"Париж\", ул. \"Врабча\", ул. \"Московска\", ул. \"Дунав\". За всички живеещи в тази зона ще има затруднения и поради забраната за паркиране. От 4-и до 7-май сутринта ще е затворена за движение и паркиране цялата дъга около Ал. Невски.От 3-и до 6-и май ще бъде променен и маршрута на нощния транспорт през центъра.Във връзка с военния парад за Гергьовден днес през деня вертолети и самолети от състава на Военновъздушните сили ще изпълняват полети с прелитане на малка височина над София. Това ще се случи в часовете от 9.50 ч. до 11.00 ч. и от 14.50 ч. до 15.40 ч. Възможни се закъснения в изпълнение на полетите на летище София в рамките на един час в указаните периоди. ", "date": "2019.05.02", "title": "Затварят част от центъра на София заради папата и парада на Гергьовден"}
{"url": "http://www.cross.bg/karakas-vreme-gyaido-1603159.html", "text": "/КРОСС/ Жена на 27 години е починала в болница в Каракас, след като е била простреляна в главата по време на протест срещу Николас Мадуро, предаде Франс прес, като се позова неправителствената организация Венецуелски център за наблюдение на социалните конфликти.\"Осъждаме убийството на младата Хурубит Раусео, ранена с куршум по време на демонстрация\", се казва в съобщение в Туитър на организацията.Същевременно в Туитър Хуан Гуаидо написа, че е убит и 24-годишен младеж, който е участвал в протестите на 30 април, предаде ТАСС.\"Диктатурата уби 24-годишен човек, който изразяваше желанието си за свободен живот\", подчерта Гуаидо в Туитър.В ожесточените сблъсъци, избухнали в близост до голям антиправителствен протест в Каракас, бяха ранени 27 души, обявиха местните здравни власти.Пред демонстрантите Гуаидо призова за обща стачка и каза, че протестите във Венецуела ще продължат.Същевременно пред свои привърженици, събрали се пред президентския дворец, Мадуро каза, че ще накаже предателите.\"Вчера шепа предатели, привлечени от пучистката десница, се опитаха да се наложат. Те бягат от посолство в посолство. Правосъдието ги издирва и скоро те ще отидат в затвора, за да платят за измяната и престъпленията си\", каза Мадуро.Сблъсъците във ВенецуелаСблъсъците избухнаха по обедно време вчера близо до военновъздушната база Карлота в източната част на Каракас. Протестиращи се опитаха да блокират пътя, водещ натам. Демонстрантите, някои от които маскирани, започнаха да замерят с камъни и коктейли Молотов Боливарската национална гвардия, която отвърна със сълзотворен газ.На няколкостотин метра оттам хиляди протестираха по призива на Хуан Гуаидо срещу Николас Мадуро. Гуаидо беше призовал привържениците си да излязат на 1 май на най-голямата демонстрация в историята на Венецуела.Според венецулеския депутат Мануела Боливар в сблъсъците в Каракас са били ранени най-малко 78 души, допълва ТАСС. Според правозащитни организации най-малко 150 демонстранти са били арестувани по време на протестите. Венецуелският министър на отбраната Владимир Падрино Лопес заяви, че в сблъсъците са били ранени и 8 военни.Същевременно директорът на УНИЦЕФ Хенриета Фор призова да се вземат незабавни мерки за защита на децата от насилието във Венецуела, предаде Франс прес.Ден по-рано, във вторник, по време на протестите и сблъсъците в Каракас бяха ранени най-малко 15 деца на възраст 14-17 години.", "date": "2019.05.02", "title": " Двама убити при протестите в Каракас"}
{"url": "http://www.cross.bg/lyvura-daniela-dzhokondata-1603162.html", "text": "/КРОСС/ 26-годишната Даниел Молинари спечели конкурс на Лувъра и платформата за краткосрочно отдаване под наем на жилища Ербиенби и прекара една нощ в компанията на Мона Лиза и Венера Милоска, предаде АФП.Преди месец прочутият парижки музей и платформата Ербиенби във Франция решиха да отбележат по оригинален начин 30-те години на стъклената пирамида в двора на бившия кралски дворец. Участниците в конкурса трябваше да убедят специално жури защо ще бъдат най-подходящите гости на Джокондата в Лувъра. Наградата беше една нощ в Лувъра.Победителка измежду над 180 000-те участници стана 26-годишната Даниела Молинари от Торонто, студентка в специалността Консервация на произведения на изкуството в Англия. Само с 800 символа тя убеди журито, като каза, че би била идеалната гостенка на Мона Лиза, защото би й предложила да поговорят за Леонардо да Винчи на по чашка венециански щприц. Журито каза, че Молинари го е впечатлила със своята \"креативност, дързост и свежест\". Самата Даниела пък признава, че изобщо не е взела конкурса на сериозно.Даниела заедно с приятеля си Адам Уотсън, който е на 29 години, прекараха една нощ в Лувъра. За тях специално на входа на стъклената пирамида беше издигната мини пирамида, под която имаше легло. Но преди да легне там, двойката се наслади на кралско посрещане в музея. То включваше миниконцерт в салона на Наполеон Трети, изискана вечеря пред статуята на Венера Милоска и чаша шампанско пред Джокондата. Двойката получи и привилегията на визита с гид в музея. Така Даниела и Адам разгледаха голяма част от 350 000-те творби в Лувъра, разположени в 37 км галерии. Тази среднощна дълга обиколка протече в 15 етапа.Двойката беше очарована, че може да се възхищава на творбите, без други туристи да й се пречкат и най-вече на това, че пред Джокондата не трябваше да се чака на дълга опашка от туристи със смартфони, опитващи се да я снимат или да си направят селфи с нея. \"Последно идвах в Лувъра, когато бях на 12 години и бяха толкова малка, а имаше толкова народ, че почти нищо не видях\", споделя Даниела.За Адам пък това е първа визита в Лувъра. ", "date": "2019.05.02", "title": "Как млада жена спечели шанса да пренощува в Лувъра?"}
{"url": "http://www.cross.bg/yakov-iioan-nedelya-1603129.html", "text": "/КРОСС/ На Светъл четвъртък от Светлата седмица се благославят светите апостоли Йоан и Яков.Яков и Йоан били рибари подобно на баща си. Те били сред първите, които Исус избрал за свои последователи. Когато той ги поканил да го последват, двамата веднага оставили рибарския си занаят и тръгнали с него. След време Исус избрал 12 от последователите си да бъдат негови апостоли. Яков и Йоан били едни от тях. В Евангелията братята Яков и Йоан се наричат синове Зеведееви по името на техния баща Зеведей, а също така според евангелист Марко, Иисус наричал братята Воанергес (в превод: синове на гърма), очевидно заради силния и поривист характер. През Светлата седмица, започваща на втория ден след Великден, се прославят светите апостоли и Света Богородица.Светлата седмица завършва с втората пасха в неделя. Нарича се Светла, защото Възкресението на Христос донася просветление за всички. Тя се нарича още и Нова неделя, защото с нея започва цикълът от недели, които споменават Христовото Възкресение. Нарича се и Томина неделя, защото в този ден се чете евангелското четмо за явяването на Христос на своите ученици, между които бил и апостол Тома.Тази седмица е наситена и с момински празници.", "date": "2019.05.02", "title": "Светли четвъртък е!"}
{"url": "http://www.cross.bg/boris-godina-pokrustitel-1603128.html", "text": "/КРОСС/ Свети цар Борис-Михаил - покръстител на българите бил родственик на св. мъченик княз Боян Български. За покръстването преговарял с папа Николай*, но приел Христовата вяра от Изток - Цариград и патриарх Фотий Цариградски изпратил епископи и свещеници в България.Борис се кръстил с цялото си семейство, като при кръщението приел името на Византийския император - Михаил. Кръстили се болярите и целият народ в 865 година.След смъртта на светите Кирил и Методий учениците им намерили прием в България и подпомагали Борис в религиозно-просветната и книжовна дейност. Обикнал монашеския подвиг, цар Борис в 889 година поставил на престола по-големия си син Владимира и се отдалечил в манастир. Но недоволните боляри подтикнали Владимир към преврат, за да възвърне езическата религия. Узнал това, Борис се върнал в столицата Плиска и потушил метежа. Владимир бил свален и на негово място бил поставен по-малкия син Симеон.Върнал се в манастира на пост и молитва и завършил живота си като монах в 906 година на 2 май. Като покръстител св. цар Борис е наречен \"равноапостолен светец\". ", "date": "2019.05.02", "title": "Св. равноапостолен цар Борис-Михаил, покръстител на българския народ"}
{"url": "http://www.cross.bg/armiyata-bulgariya-voiina-1603131.html", "text": "/КРОСС/  - Христофор Колумб открива Ямайка. - САЩ купуват от Франция областта Луизиана. - Избухва Полуостровната война: Жителите на Мадрид се вдигат на бунт срещу френската окупация.- Георги Бенковски обявява преждевременно началото на Априлското въстание. - Менелик II, император на Етиопия, подписва договор с армията на Италия, който дава на Етиопия контрол над Еритрея. - В България със закон е създадена жандармерия с численост 6800 души. - Съобщено е за появата на Чудовището от Лох Нес.- Бенито Мусолини издава заповед за нахлуване на армията на Италия в Абисиния.- Втората световна война: Съветският съюз обявява завладяването на Берлин и съветските войници издигат своето червено знаме над сградата на Райхстага. Германските сили се предават в Италия, а в Триест на армията на Нова Зеландия.- България във Втората световна война:започва водената от Първа българска армия Австрийска операция в която българските войски навлизат на територията на източна Австрия преследвайки германските войски от група армии „Е\". - От Лондон до Йоханесбург е извършен първият полет с реактивен пътнически самолет.- Тенеси Уилямс печели Пулицър за Котка върху горещ ламаринен покрив. Британският лайнер Queen Elizabeth 2 потегля на своето първо пътуване до Ню Йорк.- На 44-годишна възраст Тони Блеър от Лейбъристка партия става най-младият министър-председател на Обединеното кралство за последните 185 години.- Русия приема закон за пълна ликвидация на химическото оръжие. - Учредена е Европейска централна банка в Брюксел, която има за цел да формулира и прилага монетарната политика на Европейския съюз. - Започва излъчване на международния сателитен канал ТВ България на БНТ.- Осама бин Ладен, „организаторът на Атентатите от 11 септември 2001 г.\" и най-издирваният терорист в света, е убит от екип на американските военноморски части „Тюлени\" в Абботабад, Пакистан. ", "date": "2019.05.02", "title": "2 май в историята"}
{"url": "http://www.cross.bg/izgybil-smeha-znachi-1603127.html", "text": "/КРОСС/ \"Щом изгубиш смеха значи си изгубил опорната си точка. Оставили се някой мъж да го мачка жена, дотам че да не се смее, той трябва да знае, че е изгубил едно от най-силните си оръжия. И ще започне да мисли, че тя е по-силна от него.\"Кен Киси, \"Полет над кукувиче гнездо\"", "date": "2019.05.02", "title": "Щом изгубиш смеха значи си изгубил опорната си точка"}
{"url": "http://www.cross.bg/aktyor-bivsh-prof-1603133.html", "text": "/КРОСС/ - икономист; - философ;- тв водеща; - композитор; - продуцент; - сребърен олимпийски шампион по спортна стрелба; - актьор; - актриса; - икономист; - бивш заместник-министър на финансите; - актьор; - бивш заместник-кмет на София; - областен управител на Враца; - кинодраматург;- бивш зам.-министър на образованието в правителството на ГЕРБ; - политик; - актьор; ", "date": "2019.05.02", "title": "Родени на 2 май"}
{"url": "http://www.cross.bg/poklonenie-chasa-vustanie-1603151.html", "text": "/КРОСС/ В историческата местност Оборище над Панагюрище ще се проведе национален събор-поклонение по повод 143-ата годишнина от Априлското въстание.Всенародното поклонение в местността „Оборище“ е израз на дълбока, всенародна признателност към първите български народни избраници, които загърбвайки личните си интереси в името на националната кауза, взеха съдбовното решение за въстание и положиха основите за утвърждаването на българската държавност и идентичност.  В 11 часа пред паметника на Априлци ще бъде отслужен водосвет за здравето и благоденствието на българския народ. От мястото - символ на българския парламентаризъм, слово ще произнесе председателят на НС Цвета Караянчева.  В 12.30 часа всенародното  поклонение ще продължи пред  хижа „Оборище“ с празнична програма.", "date": "2019.05.02", "title": "Национален събор-поклонение в Оборище"}
{"url": "http://www.cross.bg/bulgariya-ministerskiya-vutreshnite-1603153.html", "text": "/КРОСС/ Министър-председателите на България и Бавария - Бойко Борисов и Маркус Зьодер, ще проведат среща на четири очи в сградата на Министерския съвет днес, съобщава правителствената пресслужба.Посещението е по покана на българския министър-председател. Двамата ще обсъдят сътрудничеството между България и Бавария в областта на вътрешните работи, сигурността, икономиката и финансите, както и теми от европейския дневен ред. След двустранната среща ще бъдат проведени и пленарни разговори между делегациите. След пленарните разговори Борисов и Зьодер ще дадат пресконференция в Гранитна зала на Министерския съвет. По-късно двамата премиери ще участват в кръгла маса на тема \"Защита на външната граница на ЕС и миграционни политики на Република България\", организирана от Министерството на вътрешните работи и фондация \"Ханс Зайдел\".", "date": "2019.05.02", "title": "Борисов ще се срещне с премиера на Бавария Маркус Зьодер"}
{"url": "http://www.cross.bg/drygi-napulno-ezeroto-1603130.html", "text": "/КРОСС/ Въпреки че сведения за появата на водния звяр в шотландското езеро Лох Нес датират още отпреди 1500 години, съвременната легенда за чудовището се ражда на 2 май 1933 г. Именно тогава г-жа Одли Макей, пътуваща заедно със съпруга си, вижда „китоподобна риба“ в езерото. Нейната история се разпространява от местните новинарски агенции. Няколко лондонски вестника изпращат кореспонденти до Шотландия, а цирк предлага 20 хил. британски лири за залавянето на звяра.Водите на езерото Лох Нес са тъмни, студени и на места достигат 250 метра дълбочина, което сериозно затруднява всяко изследване, но и изобщо има разгорещени спорове относно правдоподобността на легендата. От една страна, учените-традиционалисти, отхвърлят всички сведения за Неси, обяснявайки ги с фалшификации, фантазии и слаба видимост. От друга страна, редица други учени и любители-ентусиасти настояват, че и за други легендарни създания е имало сходни съмнения, давайки за пример животни като двойнодишащата риба целакант и гигантския калмар, дълго време третирани като „моряшки суеверия“, но оказали се напълно реални.Същевременно е напълно доказано, че много от свидетелствата за Неси представляват откровени мошеничества, а други успешно са обяснени с банални явления. Нещо повече - през 2003 г. Би Би Си финансира научна експедиция със сонар и спътник, която преглежда цялото езеро, без да открие нищо.", "date": "2019.05.02", "title": "2 май 1933 г. - Съобщено е за появата на чудовището от Лох Нес"}
{"url": "http://www.cross.bg/bubrek-organi-transplantatziya-1603152.html", "text": "/КРОСС/ Бъбрек за трансплантация е бил доставен с дрон в САЩ, предаде АФП. Това е станало на 19 април.Малък дрон е излетял от паркинг на Балтимор, транпортирайки с поставен в лед бъбрек, и е преминал 4,5 км, за да кацне на покрива на университетската болница в Мериленд. Полетът е продължил 10 минути. За него е било нужно специално разрешение и полицията е затворила улиците, над които минавал дронът, летящ на височина 120 м.Експериментът се оказал успешен и на жена бил присаден доставеният с дрона бъбрек. Той е показал, че доставките с дрон, вече извършвани при поръчки онлайн на стоки в някои страни, може да се използват и за доставка на органи за трансплантация.Според Джоузеф Скалеа, хирург от университета в Мериленд, след 3 до 5 години дронове ще се използват по-редовно за доставка на органи за трансплантация.Времето е най-критичният фактор за транспортиране на органи за трансплантация. Миналата година 1,5% от органите не пристигнаха, където трябваше, а 4% закъсняха с над два часа. Органите се транспортират сега от специализирани фирми, които ги качват в редовни пътнически самолети или наемат малки самолети при нужда. В градовете транспортът се бави заради задръстванията.Средната цена за транспорт на бъбрек е 5000 долара, което се поема общо взето от застрахователите.\n\t\t\t\t\t", "date": "2019.05.02", "title": "В САЩ дрон достави бъбрек за трансплантация (ВИДЕО)"}
{"url": "http://www.cross.bg/temi-i-gosti-v-sytreshnite-blokove-na-televiziite-na-maii-1603150.html", "text": "/КРОСС/ Битката за Европа. Каква ще бъде политическата карта на Европа след изборите? Колко секции ще бъдат отворени за гласуване в чужбина? Последна информация от ЦИК; Да бъдеш приятел на Папата - специално за БНТ от Буенос Айрес разказва един от найблизките хора до Светия отец; Правата на жените в Саудитска Арабия - между официалната статистика и реалността; Нови правила във Фейсбук и Инстаграм. Какво се променя? Ще има ли още оставки в ДФЗ и как са контролирани парите по европейските програми за селските райони - екскл,зивно в студиото министър Румен Порожанов;Промяна Европа - първи диспут на кандидати за европарламента; Участници в „Смени жената\"; ", "date": "2019.05.02", "title": "Теми и гости в сутрешните блокове на телевизиите на 2 май"}
{"url": "http://www.cross.bg/chasa-bulgariya-bsp-1603148.html", "text": "/КРОСС/ Министър-председателите на България и Свободна държава Бавария - Бойко Борисов и Маркус Зьодер ще проведат среща на четири очи в сградата на Министерския съвет. След пленарните разговори между двете делегации премиерите Борисов и Зьодер ще дадат пресконференция за медиите в Гранитна зала на Министерския съвет.От 11.30 часа Министерството на вътрешните работи и Фондация „Ханс Зайдел\" организират кръгла маса на тема „Защита на външната граница на ЕС и миграционни политики на Република България\" в Гранд Хотел София.От 12.00 часа министърът на транспорта, информационните технологии и съобщенията Росен Желязков ще участва в официална церемония за началото на реконструкцията на жп гара Подуяне.От 09.30 часа 5-и състав на Специализирания наказателен съд ще заседава по делото срещу Стефан Г., Георги Г. и др., на които са повдигнати обвинения за образуване и ръководене на организирана престъпна група.От 10.00 часа 2-ри състав на Специализирания наказателен съд ще заседава по делото срещу Божидар К., Иван Т. и др., на които са повдигнати обвинения за образуване и ръководене на организирана престъпна група.От 11.00 часа в Градската градина пред Народния театър „Иван Вазов\" ще бъде открита изложбата „Българските азбуки\" на Института за български език на БАН.От 14.00 часа 8-и състав на Софийски градски съд ще разгледа искане за условно предсрочно освобождаване от Стефан С., осъден за опит за въоръжен грабеж и взимане на заложници в банка в Сливен.От 14.00 часа Централната избирателна комисия ще даде брифинг в Пресклуба в сградата на Народното събрание, пл. „Княз Александър І\" № 1, вход откъм Националната художествена галерия.От 14.30 часа 19-и състав на Специализирания наказателен съд ще заседава по делото срещу Петър М. и Йордан М., на които са повдигнати обвинения за участие в организирана престъпна група.От 15.00 часа 3-ти състав на Специализирания наказателен съд ще заседава по делото срещу Румен В., на когото е повдигнато обвинени в престъпление по служба.От 18.00 часа София хартиен арт фест ще бъде открит едновременно с две експозиции във фоайе „Запад\" на НДК.От 18.00 часа кандидатът за евродепутат от „БСП за България\" Момчил Неков ще се срещне с граждани вКокалянско ханче.От 19.00 часа в Sofia Ring Mall ще се състои претеглянето на участниците в четирдесет и второто издание набойния шампионат MAX FIGHT.От 19.00 часа в Централния военен клуб ще започне концерт на Симфониета „София\", посветен на 6 май - Гергьовден и Ден на Българската армия.От 11.00 часа в Аулата на ЮЗУ „Неофит Рилски\" ще се проведе тържествена церемония за връчване на дипломите на абсолвентите от Стопанския факултет, дипломирани през 2018 година.От 19.00 часа в зала „Яворов\" ще започне концерт на на Фолклорен танцов ансамбъл „Пиринче\".От 13.30 часа кандидатът за евродепутат от „БСП за България\" Петър Витанов ще се срещнес обществеността в ресторант „Богат-Беден\".От 15.00 часа кандидатът за евродепутат от „БСП за България\" Петър Витанов ще се срещне с местните жители в Клуба на пенсионера.От 11.00 часа в Експозиционен център „Флора\" ще се проведе състезание и демонстрация по сглобяване надекоративни съдове - с участието на ученици от ПГСАГ „Кольо Фичето\".От 11.00 часа в Регионалния пресклуб на БТА ще се състои пресконференция във връзка с предстоящияблаготворителен концерт „Заедно за Никол\", с участието на организатори, съученици и учители на 18-годишното момиче.От 14.30 часа в Регионалния пресклуб на БТА ще се състои пресконференция на народния представител от „БСП за България\" Явор Божанков във връзка с актуални политически теми.От 16.00 часа кметът на Община Видин Огнян Ценков ще бъде гост на Пролетен празник във филиала на детска градина „Арабела\" в с. Буковец. След това той ще посети обектите в селото, изградени по програма „Местни инициативи\".От 09.00 до 16.00 часа във Военно Формирование 54 990-Враца ще се проведе „Ден на отворените врати\" с показ на въоръжение и бойна техника.От 19.00 часа в залата на Общински съвет - Враца кандидатите за евродепутати Андрей Новаков и Иво Ралчовски от ГЕРБ ще се срещнат с представители на превозвачите от областта.От 17.00 часа в Художествена галерия „Недялко Каранешев\" ще бъде открита експозиция с творби на ученици от СУ „Вичо Грънчаров\".От 18.00 часа в офиса на ГЕРБ ще се проведе среща между представители на бизнеса и част от кандидатите напартията за евродепутати. На събитието ще присъства и Цветан Цветанов, зам.-председател на ГЕРБ и Председател на Националния предизборен щаб на партията.От 14.30 часа кандидатите за евродепутати от „БСП за България\" Елена Йончева и Деница Златева ще проведат среща в Неохим АД. В 16.00 часа те ще дадат пресконференция на пазара в града.От 18.30 часа кандидатът за евродепутат от „БСП за България\" Деница Златева ще се срещне с обществеността в зала „Гросето\".От 17.00 часа кандидатите за евродепутати Елена Йончева и Деница Златева ще вземат участие в събора на селото.От 17.30 часа в зала „Зорница\" на Народно читалище „Йордан Йовков - 1870 г.\" ще бъдат отбелязани 149 години от откриването на читалището.От 18.00 часа в Концертна зала „Добрич\" ще се проведе концертът „Бисери из оперетната класика\".От 18.00 часа в Музея на фотографията и съвременните визуални изкуства ще бъде открита изложбата на Христо Свинаров „Природа\".От 17.00 часа кандидатът за евродепутат от „БСП за България\" Цветелина Пенкова ще се срещне с местнитежители в Клуба на пенсионера.От 18.00 часа кандидатът за евродепутат от „БСП за България\" Цветелина Пенкова ще се срещне с обществеността в читалището в гр. Козлодуй.От 10.00 часа кандидатът за евродепутат от „БСП за България\" Петър Витанов ще се срещне с жители на селото в Клуба на пенсионера.От 11.30 часа кандидатът за евродепутат от „БСП за България\" Петър Витанов ще се срещне с граждани вчиталището.От 18.30 часа водачът на листата на „БСП за България\" Елена Йончева ще се срещне с жители на общината вконферентната зала на х-л „Арпезос\".От 17.30 часа в Кино „Роял\" кандидатите за евродепутати Андрей Новаков и Иво Ралчовски от ГЕРБ ще се срещнат с членове и симпатизанти на партията.От 14.00 часа кандидатът за евродепутат от „БСП за България\" Цветелина Пенкова ще се срещне с обществеността в Клуба на пенсионера.От 15.30 часа кандидатът за евродепутат от „БСП за България\" Цветелина Пенкова ще се срещне с граждани вобщинския клуб.От 10.30 часа кандидатът за евродепутат от „БСП за България\" Цветелина Пенкова ще се срещне с жители населото в читалището на с. Селановци.От 12.00 часа кандидатът за евродепутат от „БСП за България\" Цветелина Пенкова ще се срещне с граждани вГалерията в град Оряхово.От 11.00 часа в местността „Оборище\" ще започне традиционното отбелязване на 143 години от Априлскотовъстание. Председателят на Народното събрание Цвета Караянчева ще поздрави присъстващите, ще произнесеслово по повод годишнината и ще поднесе цветя пред паметника „Оборище\". Поклонението-събор ще продължи пред хижа „Оборище\" с народно веселие от 12.30 часа.От 19.00 часа ще бъде открит Международният детски конкурс „Южни слънца\".От 17.30 часа ще бъде открита Гергьовденска детска изложба „Празничен букет за моя град\" в зала на ЦПЛР - ОДК Поморие на ул. „Цар Асен\" № 2.От 18.30 часа в Драматичен театър „Стефан Киров\" с балета „Нестинарка\" по музика на Марин Големинов ще бъдат открити Майските дни на културата „Сливенски огньове\".От 20.15 часа на площад „Хаджи Димитър\" жителите на Сливен и гости на града ще наблюдават нестинарски танц,част от програмата по откриването на Майските дни на културата „Сливенски огньове\".От 20.30 часа ще започне церемонията по запалване на символния огън, която включва дефиле на факлоносци -ученици от ППМГ „Добри Чинтулов\", ПГПЗЕ „Захарий Стоянов\" ПГХТ „акад. Неделчо Неделчев\". Събитието е част от програмата по откриването на Майските дни на културата „Сливенски огньове\". От 20.45 часа ще има огнено шоу „Дивинитас\", а след него - празнични фойерверки.От 14.00 часа в залата на Младежки дом Стара Загора ще се проведе работна среща на тема „Младежка временна заетост\".От 17.30 часа в Народно читалище „Кольо Ганчев 1940\" ще се проведе празнично веселие под надслов „ВеселГергьовден\".От 18.00 часа в зала „Байер\" ще бъде открита изложбата „Художниците на старозагорския театър\" по повод 100 години Драматичен театър „Гео Милев\" - Стара Загора.От 14.00 часа на площад „Свобода\" заместник-министърът на отбраната Атанас Запрянов и заместник-началникът на отбраната генерал-лейтенант Димитър Илиев ще участват в тържествената церемония по изпращане на 38-ия контингент от въоръжените сили за участие в мисията на НАТО в Афганистан „Решителна подкрепа\".От 16.00 часа кандидатът за евродепутат от „БСП за България\" Петър Витанов ще се срещне с обществеността в в кметството на с. Рогозен.От 17.30 часа кандидатът за евродепутат от „БСП за България\" Петър Витанов ще се срещнес граждани в читалището в гр. Хайредин.От 13.00 часа ще започнат финалите в турнира за Купата на Българската федерация по баскетбол при юношите.  ", "date": "2019.05.02", "title": "Предстоящи събития в страната за 2 май"}
{"url": "http://www.cross.bg/kipur-metaksas-ybietz-1603161.html", "text": "/КРОСС/ 35-годишен военнослужещ от български произход се оказа първият сериен убиец в Кипър, съобщава Нова телевизия по данни на местни медии.По непотвърдена информация майката на задържания Никос Метаксас е българка от Стара Загора, която била омъжена за кипърски гражданин.До момента Метаксас е признал за убийството на седем жертви - пет жени и две момиченца. Преди дни обаче кипърската полиция извади пълен списък с общо 22 жени, които са изчезнали. Всички са чужденки, работещи в Кипър, а три от тях са българки. Една от последните изчезнали е българска манекенка, а първата жертва на серийния убиец се предполага, че е била бременна от него. С всички свои жертви военният се е запознавал в социалните мрежи под псевдоним.Случаят започва да се разплита преди две седмици, когато туристи откриват тялото на филипинка. Седмица по-късно е арестуван и самият Метаксас. Именно той е насочил разследващите към токсичното езеро на мината, където в куфари с каменни блокове е изхвърлял телата на жертвите си.По информация на местните медии Метаксас е бил изключително ерудиран и образован човек, който се е грижел много за двете си деца, въпреки че е бил разделен със съпругата си. По тази причина колегите му били шокирани, че именно той е серийният убиец.Освен това Метаксас е бил и хоби фотограф. При разследването се оказало, че снимките, които правел, били от мястото, където изхвърлял телата на жертвите си. Предполага се, че той е използвал фотографията като претекст, в случай че бъде забелязан в пустата местност.Една от хипотезите за мотивите му е, че убийствата са вследствие на тежка травма от детството на военния, тъй като родителите му са се развели, когато той е бил 15-годишен. Към момента майка му все още живее в Кипър, но с нея няма никакъв контакт.Заради зловещите разкрития в Никозия се готви протест в петък. Темата ще се разгледа и в парламента, за да се вземат мерки за защита на авторитета на кипърската държава. Максималното наказание, което Метаксас може да получи за деянията си, е доживотен затвор, тъй като през 1983 г. в страната се отменя смъртното наказание.", "date": "2019.05.02", "title": "Първият сериен убиец в Кипър се оказа с български корени"}
{"url": "http://www.cross.bg/cedmitza-clyzhitelite-cpyada-1603165.html", "text": "/КРОСС/ B eднa ĸoмпaния вcяĸa cpядa e почивна, пишe ВВС. Vеrѕа - дигитaлнa мapĸeтинг aгeнция в Aвcтpaлия - дaвa нa cлyжитeлитe cи чeтиpиднeвнa paбoтнa ceдмицa, нo зaплaщaнe ĸaтo зa пeтднeвнa.Cлyжитeлитe paбoтят cтaндapтнo paбoтнo вpeмe пoнeдeлниĸ и втopниĸ, пoчивaт в cpядa и ce вpъщaт oтнoвo в чeтвъpтъĸ и пeтъĸ. Bce пaĸ, aĸo ĸлиeнт имa cпeшнa нyждa, зaeтитe във Vеrѕа тpябвa дa вдигнaт тeлeфoнитe cи.Πъpвoнaчaлнo Tифaни Шpoyeн, пpoджeĸт мeниджъp, ce пpитecнявa дaли нoвият плaн щe paбoти. Ho ĸoмпaниятa ycпявa дa peopгнизиpa дeйнocтитe cи и дa cтaнe пo-eфeĸтивнa. Cpeщитe cъщo cтaвaт пo-ĸpaтĸи и фoĸycиpaни, a бeзcмиcлeнoтo бъpбopeнe e нaмaлeнo дo минимyм. A и caмитe cлyжитeли ca пo-мoтивиpaни, зaщoтo знaят, чe aĸo идeятa нe пpopaбoти, щe тpябвa oтнoвo дa paбoтят и в cpядa.Πoчивĸaтa в cpeдaтa нa ceдмицaтa e въвeдeнa пpeз юли нa минaлaтa гoдинa. Oттoгaвa пpиxoдитe ca нapacнaли c 46 пpoцeнтa, a пeчaлбaтa пoчти ce e yтpoилa, ĸaзвa ocнoвaтeлят и СЕО Keт Блeĸaм. Бpoят нa бoлничнитe cъщo нaмaлявa.Блeĸaм oбяcнявa, чe пoчивнитe пeтъĸ или пoнeдeлниĸ нямa дa имaт cъщия eфeĸт, тъй ĸaтo cлeд пoчивĸa cлyжитeлитe ca пo-eфeĸтивни. Oт дpyгa cтpaнa, aĸo cлyжитeлитe caми избиpaт ĸoй дeн дa пoчивaт, тoвa щe дoвeдe дo нepaзбиpaтeлcтвa мeждy тяx, ĸaĸтo и c ĸлиeнтитe.Cпopeд Aндpю Бapнc, coбcтвeниĸ нa Реrреtuаl Guаrdіаn, 4-днeвнaтa paбoтнa ceдмицa e \"ĸayзa, чиeтo вpeмe e дoшлo\". 5-днeвнaтa paбoтнa ceдмицa бe въвeдeнa пpeз 1926 г. oт пpoизвoдитeля нa aвтoмoбили Xeнpи Фopд, ĸoйтo peшил, чe тoвa щe yвeличи пpoдyĸтивнocттa нa paбoтницитe. Иĸoнoмиcтът Джoн Meйнapд Keйнc пpeдpeчe пpeз 1930 г., чe c нaвлизaнeтo нa тexнoлoгиитe в ĸpaйнa cмeтĸa paбoтнaтa ceдмицa щe бъдe caмo 15 чaca. Cĸopoшнo изcлeдвaнe пъĸ пocoчвa, чe cлyжитeлитe ca пpoдyĸтивни caмo oĸoлo пo 2 чaca и пoлoвинa нa дeн.He вcичĸи oпити зa нaмaлeнa paбoтнa ceдмицa oбaчe ca ycпeшни. B Швeция дъpжaвни cтapчecĸи дoмoвe oпитaxa дa нaмaлят paбoтния дeн дo 6 чaca. И въпpeĸи чe бoлничнитe нaмaляxa, a пpoдyĸтивнocттa ce yвeличи, paзxoдитe зa пepcoнaл ce yвeличиxa знaчитeлнo.  ", "date": "2019.05.02", "title": "Компанията, в която всяка сряда е почивна"}
