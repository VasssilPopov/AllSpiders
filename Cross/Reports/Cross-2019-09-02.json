{"url": "http://www.cross.bg/indiya-modyl-spyskaemiyat-1612420.html", "text": "/КРОСС/  Спускаемият модул се отдели успешно от индийската лунна орбитална станция \"Чандраян-2\", преди планираното кацане в района на южния полюс през уикенда, съобщиха АП и ТАСС. Всички системи на орбиталния и на спускаемия апарат работят добре.При днешната маневра спускаемият модул \"Викрам\" се отдели от мястото си на върха на орбиталния апарат, където беше монтиран още за изстрелването на мисията на 22 юли. Модулът вече достигна разстояние от около 100 км над лунната повърхност.Спускаемият модул на мисията \"Чандраян-2\" ще се насочи към сравнително равнинен район на 7 септември. Той ще достави на лунната повърхност 27-килограмовия луноход \"Прагиян\", който ще функционира най-малко един лунен ден (14 земни денонощия), за да изследва вече открити водни депозити.Това ще е първият опит на Индия да кацне на естествения ни спътник. Кацането ще е сложно. Директорът на Индийската организация за космически изследвания д-р Кайласавадив Сиван го описа като \"15 ужасяващи минути\".Ако Индия успешно кацне на Луната, ще стане едва четвъртата държава с подобно постижение след САЩ, Русия и Китай. Индия планира първата си пилотирана мисия за 2022 г. ", "date": "2019.09.02", "title": "Спускаемият апарат се отдели от индийската лунна станция „Чандраян-2“"}
{"url": "http://www.cross.bg/tyristi-godina-antaliya-1612404.html", "text": "/КРОСС/  От началото на годината до 31 август в турския курорт Анталия /Южна Турция/ са пристигнали със самолет 10 765 946 туристи, съобщава в.\"Хюриет\" като се позовава на данни от администрацията на летището в Анталия.Този брой бележи увеличение от 16,66 процента спрямо същия период на миналата година, когато в курорта са пристигнали 9 228 254 туристи, посочва БТА.На първо място сред чуждите туристи, посетили тази година Анталия, са туристите от Русия - 3 865 310 души, следвани от германските туристи /1 697 824/, украинските туристи /596 645/, туристите от Великобритания /530 444/ и полските туристи /400 214/.Миналата година Анталия отбеляза рекорд, като посрещна 13 642 000 туристи, а тази година си поставя за цел да посрещне 16 милиона туристи.  ", "date": "2019.09.02", "title": "Анталия е посрещнала над 10 млн туристи през миналата година  "}
{"url": "http://www.cross.bg/teatur-dramatichniya-todor-1612405.html", "text": "/КРОСС/  Концерт  по повод 80-годишнината от рождението на Тодор Колев ще зарадва почитателите на големия актьор на 21 септември от 19 часа в Драматичния театър в рамките на фестивала „Сцена на кръстопът\" .„За Тодор Колев\" е проект на Камен Донев, в който той заедно със свои съученици и приятели ще представи спомени и разкази от първо лице, както и избрани песни на големия български артист и вдъхновител. На сцената ще видим музикантите Петър Миланов, Людмил Стойнев, Стоян Янкулов - Стунджи, Димитър Тишев, Борис Таслев, Ева Перчемлиева - Тъканова, Криста, Александра Борисова.Концертът е специален жест на Камен Донев към публиката на „Сцена на кръстопът\".Ден по-късно - на 22 септември от 19 часа в Драматичния театър, е закриването на Международния есенен фестивал с „Актрисата\".  Спектакълът е с участието на Аня Пенчева, Иван Панев, Кирил Ефремов, Ненчо Илчев, Павел Иванов и с арт директора на „Сцената\" Стефан Данаилов.„Актрисата\" на много награждавания и шумно аплодиран по света и в България драматург Питър Куилтър е комедия, която достига и драматични обертонове. Актрисата Лидия Мартин, в  чиято „кожа\" влиза знаменитата Аня Пенчева, иска да се сбогува с кариерата си и около това решение в гримьорната й се „завихрят\" шеметни  ситуации, предизвикани и от шеметния й живот на сцената и извън сцената. Като на своеобразен парад покрай актрисата „дефилират\" нейният  по-млад бивш съпруг Пол(Кирил Ефремов) и настоящият й застаряващ годеник Чарлз (Стефан Данаилов), синът й Даниел (Павел Иванов), агентът й Бари (Ненчо Илчев) и режисьорът Роджър(  Иван Панев), влизат и излизат от отрупаната с цветя и поздравления гримьорна, влизат и излизат от събитията, които Лилия Мартин предизвиква във вълнението си.Билетите за двете събития - „За Тодор Колев\" и „Актрисата\", ще се продават от 1 септември онлайн в сайта на Драматичния театър.  В същия ден - 1 септември, в 11 часа започват продажбите  на билети за всички представления от програмата на „Сцена на кръстопът\" и на касата на Драматичния театър.    ", "date": "2019.09.02", "title": "„Сцена на кръстопът” почита Тодор Колев, Ламбо закрива фестивала с „Актрисата”"}
{"url": "http://www.cross.bg/izbori-brekzit-obshti-1612430.html", "text": "/КРОСС/  Британският премиер Борис Джонсън свиква извънредно заседание на своя кабинет за по-късно в понеделник и може да поиска от депутатите да гласуват за провеждане на извънредни избори, ако мнозинството от тях гласуват срещу подхода на неговото правителство за Брекзит,  заяви политическата редакторка на Би Би Си Лаура Кюнсберг.\"Кабинетът се свиква този следобед\", отбеляза г-жа Кюнсберг и добави: \"Реалната възможност сега е, че Джонсън може да поиска от депутатите да гласуват тази седмица за провеждането на предсрочни общи избори\".\"Това обаче ще се случи, ако бунтовниците  в неговата партия приемат закон за предотвратяване на Брекзит без сделка, а не, разбира се, ако загубят при това гласуване!\", подчерта политическата редакторка на Би Би Си.Според информации и на други медии, включително вестник \"Гардиън\", правителството на Обединеното кралство се стреми да свика общи избори още тази седмица. Премиерът Борис Джонсън е подготвен за подобен ход, след като редица депутати от неговата Консервативна партия заявиха, че ще подкрепят тази седмица законодателство, което има за цел да се забрани Брекзит без сделка на 31-ви октомври.Говори се, че около 25 \"бунтовници\" сред Торите са готови да подкрепят подобен законопроект, което означава, че правителство ще претърпи поражение в британския парламент.По-рано днес Торите, които подкрепят законодателството срещу Брекзит без сделка, заявиха, че правителството иска да ги \"прочисти\" от управляващата Консервативна партия.Междувременно и лидерът на лейбъристите Джеръми Корбин заяви, че иска общи избори и дори намекна, че може да подкрепи провеждане на втори Брекзит референдум.\"Трябва да се обединим, за да спрем Брекзит без сделка -  тази седмица може да бъде последната ни възможност \", посочи Корбин в реч в Салфорд, Северна Англия. \"В този случай се нуждаем и от предсрочни общи избори\".\"При такива избори Лейбъристката партия ще даде шанс на хората да поемат обратно контрола и да имат последната дума чрез публично гласуване, включително за възможността да останат в ЕС\", подчерта той.На конкретен въпрос дали лейбъристите наистина искат общи избори, той отговори: \"Да. Искаме общи избори\".\"Вотът на недоверие на правителството на Борси Джонсън лежи сериозно на масата\", посочи той и добави: \"Ако няма Брекзит сделка с ЕС, ние бихме гласували да останем в рамките на съюза, а ако все пак се постигне някаква друга сделка, тогава демократичните процеси в нашата партия ще решат каква позиция да заемем\".Първият министър на Шотландия Никола Стърджън също заяви, че ще подкрепи общи избори, но само ако те се проведат преди крайния срок за Брекзит на 31-ви октомври.Стърджън написа в Туитър: \"Тъй като се говори за общи избори, аз казвам \"да ги проведем\"... но това трябва да стане преди 31-ви октомври. Депутатите не трябва да позволят на Джонсън да се заиграва с датата за подобен предсрочен вот като опит да прокара Брекзит без сделка\". ", "date": "2019.09.02", "title": "Борис Джонсън свиква спешна среща на кабинета, заплашва с предсрочни избори "}
{"url": "http://www.cross.bg/mesi-lionel-zheni-1612429.html", "text": "/КРОСС/  Нападателят на Ювентус Кристиано Роналдо, Лионел Меси от Барселона и защитникът на Ливърпул Върджил ван Дайк са тримата финалисти за званието най-добър футболист на годината в анкетата на ФИФА.Церемонията по обявяване на победителите в отделните категории ще се състои на 23 септември в Милано.Наградата за най-добър на ФИФА се връчва от 1991 година, като между 2010 и 2015-а призът бе обединен със Златната топка на Франс Футбол.Номинирани в отделните категории:Най-красив гол: Лионел Меси, Хуан Кинтеро, Даниел ЖориНай-добър вратар: Алисон, Едерсон, Марк-Андре тер ЩегенНай-добър вратар (жени): Кристиане Ендлер, Едвиг Линдал, Сари ван ВеенендаалНай-добър треньор (жени): Джил Елис, Фил Невил, Сарина ВигманНаграда за фенове: Силвия Греко, феновете на Холандия на световното първенство за жени, Хусто СанчесНай-добър треньор: Пеп Гуардиола, Юрген Клоп, Маурисио ПочетиноНай-добър футболист (жени): Луси Бронз, Алекс Морган, Мегън РепиноуНай-добър футбол: Кристиано Роналдо, Лионел Меси, Върджил ван Дайк. ", "date": "2019.09.02", "title": " Роналдо, Меси и Ван Дайк номинирани от ФИФА за №1"}
{"url": "http://www.cross.bg/pamet-pametta-po-dobri-1612393.html", "text": "/КРОСС/  Учени от Каролинския институт в Стокхолм твърдят, че жените са по-добри в споровете заради особеностите на паметта им, съобщи в. „Дейли мейл\", цитиран от БТА. Жените си спомнят по-добре конкретни събития, разговори, емоции, къде какво е сложено. Това им дава предимство в споровете. Причината е, че са с по-добра епизодична памет.Епизодичната памет е способността за помнене на автобиографични събития, като какво се е случило миналата седмица или дали котката е нахранена сутринта. Специалистите са анализирали резултатите от повече от 600 изследвания, извършени от 1973 г. до 2003 г. и обхванали над 1,2 милиона души.Въпреки предимството на жените в епизодичната памет, мъжете не са съвсем ощетени, защото има и други видове памет, в които те са по-добри. Те например нямат проблеми да намерят къде са оставили колата, защото помнят по-добре пространствена информация.Епизодичната памет е чувствителна и затова е по-податлива на негативни фактори, като липса на сън, стрес, стареене. Специалистите се надяват, че мега изследването им ще повдигне нови въпроси за паметта и разликите между двата пола. ", "date": "2019.09.02", "title": "Учените обясниха защо не си струва да се спори с жена "}
{"url": "http://www.cross.bg/libra-feiisbyk-mersh-1612403.html", "text": "/КРОСС/  Предложената от \"Фейсбук\" (Facebook) криптовалута \"Либра\" (Libra) може да подкопае способността на Европейската централна банка да определя парична си политика, като в същото време Европа трябва да игнорира \"коварните обещания\" на водещата социална медия, свързани с нейната дигитална валута, заяви в понеделник членът на борда на ЕЦБ Ив Мерш.По-рано тази година \"Фейсбук\" обяви идеята си за \"Либра\" - нова цифрова валута, чиято реална стойност да бъде подкрепена от четири официални валути и която да бъде достъпна за милиарди потребители на социални мрежи по света, заявявайки, че се надява тя да стартира през следващата година.\"В зависимост от нивото на приемане на \"Либра\" и от включването на еврото в т.нар. \"кошница с резервни валути\", стоящи зад криптовалутата, това би могло да намали контрола на ЕЦБ над единната европейска валута, да доведе до нарушаване на трансмисионния механизма на паричната политика, като повлияе на ликвидната позиция на банките от еврозоната и в крайна сметка може да подкопае международна роля на еврото\", добави Мерш, цитиран от Ройтерс.Подобно на нормалните валути, \"Либра\" ще бъдат силно централизирана, но няма да бъде подкрепена от кредитор от последна инстанция и в крайна сметка ще бъде подвластна на съответните акционери в подобно едно начинание, на което обаче не може да се гледа като на хранилище на обществено доверие, посочи централният банкер.\"Планирано е \"Либра\" да бъде пусната в обръщение през първата половина на 2020-а година от същите хора, които трябваше да се обясняват пред законодателите в Съединените щати и Европейския съюз относно заплахите за нашата демокрация, произтичащи от обработката на лични данни в тяхната социална медийна платформа\", отбеляза Ив Мерш.Като се имат предвид тези предизвикателства, европейските регулаторни и надзорни органи трябва да утвърдят пълномощията над \"Либра\", като в същото време има необходимост от глобално сътрудничество за смекчаване на рисковете с предстоящото стартиране на криптовалутата на \"Фейсбук\".\"Искрено се надявам, че хората в Европа няма да се изкушат да оставят зад себе си безопасността и стабилността на утвърдените платежни решения в полза на заблуждаващите и \"коварни обещания\" от страна на \"Фейсбук\", добави Мерш. ", "date": "2019.09.02", "title": "Криптовалута \"Либра\" на \"Фейсбук\" може да подкопае паричната политика на ЕЦБ "}
{"url": "http://www.cross.bg/dluzhnost-traiikov-sofiiiskiya-1612439.html", "text": "/КРОСС/  Изпълняващият длъжността началник на Софийския затвор Десислав Трайков е освободен от длъжност след разпореждане на правосъдният министър Данаил Кирилов. В петък Трайков  подаде заявление за освобождаване от длъжност след последвалите персонални нападки срещу него по случая „Куйович\" и заяви, че името му е незаслужено опетнено. Будимир Куйович, който излежава последните 3 години и половина от 16-годишната си присъда за трафик на дрога, беше задържан да шофира с фалшива книжка, докато е в отпуска за добро поведение от затворническото общежитие в Казичене.", "date": "2019.09.02", "title": "Началникът на Софийския затвор е освободен от длъжност"}
{"url": "http://www.cross.bg/suoruzhenieto-suoruzhenie-raboti-1612440.html", "text": "/КРОСС/  Напълно е разчистен сервитутът на моста при 62-ри км на автомагистрала „Струма\" и в момента се извършват строително-монтажни работи по укрепване на колоните и отстраняване на дефектите на съоръжението. Остава собственикът да разчисти общинските терени в непосредствена близост до магистралата, като целта е депонираните материали да бъдат отстранени в по-голямо линейно отстояние от тялото на съоръжението. Държавата и общината ще предприемат кардинални мерки по отношение на задължаване на собственика.Това съобщи днес заместник-министърът на регионалното развитие и благоустройството Николай Нанков след проведената в Кюстендил среща на институциите, отговорни за разчистване на пространството около моста при 62-ри км на магистралата.Регионалният заместник-министър уточни, че ще бъдат издадени предписания по съответните процедури от община Дупница и Регионалната инспекция по околна среда и води. Очаква се Главна дирекция „Пожарна безопасност и защита на населението\" да издаде писмено разпореждане за премахване на материалите в разстояние на 10 м от сервитута на съоръжението като евентуална потенциална опасност. При неизпълнение на предписанията от собственика на предприятието ще му бъдат наложени санкции.Засегнатото от пожара съоръжение в момента се ремонтира. За движение на леки автомобили до 12 т е отворено платното в посока София, по което вече са пуснати три ленти. Реконструкцията ще бъде тежка, като ще бъдат ремонтирани колони, ригели и носещи конструкции на съоръжението в посока Благоевград. Срокът за изпълнение на строително-монтажните работи е 4 месеца, като ще се търси възможност да се направят и по-бързо, но в никакъв случай няма да се прави компромис с безопасността на мостовото съоръжение, категоричен беше заместник-министър Нанков. Той допълни, че държавата ще си търси всички права, включително имуществените, по отношение на собственика. За да не бъдат ощетени данъкоплатците, ще бъде предявен регресен иск за стойността на строителните работи за отстраняване на щетите по мостовото съоръжение. Според предварителните разчети на проектантите тя ще бъде в размер на 1,8 млн. лв.  ", "date": "2019.09.02", "title": "Заместник-министър Нанков: Тече ремонт на засегнатите от пожара съоръжения на АМ „Струма“"}
{"url": "http://www.cross.bg/kyltyri-zemedelski-ysloviya-1612419.html", "text": "/КРОСС/  Управителният съвет на ДФ „Земеделие\"- РА утвърди финансов ресурс от 2,144 млн. лева по схема на държавна помощ „Помощ за компенсиране на щетите по земеделските култури, причинени от неблагоприятни климатични условия, които могат да бъдат приравнени на природни бедствия\", съобщиха от ДФЗ.Отпуснатите средства се разпределят за щети, настъпили през 2019 г., при следния интензитет от производствените разходи по култури:  зърнено-житни, зърнено-бобови култури и слънчоглед - до 30%; Фуражни култури - до 80%; Плодове, зеленчуци,етерично-маслени, технически култури - до 80%.На подпомагане подлежат земеделски стопани, които притежават констативни протоколи за 100% пропаднали площи през 2019 г. със земеделски култури в резултат на неблагоприятни климатични условия. Предстои да бъдат изготвени указания за предоставяне на помощта. ", "date": "2019.09.02", "title": "Компенсират фермерите с 2,1 млн. лева за природни бедствия през 2019 г. "}
{"url": "http://www.cross.bg/zlatni-grama-nakiti-1612417.html", "text": "/КРОСС/  Митническите служители от Териториална дирекция Южна морска и Главна дирекция „Митническо разузнаване и разследване\" задържаха контрабандни златни накити за над 98 000 лева през последните две седмици на август, съобщиха от Агенция \"Митници\".Иззеха близо 1.3 кг златни накити, укрити в лекарствени опаковки на Капитан АндреевоНакитите са открити при проверки на четири леки автомобила, влизащи в страната от Турция. При един от случаите, на 24 август, лек автомобил в чужда регистрация, пристига около обяд на път от Турция за Австрия.В автомобила, отклонен за щателна митническа проверка, пътували двама мъже, турски граждани. При проверката, в естествените кухини на пода и зад предните седалки, са открити 51 пръстена, медальона, синджира, гривни, обици и монети, от жълт метал.Според експертизата на вещото лице, откритите изделия са от 14 и 22 -каратово злато с общо тегло 805 грама на стойност близо 50 000 лева. Установено е, че 483.95 грама от откритите бижута са на водача на автомобила, а другите 321.05 грама са на неговия спътник.При други три случая, на 13, 15, 21 август, при проверка на три леки автомобила, влизащи в страната от Турция, пътуващи за страни от Западна Европа митническите служители откриват недекларирани общо 789.25 грама златни накити на стойност 48 900 лева.Бижутата са били укрити от пътуващите, в чанти до акумулатора и до резервната гума, както и в сакове, между дрехи. Контрабандните златни изделия са задържани и подлежат на отнемане в полза на държавата, а на нарушителите са съставени актове по Валутния закон. ", "date": "2019.09.02", "title": "Митничари иззеха златни накити за близо 100 хил. лв. на \"Капитан Андреево\" "}
{"url": "http://www.cross.bg/tyristka-angliiiska-bryag-1612424.html", "text": "/КРОСС/  Английска туристка обра българин на морето. В резултат на полицейските действия на служители от Районно управление - Несебър по отношение кражбата на портфейл със сумата от 180 лв. и лични документи, собственост на 26-годишен мъж от Велинград, осъществена около 01.45 ч. на 29.08.т.г. от стилаж, разположен на входа на магазин за хранителни стоки Палма в Слънчев бряг, е установен извършителя на деянието - това е 43-годишна английска туристка, отседнала в Слънчев бряг.Жената направила пълни самопризнания и върнала част от вещите - обект на престъплението, съобщи Novini.bg.По случая е образувано бързо полицейско производство. ", "date": "2019.09.02", "title": "Английска туристка обра българин на морето"}
{"url": "http://www.cross.bg/vodach-mladezh-knizhka-1612416.html", "text": "/КРОСС/  Младеж без книжка рани четирима души в тежка катастрофа. Инцидентът е станал на 31 август, на пътя между варненските села Дъбравино и Горен чифлик.23-годишният водач на „БМВ\" е загубил контрол над автомобила при десен завой и навлязъл в лентата за насрещно движение. Там е последвал страничен сблъсък с „Ауди\", чийто водач се е опитал да избегне удара.Най-тежко е състоянието на 45-годишния водач на втория автомобил, който е настанен в болница, с опасност за живота. Неговите трима спътници са с различни травми и контузии. ", "date": "2019.09.02", "title": "Младеж без книжка рани четирима души в тежка катастрофа "}
{"url": "http://www.cross.bg/putya-nyama-puten-1612431.html", "text": "/КРОСС/  Пътен инцидент между ТИР, фадрома и камион е станал на пътя на пътя Костинброд-Монтана в участъка на около 3-4 км след разклона за Драговищица, съобщиха от МВР.Инцидентът е станал към 14:35 часа. Няма пострадали, нито загинали при произшествието.Участъкът бе затворен за кратко за оглед, движението бързо бе възстановено в една лента - посока към София.Няма задръстване, но пътните полицаи призовават да се преминава с повишено внимание, през регулирания от тях участък. ", "date": "2019.09.02", "title": "Пътен инцидент между ТИР, фадрома и камион затрудни движението в района на Петрохан "}
{"url": "http://www.cross.bg/leva-oktomvri-taksi-1612423.html", "text": "/КРОСС/  Банките готвят масово повишение на такси и комисиони наесен. Няколко от големите трезори вече пуснаха предупреждение на сайтовете си, че променят тарифата от началото на октомври, като завишават цената на редица услуги.Новината не е изненада на фона на падащите лихви, които вече стигат рекордно ниски нива. През последните години именно това е политиката на банките у нас - да компенсират поевтиняването на заемите с повишение на таксите и комисионите, които събират. Така например от началото на октомври ОББ двойно ще завиши комисионата за вноска на каса на суми над 3000 лева. Сегашните 0.10% стават 0.20%. Размерът на таксата е в проценти, като все пак има таван и той в момента е 200 лева, но през октомври и той ще се удвои и ще стане 400 лева.Таксата за преводи от и по сметка в системата на ОББ от 1 октомври вече ще е 2 лв. -  при 1.50 лв. сега. А когато става дума за междубанкови преводи, увеличението е от 3 на 4 лева. С 1 до 2 лева скачат и таксите за директен дебит - услугата, при която банка превежда плащанията по битовите сметки на клиентите си -  за ток, вода, парно и др.По-скъпо ще струва и тегленето на пари на каса в офис. За суми до 2000 лв. таксата се повишава с 0.05 процентни пункта, а над 2000 лв. - с 0.1 процентни пункта. При теглене на пари без предварителна заявка над 10 000 лв. увеличението е по-голямо - с 0.2 процентни пункта.Банка ДСК  въвежда месечна такса за основна дебитна карта Mastercard и Visa. Досега такава такса не съществуваше нито за левовите, нито за евровите, нито за доларовите дебитни карти на ДСК, но от 1 октомври трезорът вече ще начислява всеки месец в зависимост от валутата по 4.15 лв., 2.15 евро или 2.75 щ.д.Годишната такса за кредитните карти на Банка ДСК също се увеличава - за левовите карти сумата от 45 скача на 49.80 лв., за евровите - от 23 на 26 евро, а за доларовите - от 30 на 33 долара. По-скъпо ще струва и внасянето на пари по сметка. За суми над 3000 лв. таксата се завишава от 0.1% на 0.2%  за горницата над 3000 лв. С 0.50 лв. до 3 лева поскъпват преводите и разплащанията в офис на банката.От 16 октомври Уникредит Булбанк вдига с 50 стотинки месечните такси за поддръжка и обслужване на сметки. По разплащателните вече ще се събират по 3 лв. всеки месец, а по спестовните - по 2.50 лв. Банката увеличава таксите и за банкови преводи, за комунални и за периодични плащания, за директен дебит, за внасяне и теглене на пари от сметка, дори и за броене на монети. За внасяне на суми над 3000 лв. по сметка в банката от титуляря вече ще се събира 0.2% при сегашни 0.1%. При теглене до 1000 лв. таксата расте от 3 на 4 лева. С 50 стотинки месечно поскъпва и поддръжката и обслужването на дебитните карти на Уникредит Булбанк.Политиката на постоянно вдигане на такси и комисиони има голяма заслуга и за рекордните печалби на банките през последните години. Само за 7 месеца  - от януари до юли, печалбата на банковия сектор закръгли 1 млрд. лева, показват най-новите данни на БНБ. Този резултат е с цели 10% повече от същия период на миналата година. Само през юли финансовите институции в България са добавили нови 127.6 млн. лв. печалба. Нетните доходи на банките от лихви за седемте месеца на годината са към са 1.6 млрд. лв., а доходите от такси и комисиони са 640.8 млн. лева, което е с над 30 млн. лева повече в сравнение с януари - юли миналата година. Според БНБ печалбата на банките расте и защото оптимизират разходите си, включително чрез съкращаване на офиси и на персонал, което основно се случва при сливания и вливания в сектора. ", "date": "2019.09.02", "title": "Банките масово вдигат такси през октомври "}
{"url": "http://www.cross.bg/petkov-karakachanov-dopulni-1612418.html", "text": "/КРОСС/  Не работя с факсове от много години, вероятно при г-н Каракачанов това е нивото. Така отговори  лидерът на АБВ Румен Петков по време на пресконференция на нападките срещу него от страна на военния министър и лидер на ВМРО Кракимир Каракачанов. В социалната мрежа \"Фейсбук\" Каракачанов изрази притесненията какви факсове от Русия получава Румен Петков и как му се отразяват септемврийските жеги.  „Днес изпращам на министър-председателя писмо, писано на климатик с приложение, факса, който съм получил от Чехия. За да успокоя широката публика - не работя аз с факсове, от много години\", изтъкна Румен Петков. Лидерът на АБВ предположи, че вероятно при Красимир Каракачанов това е нивото.  \"Второ съм кораво лапе от Плевен, свикнал съм на жеги и студ. Гастрольорите в Плевен очевидно това им влияе на килограмите. Г-н Каракачанов е минавал край Плевен години наред. Той е гастрольор той не познава тази амплитуда - минус 20 градуса, плюс 40 градуса\", каза Петков. Лидерът на АБВ обърна внимание, че Каракачанов бе водач на листата на ВМРО на парламентарните избори през 2017 г. \"Понеже се безпокоим за факсовете от Русия, днес ще пратя на премиера факса от Чехия\", допълни още Петков. „Много ще ми бъде интересна реакцията на премиера като прочете факса от Чехия. Много ще ми бъде интересно гастрольорът Каракачанов как ще реагира на този факс. Той е изключително занимателен\", допълни още лидерът на АБВ.  Петков припомни, че размяната на реплики между него и военния министър Каракачанов е обществената поръчка за ремонта и модернизацията на самолетите L-39.„На обществената поръчка се явяват две компании. Едната с всички лицензии и сертификати за производство на резервни части, инженеринг и т.н. Другата няма лиценз за нищо. Другата нито има технологична документация, нито може да работи с резервни части на компания, още по-малко може да се говори за модернизация на самолетите. Министерство на отбраната е избрало компанията, която няма никакви лицензи\", допълни още лидерът на АБВ. Той изрази убедеността си, че  това от страна на министъра на отбраната е саботаж на усилията на министър-председателя да възстанови Военновъздушното училище в Долна Митрополия. „Дали този саботаж е резултат на некадърие, на корупционен натиск, на климатици, не мога да преценя\", допълни още Румен Петков.  „Днес не по факса, с пощенски гълъб пращаме писмото на министър-председателя. На президента, на министъра-председателя и на председателя на Народното събрани\", допълни Петков.", "date": "2019.09.02", "title": "Румен Петков, АБВ: Не работя с факсове от много години"}
{"url": "http://www.cross.bg/shalom-sofiya-septemvri-1612432.html", "text": "/КРОСС/  Лидерът на БСП - София Калоян Паргов ще участва в дискусия на тема \"Събитията на 9-ти септември 1944 г. - 75 години по-късно. Преврат и поврат в българското общество. Размисли за съдбата на българските евреи от онзи период\". Форумът е организиран от ОЕБ \"Шалом\", Института за съхранение на паметта за Холокоста към ОЕБ \"Шалом\", Регионалната организация \"Шалом\" - София, Фондация \"Цедака Шалом\", Народно читалище \"Емил Шекерджийски-1919\", Клуб на ветераните от антинацистката съпротива към РОЕ \"Шалом\" - София.Дискусията ще се проведе на 3-ти септември, вторник, от 17,30 часа в Еврейския народен дом в София (бул. \"Александър Стамболийски\" №50), зала \"Йерусалим\". ", "date": "2019.09.02", "title": "Калоян Паргов ще участва в дискусия на ОЕБ \"Шалом\" по повод 75 години от 9-ти септември 1944-та"}
{"url": "http://www.cross.bg/ydav-patron-parabelym-1612427.html", "text": "/КРОСС/  Силовите структури на Русия проявиха интерес към варианта на новия руски пистолет \"Удав\" с патрон 9х19мм \"Парабелум\" след представянето му на форума \"Армия 2019\" през юни. Това съобщи пред ТАСС конструкторът на пистолета Иван Козлов.\"Удав\" с патрон 9х19 има потребител - силовите ведомства, които искат работата по него да продължи\", каза Козлов в отговор на съответния въпрос.Той отбеляза, че в момента в опитно-войскова експлоатация в руските Въоръжени сили се намира \"Удав\" с патрон 9х21 мм.Пистолетът \"Удав\" е разработен от \"ЦНИИточмаш\". Дължината му е 206 мм, височината - 145 мм, а широчината - 36 мм. Пистолетът се отличава с относително неголяма маса, която в незаредено състояние е 708 г, а със снаряжението е 980 г. ", "date": "2019.09.02", "title": "Руските силови структури се интересуват от пистолета \"Удав\" с патрони \"Парабелум\""}
{"url": "http://www.cross.bg/hydozhnitzi-plovdivskite-dryzhestvoto-1612428.html", "text": "/КРОСС/  С изложбата „Минимализъм-BG\" на 37 български художници от четири поколения се открива новата галерия на улица „Гладстон\" в Пловдив. Куратори на експозицията са Красимир Русев и Румен Жеков.Строителството на изложбената зала продължи близо година, а инвестицията е за около 3,5 млн. лева.Час преди официалното откриване Дружеството на пловдивските художници организира арт протест срещу отнетата им зала.Протестът ще се проведе пред Община Пловдив. От организацията смятат, че новата галерия е тяхна, тъй като затова има подписан и гласуван меморандум от Общинския съвет.От Дружеството на пловдивските художници обясниха, че първоначално протестните действия са били насрочени пред Галерията в часа на откриването, но от общината са променили часа и мястото му.Отново са нарушени правата ни и се демонстрира незачитане и пълно пренебрежение към пловдивските творци, коментира председателят на Дружеството на пловдивските художници Снежана Фурнаджиева.В отговор кметът на Пловдив Иван Тотев подчерта, няма защо да се протестира за новата художествена зала, тъй като общината ще я стопанисва и там ще правят изложби от ДПХ.Тотев, който ще присъства на откриването на изложбата, настоя, че Дружеството на пловдивските художници ще изпитва затруднения да стопанисва новата галерия на ул. „Гладстон\" в града:„Само климатизацията не може да си плати, ние го правим за тяхно добро\".Според него ако дружеството поеме галерията, тя ще фалира за 2-3 месеца: „Ще дойдат да търсят пари от нас или от някъде другаде. Ще я затворят. 15 човека ще работят там. Искаме 7 дена в седмицата да се работи. Да бъде приветлива, поддържана\". ", "date": "2019.09.02", "title": "Протест на художници заради нова художествена галерия в Пловдив "}
{"url": "http://www.cross.bg/resolve-vreme-nevzriveni-1612411.html", "text": "/КРОСС/  Военнослужещи от 55-ти инженерен полк - Белене участваха в съвместното учение „Combined Resolve XII\", което се проведе от 7 до 28 август  в Центъра за съвместна подготовка на силите на САЩ в Хохенфелс, Германия. В него участваха и военнослужещи от други 14 държави. Те повишиха своята подготовка при изпълнението на задачи за унищожаване на невзривени бойни припаси и импровизирани взривни устройства, осигуряване на военни патрули, конвои и в дейности по прочистване на пътища.Командирът на българския  взвод за унищожаване на невзривени бойни припаси старши лейтенант Милен Сотиров е сред отличените за своя принос по време на учението „Combined Resolve\".  ", "date": "2019.09.02", "title": "Военнослужещи от Сухопътните войски отличени по време на учението „Combined Resolve XII“"}
{"url": "http://www.cross.bg/plovdiv-naiidenov-leva-1612412.html", "text": "/КРОСС/  Синът на шефа на НАП - Пловдив Валентин Найденов - Ивайло, е пуснат на свобода срещу гаранция от 10 000 лева. Това съобщиха от Апелативната прокуратура в Града под тепетата.20-годишният мъж е обвинен в причиняване на смърт по непредпазливост. Миналата сряда той блъсна 77-годишна пешеходка,  която почина на следващия ден в болница. Освен това Найденов има забрана за напускане на страната. До приключване на наказателното производство е отнета и шофьорската му книжка.„Решението на Окръжна прокуратура-Пловдив за взетата мярка за неотклонение се основава на чистото съдебно минало, липсата на висящи наказателни производства спрямо обвиняемия, младата му възраст и наличието на постоянен адрес, както и поради това, че към този момент не е изготвена автотехническа експертиза, относно механизма на извършване на пътнотранспортното произшествие\", уточняват от държавното обвинение. ", "date": "2019.09.02", "title": "Срещу 10 000 лева: Пуснаха на свобода сина на шефа на НАП – Пловдив"}
{"url": "http://www.cross.bg/sofiya-ti-dobreva-1612410.html", "text": "/КРОСС/  Натискът от страна на БСП - София принуди столичния кмет Йорданка Фандъкова да спре срамната инициатива за поставяне на пречупени петолъчки на знакови места в града, свързани с комунизма. \"Надяваме се, че на 9-ти септември Столична община няма да допусне провокации, каза заместник-председателят на БСП - София Ваня Добрева. - Искрено се надяваме също оттук-нататък управляващите в София да не допускат прояви, които разделят българското общество. Ние, от БСП - София, продължаваме да настояваме кметът Фандъкова да потърси отговорност от хората от нейния екип, разрешили провеждането на подобна акция\".Ваня Добрева е категорична, че всеки има право да търси свой прочит на определени събития, но никой не може да си позволява да изкривява, да зачекрва или да игнорира факти и да налага цензура. \"На 9-ти септември 2019-а България ще отбележи 75-ата годишнина от присъединяването си към Антихитлеристката коалиция, в която са САЩ, Англия и СССР. В навечерието на тази важна дата в българската история обществото ни не бива повече да бъде разделяно въз основа на фалшифицирани оценки, заяви Добрева. - Нека да спрем с разделението и с възпитанието в омраза. Длъжни сме пред идните поколения да започнем да строим мостове. Защото 9-ти септември е светла дата в българската история и не бива умишлено да бъде зачерквана и товарена с негативи заради временни политически интереси\". ", "date": "2019.09.02", "title": "Натискът от БСП - София отказа Фандъкова от пречупените петолъчки"}
{"url": "http://www.cross.bg/zadurzhani-grypa-sekretar-1612415.html", "text": "/КРОСС/  Петима души са задържани при акцията в столичния квартал \"Христо Ботев\", проведена от прокуратурата и ГДБОП срещу престъпна група за лихварство. Това стана ясно на брифинг на зам. главния прокурор Иван Гешев и главния секретар на МВР Ивайло Иванов.От сутринта са претърсени пет адреса и са задържани всички набелязани от разследващите лица, членове на групата. Утре предстои да се прецени спрямо кои и колко лица ще бъдат повдигнати обвинения и какви ще бъдат те. Престъпната група е извършвала дейност от 2015 г. Част от членовете й имали родствена връзка и били криминално проявени. Давали се ниски суми с високи лихви, а ако те не бъдат върнати, се използвали силови методи.Зам. главният прокурор Иван Гешев посочи, че прокуратурата и МВР са в дълг на българските граждани по линията на битовата престъпност.Главният секретар на МВР Ивайло Иванов коментира, че има образувано досъдебно производство във връзка с транспортния инцидент от тази сутрин, при който омбудсманът Мая Манолова е била пасажер в единия автомобил. ", "date": "2019.09.02", "title": "Петима са задържани при акцията в София срещу група за лихварство"}
{"url": "http://www.cross.bg/danni-informatziya-danuchna-1612422.html", "text": "/КРОСС/  Бомбите, заложени от НАПлийкс, продължават да гърмят, пише Сега. Най-малко три държави са спрели да обменят чувствителна данъчна информация с българската приходна агенция, след като стана ясно, че данните на милиони фирми и граждани са били източени и пуснати в интернет. При хакерската атака на масиви на НАП бяха свалени лични данни не само на 5 млн. българи, но и на чуждестранни фирми и граждани. България е част от международната мрежа за автоматична размяна на данъчна информация, създадена да противодейства на укриването на бюджетни задължения и на прането на пари. Информация за получени доходи и разкрити банкови сметки си разменят всички държави от ЕС, световните финансови центрове и повечето офшорни зони.Първо белгийската преса съобщи, че граждани на кралството са били засегнати от кражбата на лични данни от българската НАП през юли. По тази причина властите в Брюксел са спрели всякакъв автоматичен обмен на данъчна информация с нашата страна - до ново нареждане. Според в. \"Соар\" в България пребивават 643-ма белгийци, но не е ясно колко от тях са станали жертви на теча. Белгийските власти са взели необходимите мерки за гарантиране на сигурността и защитата на споделяните данни, е уверила SPF Finances (Федералната обществена финансова служба), цитирана от \"Соар\".Междувременно в. \"Капитал\" разкри, че Германия и Сингапур също са замразили обмена на информация с хакнатата НАП. На сайта на германската федерална данъчна служба е публикувано съобщение, че \"за да защити данните на местните и чуждестранните данъкоплатци, като предпазна мярка Германия забрани обмена на данни с България по отношение на исканията за възстановяване на ДДС.\" Хакерският пробив в тайните на НАП стана тъкмо през електронната услуга \"възстановяване на ДДС, платен в чужбина\". Тогава самата НАП уведоми партньорските данъчни служби (общо 300), че временно спира достъпа до услугата заради теча.От германското финансово министерство са определили случая като сериозен инцидент и чакат България да вземе мерки, а дотогава може да има забавяне при обработката на конкретни данъчни казуси, свързани с ДДС и данъците върху доходите, пише \"Капитал\". От НАП са признали, че са получили официално уведомление и от Сингапур за спиране на обмена на данни - не само на електронния, но и при \"поискване\". По информация на Капитал и други партньори на НАП са притеснени от хакването на масивите. Австрийското данъчно ведомство е дало неофициални инструкции до своите служители временно да не подават и приемат информация от българската приходна агенция.За пробива досега са обвинени само служители на фирмата за киберсигурностТАД груп - Кристиян Бойков, собственикът на компанията Иван Тодоров и търговският директор Георги Янков. В НАП бяха уволнени двама чиновници от по-ниските етажи, а директорката Галя Димитрова стои непоклатима и невъзмутима на поста си, като в разгара на скандала предпочете да довърши взетия по лични причини отпуск. Тя се радва на защитата на финансовия министър Владислав Горанов, който обяви, че приходната агенция не е виновник, а е жертва на \"НАПлийкс\". Същото се опита да обясни и шефът на Комисията за личните данни Венцислав Караджов. КЗЛД  наложи глоба за 5.1 млн. лева на НАП, без обаче да посочи конкретни виновници за теча.  А председателят й дори обясни, че санкцията за данъчните била по-скоро с превантивна цел - целта била да насърчи всички да вземат по-сериозни мерки за киберсигурност.Самата \"жертва\" НАП вече обяви, че ще обжалва наказанието, а освен това смята да заведе дело срещу \"ТАД груп\" с идеята евентуално със спечеленото обезщетение да покрие плащането на санкцията за теча. Глобата най-вероятно ще бъде платена от бюджета, т.е. от данъкоплатците, чиито данни НАП не опази.Снимка: Капитал ", "date": "2019.09.02", "title": "Германия: НАПлийкс е огромен проблем, спираме на инфообмена с вас"}
{"url": "http://www.cross.bg/tazi-godina-byrya-1612413.html", "text": "/КРОСС/  Втората най-силна магнитна буря за тази година е регистрирана по цялата Земя. Тя е започнала на 31 август и ще продължи до вторник сутринта. Максималните изригвания, записани от учените от лабораторията по рентгенова астрономия на Слънцето към Физическия институт на Академията на науките, са 2 бала по петобална скала. Тя е свързана с приближаването към Земята на поток от бърз слънчев вятър. \"Известна изненада обаче е ранният старт на бурята, който се очакваше не по-рано от неделя, както и силата й - прогнозата беше само за буря от минималното първо ниво, обичайно за тази година\", се казва в доклада.„Много забележимо увеличение на геомагнитната активност е регистрирано от почти всички проследяващи станции на нашата планета\", се казва в уебсайта на института, цитиран от БГНЕС.Магнитната буря е втората най-мощна тази година. Отбелязва се, че „по-голямо такова събитие е регистрирано само веднъж през последните осем месеца - през май тази година, когато бурята е достигнала ниво 3 от 5\".\"Предвид доста високата скорост на текущия поток, както и стабилната обстановка на Слънцето, много вероятно е той да се върне на Земята в края на септември, 27-28-ми\", съобщават учените. ", "date": "2019.09.02", "title": "Мощна магнитна буря удари Земята"}
{"url": "http://www.cross.bg/arhiv-dokymentalna-otkrita-1612425.html", "text": "/КРОСС/ Документална изложба под надслов «Към 75-та годишнина от освобождението на Източна Европа от нацизма. България» ще бъде открита на 9 септември от 16.00 в залите на РКИЦ в София (Шипка, 34) .Представените материали в продължение на дълго време са били класифицирани с гриф «строго поверително», и са от фондовете на Държавния централен архив за съвременната руска история (ГЦМСИР), Руския държавен архив на социално-политическата история (РГАСПИ), Централния архив на Министерството на отбраната на Руската Федерация (ЦА МО РФ), Архива на външната политика на Министерството на външните работи на Руската Федерация (АВП РФ).Експозицията ще бъде открита от Посланика на Русия в България Анатолий Макаров, изпълнителния директор на фондацията „История на Отечеството\" Константин Могилевски и проф. д.и.н. Евгения Калинова.", "date": "2019.09.02", "title": "Документална изложба, посветена на освобождението на Европа от нацизма, откриват в РКИЦ"}
{"url": "http://www.cross.bg/rabotnitzi-velikobritaniya-brexit-1612409.html", "text": "/КРОСС/  Фермите във Великобритания търсят между 60 хил. и 70 хил. сезонни работници годишно, но намирането и наемането става все по-трудно. Фермерите вече тъгуват за българите и румънците, които предпочитат да се трудят в рамките на Европейския съюз. Голяма част от желаещите да работят на Острова се пренасочват към други държави, основно заради неяснотата около Brexit, както и заради понижаването на лирата.Преди три години, по време на кампанията преди референдума за Brexit, това беше един от основните доводи - че хората от Източна Европа \"изяждали\" работните места на местното население. Оказва се обаче, че фермите не са най-привлекателното място за тях.Собствениците на ферми признават, че кандидатите вече са и с друг профил - с ниска квалификация и слаб език.Компанията Beverly Dixon, която е една от най-големите ферми за зеленчуци във Великобритания, вече трудно успява да привлече около 1500 сезонни служители, които са необходими за брането на марули, репички и лук, съобщава Financial Times, цитиран от \"Труд\".\"В минали години, когато привличахме работници от България и Румъния, канехме 300 души, а откликваха 600. Сега каним 600 души, а се отзовават 100. Освен това тези, които кандидатстват, са по-малко образовани и с по-лош английски\", разказва директорът на отдел \"Човешки ресурси\" в компанията. Както всички британски селскостопански производители, и тази компания разчита до голяма степен на работници от Източна Европа, които да отидат във Великобритания за жътвата и брането от април до ноември.С всяка следваща година от референдума за Brexit през 2016 г. насам обаче привличането на между 60 хил. и 70 хил. сезонни работници на Острова става все по-трудно. Това кара компаниите да повишават възнагражденията и да харчат повече за привличането и задържането на служителите. Обединеното кралство се конкурира за селскостопански работници със страни като Германия, Испания и Холандия, а понижаването на курса на паунда означава, че въпросните служители биха печелили по-малко, ако изберат да отидат в Кралството.Браншови организации като Национален фермерски съюз и Британски летни плодове са предупредили правителството, че надеждният достъп до работна ръка е от ключово значение за производителите на плодове и зеленчуци, които са едни от най-печелившите и най-малко разчитащите на субсидии земеделски бизнеси във Великобритания. Тъй като обаче новият британски премиер Борис Джонсън настоява Кралството да излезе от състава на Европейския съюз на 31 октомври, когато жътвата все още не е приключила, фермерите са притеснени как ще се справят с дейностите си по събиране и опаковане на продукцията през следващите седмици и месеци.От британското правителство вече заявиха, че свободата на придвижване на европейски граждани от и към Великобритания приключва на 31 октомври в случай на Brexit без споразумение. Земеделските стопани обаче са притеснени, че не само нямат яснота как ще приключи този сезон, но и как да убедят сезонните работници, които вече са във Великобритания, да дойдат пак през следващия летен сезон. ", "date": "2019.09.02", "title": "На Острова притеснени, няма българи и румънци да прибират реколтата "}
{"url": "http://www.cross.bg/zatvornik-napadna-nadziratel-1612414.html", "text": "/КРОСС/  Затворник нападна надзирател в затвора във Варна. 34-годишният лишен от свобода мъж е атакувал служителя в коридор, съобщава Дарик Нюз.Нанесъл му е удар с глава, след който и двамата паднали на земята.Надзирателят е със счупени костици и контузия на крака. По случая е образувано досъдебно производство. ", "date": "2019.09.02", "title": "Затворник нападна надзирател във варненския затвор"}
{"url": "http://www.cross.bg/mrezha-sezon-podgotovkata-1612397.html", "text": "/КРОСС/  EVN Топлофикация информира, че поради технически дейности във връзка с подготовката за новия отоплителен сезон за периода от 9 септември до 23 септември 2019 г. се налага преустановяване на снабдяването с битова гореща вода за част от клиентите на компанията в гр. Пловдив. Няма да бъдат засегнати микрорайони от А1 до А8 в ЖР „Тракия\". Техническите дейности ще позволят подобряване функционирането на системата и са част от подготовката за предстоящия зимен сезон 2019/2020 г.EVN Топлофикация поддържа близо 190 км топлопреносна мрежа в Пловдив като за последните 10 години са изградени и повече от 230 нови абонатни станции. Ежегодно дружеството инвестира в обновяването на производствените мощности и топлопреносната мрежа. През 2019 г. беше изградена нова топлопреносна мрежа с цел присъединяване на нови клиенти в райони „Северен\", „Централен\", ЖР „Тракия\", „Западен\". ", "date": "2019.09.02", "title": "EVN се готови за новия отоплителен сезон 2019/2020 г."}
{"url": "http://www.cross.bg/deiinost-marinov-grypa-1612396.html", "text": "/КРОСС/  Полицейската акция тази сутрин в столичния квартал \"Христо Ботев\" е срещу организирана престъпна група, която се занимава с незаконна лихварска дейност. Това съобщи пред журналисти министърът на вътрешните работи Младен Маринов във Военна академия \"Г. С. Раковски\", където се състоя церемония по откриване на новата учебна година.\"Тази дейност предполага и силови действия по отношение на тези, които не си обслужват взетите заеми\", каза Младен Маринов. Той уточни, че престъпната група се е занимавала още и с рекет и изнудване.Четирима човека са арестувани към момента, информира още вътрешният министър. По думите на Маринов работата продължава и задържаните може да са станали повече. Той информира, че по-късно Специализираната прокуратура може, заедно с ГДБОП, да съобщят повече подробности за акцията. ", "date": "2019.09.02", "title": "Спецакцията в столичния квартал „Христо Ботев” е заради незаконна лихварска дейност "}
{"url": "http://www.cross.bg/prilozheniya-vault-suobshteniya-1612385.html", "text": "/КРОСС/  Вече има ново поколение приложения за чатовете и съобщенията ви, които предлагат защита и сигурност, както и удобна работа с тях. Каналът  CTRL ALT DEL  във vbox7 представя няколко приложения, с които лесно да ограничите достъпа и да защитите вашите съобщения, текстове и изображения:GO SMS Pro е наистина популярно приложение. Има интересна особеност, която се изразява в това, че можете да скривате своите контакти. Когато скритите контакти ви изпратят текстово съобщение, трябва първо да отключите съобщението, преди да може да го прочетете.Hi App LockТова е добър вариант за заключване на отделни приложения за Android, с цел по-добра поверителност. Помислете колко често оставяте телефона или таблета си на бюрото или в колата? Hi App Lock е много лесен за работа и ще осигури стабилна защита на информацията ви.Vault е приложение, което измина дълъг път през последните няколко години. Vault се превърна в повече от център за контрол на поверителността. С безплатната версия можете да криптирате вашите изображения, както и да шифровате и ограничен брой текстови съобщения. ", "date": "2019.09.02", "title": "Топ 3 мобилни приложения, с които да защитите чатовете и съобщенията си"}
{"url": "http://www.cross.bg/mosta-kyustendil-ri-1612398.html", "text": "/КРОСС/  Днес - 2 септември, заместник-министърът на регионалното развитие и благоустройството Николай Нанков ще участва в среща на институциите, отговорни за разчистване на пространството около моста при 62-ри км на АМ „Струма\". Тя ще се проведе от 14.00 часа в сградата на областна администрация Кюстендил.В срещата ще участват също председателят на Управителния съвет на Агенция „Пътна инфраструктура\" Георги Терзийски, областният управител на област Кюстендил Виктор Янев, кметът на община Дупница Методи Чимев, директорът на РИОСВ-Перник Пламен Ангелов и др.На 23 август АПИ разчисти незаконно струпаните отпадъци под моста при 62-ри километър на автомагистралата. От терена, собственост на пътната агенция - проектното съоръжение плюс два метра в страни от него, бяха премахнати всички неправомерно натрупани материали от собственика на цеха за преработка и изкупуване на вторични суровини. Остава обаче огромното количество отпадъци, натрупани на общинския терен, който граничи с този на АПИ, а с това и опасността отново към обхвата на магистралата те да се пренесат нерегламентирано.След края на срещата, в сградата на областна администрация Кюстендил, ще бъдат направени изявления за медиите. ", "date": "2019.09.02", "title": "Зам. министър Нанков  обсъжда разчистването на боклуците под моста на АМ „Струма“"}
{"url": "http://www.cross.bg/nagrada-popzlatev-petur-1612399.html", "text": "/КРОСС/ Известният български режисьор Петър Попзлатев е настанен в болница в Дупница след катастрофа на главен път Е-79, съобщава struma.bg.Пътният инцидент е станал в събота сутринта около 8,00 часа край бобошевското село Блажиево. Режисьорът пътувал за Гърция, бил сам в автомобила си. По неизвестни причини колата му се удря в друг автомобил на пътя и се забива в мантинелата.Очевидци на пътния инцидент потърсили помощ на тел. 112. На място е пристигнала линейка на Спешен център - Дупница. Пристигнал и полицейски патрул. Режисьорът е бил в съзнание.След преглед е установено, че е с комоцио и няколко спукани прешлена на гръбначния стълб. Настанен е за лечение в частната болница в Дупница без опасност за живота.В другия автомобил пътували трима души. От тях няма пострадали.Петър Попзлатев е учил в Сорбоната и в института \"Луи Люмиер\". Пробива в киното с документалния \"Труден избор\". Първият му игрален филм е \"Аз, Графинята\", който печели награда за най-добър пълнометражен филм в Торино през 1989 г.; голяма награда на журито в Анже през 1990 г.; \"Сребърен делфин\" за режисура и \"Сребърен делфин\" за операторско майсторство (1990) на Фестроя в Сетубал, Португалия; награда на ФИПРЕСИ през 1989 г. и награда за женска роля на Червенокръсткия фестивал във Варна през 1989 г. ", "date": "2019.09.02", "title": " Режисьорът Петър Попзлатев е в болница след катастрофа на път за Гърция "}
{"url": "http://www.cross.bg/klasatziyata-godina-obshto-1612401.html", "text": "/КРОСС/  България се изкачи с още 11 позиции спрямо 2018 година и цели 18 спрямо 2017-а и вече заема 49-о място в световната класация по военна мощ, съставена от специализирания сайт Global Firepower (GFP), пише „Монитор\". В също време на армията ни е отредено 15-ото от общо 27 места в листата със страните-членки на НАТО. Така страната ни влезе за пръв път в ТОП 50, откакто съществува класацията.В световен мащаб през 2019 година България е изпреварила страни като Унгария, Чили, Мароко и Финландия, а непосредствено пред страната ни са позиционирани съответно Узбекистан, Етиопия и Колумбия.Изкачването ни в класацията, което се превръща в тенденция най-вероятно се дължи на един от основните показатели за формирането на военната мощ на всяка една държава, чийто общ брой надхвърля 50, а именно бюджетът за отбрана. Както е известно съгласно плана за достигане на 2% от БВП парите за родната армия продължават да набъбват с високи темпове, като за тази година бяха заделени близо 1,9 млрд. лв. Със сигурност страната ни ще се изкачи още по-нагоре в класацията с реализирането на парафираната от парламента наскоро сделка за покупката на осемте нови изтребителя F-16 от САЩ. Иначе според информацията на сайта към момента родната армия разполага с общо 56 военни въздухоплавателни средства, от които 13 изтребителя, както и със 192 ракетни установки, 3900 бронирани сухопътни машини и 29 кораба.В същото време ВВС на безспорния лидер в класацията, включваща общо 137 държави-САЩ притежават респектиращите 13 398 въздушни машини, цели 2 362 от които изтребители. Освен това американците имат на въоръжение рекордните 24 самолетоносача, 68 подводници и още толкова разрушители, които кръстосват Океана, а числеността на войската им достига впечатляващите близо 1,3 млн. души.След тях в ТОП 10 на класацията за 2019 година се нареждат Русия, която разполага с 16 пъти по-малък бюджет за отбрана в размер на 44 млрд. долара, Китай, Индия, Франция, Япония, Южна Корея, Великобритания, Турция и Германия, а последното 137-о място е отредено на азиатското кралство Бутан, което може да се похвали с едва два военни хеликоптера и 10 бронирани машини на Сухопътните си войски. ", "date": "2019.09.02", "title": "България вече е в топ 50 по военна мощ в света "}
{"url": "http://www.cross.bg/pokazvat-dori-izsledvaniya-1612406.html", "text": "/КРОСС/  Фактът, че изборите за местна власт са на по-малко от 2 месеца разстояние, далеч не означава, че избирателите вече са се настроили за задаващата се тежка предизборна битка. Ако трябва да сме честни, дори и самите политически сили не изглеждат още съвсем в кондиция за това, което се задава като кампания около вота.Вярно, кипи трескава подготовка, но дори в София - най-големия и политически значим град в България - не са обявени всички кандидати, включително и на двете големи партии. Иначе казано - засега обстановката е неясна и дори леко хаотична.Вече няколко такива показват подкрепа за омбудсмана на републиката Мая Манолова срещу настоящия кмет Йорданка Фандъкова при евентуален балотаж. Нито едната от двете не е обявила официално кандидатурата си.Авторите на едно от тези изследвания - \"Галъп Интернешънъл\", дори предупредиха, че данните им са силно хипотетични и не трябва да бъдат приемани като прогноза. И все пак тяхното изследване породи спор в социалните мрежи между социолога и бивш член на Централната избирателна комисия Цветозар Томов и изпълнителния директор на \"Галъп\" Първан Симеонов (също социолог и политолог).Ние няма да влизаме в този спор, но, ако не друго, той постави на дневен ред един интересен въпрос - доколко има смисъл от точно такива изследвания в сегашната лятна ситуация. Защото подобни проучвания са просто патрони на халос, които не ти показват тенденции, настроения и т.н. Те показват една неясна картина, която само за дни може да се промени значително.Факт е, че \"Галъп\", а и други агенции редовно извършват своите проучвания за електорални нагласи и т.н. Те не са прогнози, а показват моментна снимка на настроенията сред обществото по актуални въпроси. Те нямат за цел да посочат какво ще се случи на изборите, макар и често политически да бъдат извъртани именно по този начин.Някои кандидати действително започнаха с активната си кампания, но това определено не важи за всички. Все още няма нищо официално от ГЕРБ, БСП, ВМРО и много други по-малки формации. Съществуват само спекулации, които в зависимост от деня могат да натежат в една или в друга посока. Пример за това е как в началото се говореше, че Йорданка Фандъкова би имала преднина от N процента срещу Мая Манолова на евентуален балотаж, а сега изследванията показват обратното.Именно това е големият проблем в случая - социологическите проучвания показват моментна картина, а към настоящия момент тя е все още твърде, твърде променлива.Пример за това е изследването на \"Галъп\". Неговият терен е проведен между 5 и 9 август. Само няколко дни след това Демократична България обявяват кандидата си за кмет. Самото изследване е публикувано на 27 август, а актуалността му е за преди около 20 дни - време, напълно достатъчно нещата да се променят значително.Те сега дори не могат да покажат адекватно с каква подкрепа влизат кандидатите в надпреварата или колко са популярни те, тъй като само след дни може да се окаже, че заявеното одобрение за тях се е прехвърлило към някой друг, обявил кандидатурата си просто на следващия ден.Една от целите на социологическите проучвания е да покажат ясна и по-възможност малко по-трайна картина, която да не се изменя рязко при едно-две политически изказвания.По-големият проблем в случая обаче идва не от самите изследвания и това колко мъглява картина те дават, а от това как биват интерпретирани и показвани - в повечето случаи като ясна прогноза и едва ли не откровение за това, което ще се случи.При една кампания, която тепърва започва, проучвания като тези са просто пълнеж от съдържание.Затова и публикуваните резултати от изследвания сега могат да служат само на някои предизборни щабове - едни да проверят как евентуално бива приет кандидатът им (ако нямат пари за собствено проучване), други - просто да се похвалят във Facebook.В тази ситуация, подобно футбола, сериозна социология няма как да има през август, ако ще и да е 2 месеца преди избори.Източник: webcafe.bg", "date": "2019.09.02", "title": "За социологията като за футбола - преди септември нищо сериозно"}
{"url": "http://www.cross.bg/fandukova-iiordanka-mandat-1612400.html", "text": "/КРОСС/  Кметът на София Йорданка Фандъкова ще се кандидатира за нов трети мандат на местните избори, които ще се състоят на 27 октомври, съобщи NOVA.Това обяви тя при проверка на строителството на участък от третата линия на метрото от Орлов мост до бул. \"България\". ", "date": "2019.09.02", "title": "Йорданка Фандъкова ще се кандидатира за трети мандат "}
{"url": "http://www.cross.bg/yniversitet-programa-mladite-1612402.html", "text": "/КРОСС/  Българската аутсорсинг асоциация (БАА) и СУ „Св. Кл. Охридски\" стартират съвместна магистърска програма \"Аутсорсинг проекти и компании\", която ще започне от тази есен. Тя ще е с двусеместриална, като формата на обучение е редовна и занятията ще се провеждат между 18:00 и 21:00 и през уикенда, което я прави удобна за работещи хора.Магистратурата ще е към Стопанския факултет  на Софийския университет и няма изискване кандидатстващите в нея да са завършили икономическа специалност.„ Аутсорсинг секторът у нас формира 2.4% от работния пазар в България. В него са заети повече от 67 300 души, като към 2021 г. броят им се очаква  да превиши 79 хил. души. Едновременно с това ние сме сред най-желаните работодатели сред младите хора. Затова и Софийският университет е наш естествен партньор в подготвянето на кадри за нашата индустрия. Вярваме, че доброто сътрудничество на бизнеса и академичната общност е правилната стъпка към задържането на младите хора и развитието им в България\", сподели Ивайло Славов, председател на УС на БАА.Учебната програма на новата магистратура ще е със силна практическа насоченост и има за цел изграждането на умения и компетентности за решаване на реални бизнес задачи в различни области на аутсорсинга и офшоринга. Всички курсове ще се водят от специалисти с голям опит в академичната сфера, както и представители на компаниите, членуващи в БАА.Подробности за учебния план и сроковете за кандидатстване може да намерите на .", "date": "2019.09.02", "title": "Българската аутсорсинг асоциация и Софийският университет стартират съвместна магистърска програма"}
{"url": "http://www.cross.bg/amazoniya-pozharite-pozhari-1612407.html", "text": "/КРОСС/  Френският президент Еманюел Макрон на теория може да не е знаменитост, но определено туитва като такъв.Преди срещата на Г-7, провела се  между 24 и 26 август във френския град Бияриц, Макрон обяви в Twitter: \"Амазонските гори - белите дробове, които произвеждат 20% от кислорода на планетата - са в пламъци.\" Допълни, че \"Нашият дом гори. Буквално\" и нарече пожарите \"международна криза\".Туитът на Макрон демонстрираше дълбока неинформираност и беше много подвеждащ, но е неотличим от коментарите на всички актьори и певци, които се гордеят повече със своето (предполагаемо) социално и екологично съзнание, отколкото с познанията си. Те възприеха погрешно кадри, които смятаха, че са на сегашните пожари на амазонски гори, и повтаряха мързеливо клишета за \"белите дробове на планетата,\" опаковайки ги в апокалиптични предупреждения на климатичен апокалипсис.Е, Диди и Леонардо ди Каприо поне не провеждат многостранни срещи на високо равнище на западни държавни глави.Проблемът със срещата на Г-7 не беше, че Доналд Тръмп не се съгласяваше с дневния ред; той беше, че самият дневен ред, поне в частта, отнасяща се до пожарите, разчиташе на предизвикано от масова истерия погрешно разбиране какво се случва в Амазония.Пожарите в амазонските гори са като наркотик за поддръжниците на бързи и радикални действия по въпроса с климата. Те жадуват за атрактивна за представяне в медиите, лесна за разбиране планетарна критична ситуация, и с удоволствие са готови да произведат такава, ако е необходима.Не само знаменитости наливаха масло в медийния огън около пожарите. Заглавие на NBC News съобщи, че \"пожарите в Амазония може би са 'край на играта' за борбата срещу промяната на климата\". Метеорологът Ерик Холтхаус подкрепи мнението на специалист по праисторически пожари в Амазония, че \"сегашните пожари са без прецедент в последните 20 000 години\".Именно усещането за належаща, неизбежна криза толкова трогна Макрон и неговите колеги, въпреки че то има малко общо с реалността. Някои публикации в пресата, извън стряскащите заглавия, предаваха по-трезва версия на събитията, а някои изолирани гласове, най-вече на еколога Майкъл Шеленбъргър във Forbes, дадоха отпор на водещата теза.Според New York Times, бразилската агенция, следяща пожарите със сателитни кадри, съобщава, че към този момент от годината това е най-големият брой пожари, идентифицирани от 2010 г. насам, което очевидно не е преди хиляди години, не е всъщност дори и преди десетилетие. В 10-те години преди 2010 г. е имало години, когато броят на пожарите е бил много по-голям.Пожарите не са и спонтанен резултат от глобалното затопляне. Програмният директор на групата Amazon Watch коментира пред CNN, че по-голямата част от тези „пожари са запалени от хора\", като отбеляза, че не е лесно екваториалната гора да пламне, дори и в сухия сезон.\"Естествените пожари в Амазония са рядкост и повечето от тези пожари са били запалени от фермери, подготвящи съседни на амазонските гори селскостопански земи за посеви и пасища през следващата година\", съобщава New York Times.По думите на Шеленбъргър не е вярно и това, че обезлесяването в Амазония излиза извън контрол. Обезлесяването сериозно е намаляло след началото на новото хилядолетие, като е спаднало със 70% от 2004 до 2012 г., обяснява той. То отново се е увеличило по време на управлението на новия бразилски президент-популист Жаир Болсонаро, и тази тенденция си заслужава да бъде следена внимателно, но надали е началото на планетарна катастрофа.Ако имаме нужда от дървета, за да запазим планетата обитаема, би трябвало да сме доволни от тенденциите в последно време. Рон Бейли от сп. Reason се позовава на изследване, публикувано в Nature миналата година, което констатира, че има почти с 2,5 млн. кв.км повече покритие от короните на дървета по света през 2016 г., отколкото е имало през 1982 г. И в Европа, и в САЩ, и в Китай това покритие се е увеличило.В крайна сметка предложението, отправено от Г-7 към Бразилия - за 20 милиона долара, с които да се подпомогне борбата с пожарите в Амазония, беше достатъчно разумно.И все пак Макрон и компания би трябвало да бъдат наясно с това как тяхната самонадеяна снизходителност се възприема в Бразилия. Развитите държави, които са обезлесили териториите си преди много време, защото това е отговаряло на техните икономически интереси, би трябвало да демонстрират скромност, когато настояват, че по-бедна държава не бива да стори същото. Предложенията за подкрепа за Амазония трябва да вървят в посока на интересите на Бразилия, не срещу тях.Това изисква трезвост, грижа и дългосрочна визия - с други думи, точно обратното на това, което е налице в последните няколко седмици. Най-пламенните поддръжници на климатичните промени реално не искат научни факти, независимо колко често прибягват до тази дума; те искат драма и запомнящи се медийни кадри, вярвайки, че те ще катализират действия по начин, който правилно балансираното представяне на добросъвестно извършени изследвания няма не осигурява.Източник https://www.politico.com/", "date": "2019.09.02", "title": "Г-7 и другата гледна точка за пожарите в Амазония"}
{"url": "http://www.cross.bg/huawei-bulgariya-awards-1612391.html", "text": "/КРОСС/  Вдъхновени от успешното издание на конкурса за мобилна фотография Huawei InFocus Awards 2019, Huawei България организира изложба от 2 до 7 септември в галерия Nova Art Space на ул. „Съборна\" 3 в София.Официалното откриване ще се проведе на 2 септември, понеделник, от 17 ч. Входът е свободен.Ще можете да видите избрани фотографии на посланици на Huawei в България и български участници в регионалния конкурс InFocus Awards 2019.Куратор на изложбата е фотографът Димитър Караниколов, посланик на Huawei за България.Всички снимки от конкурса можете да разгледате на сайта на кампанията:  ", "date": "2019.09.02", "title": " Huawei  България открива днес изложбата си Huawei InFocus Awards 2019"}
{"url": "http://www.cross.bg/septemvri-kontzert-maiimynarnika-1612392.html", "text": "/КРОСС/     Един от най-обичаните, весели и неуморни ска музиканти и артисти в света - Марк Фого, пристига у нас с холандската си банда Mark Foggo's skasters за поредния си весел и много шумен концерт в София. На 12 септември в клуб \"Маймунарника\" се очертава голямото ска-чане за тази есен, а веселбата определено ще е на ниво. Изпълнителят на химна \"Hashish from Amsterdam\" пристига у нас с чисто нов албум, който родната публика ще има възможност да чуе два дни преди официалната му премиера. Албумът е със заглавие „Ska Pig Returns\" по подобие (и в продължение) на албума „Ska Pig\", който е сред най-любимите на феновете на ска в световен мащаб и се счита за класика в жанра. Един от най-добрите пънк и ска изпълнители в света, истинска енергийна бомба на сцената, ще ни накара да подскачаме заедно с него и то не за първи път на родна земя. Мнозина още помнят паметните му концерти в София от 2007 и 2011 г. и вече нямат търпение за поредната порция купон с негова марка. На 12 септември по покана на клуб \"Маймунарника\" ще се забавляваме истински с новите парчета и разбира се с най-яките хитове на Марк Фого през годините.Преди Mark Foggo's skasters на сцената ще стъпи българската банда Lady&Gents. Тя бе част от поредицата \"Summer Distortions\" в подкрепа на независимите музиканти у нас, която се организира и продължава да се случва с голям успех това лято в \"Маймунарника\".Билети за събитието се продават в системата на еventim.bg, а цената им е по 25 лв. на предварителна продажба. В деня на събитието и на място ще са по 30 лв.Можете да се присъединете се към събитието във фейсбук тук.Билети можете да намерите тук.Ето и какво още ще се случи в \"Маймунарника\" през септември:3 септември - поредицата \"Summer Distortion\" с участието на \"Obsidian Sea\", \"Comasummer\", \"The Flying Detachment\".4 септември - \"Acoustic Soul album promo!\" 6, 7 и 9 септември - Sofia Food Fest9 септември \"Моята София\" - дебат за естетика и подобряване на градската среда от поредицата на клуба Social Monday oт 18.30 ч. с вход свободен.11 септември - \"Summer Distortion\" с участието на Jin Monic и Casual Threesome13 септември -  ЖЛЪЧ \"Вяра\" - New Album Promo14 септември - Концерт на група \"ЕКС\" 15 септември - Sunday Air - дневно хаус събитие 16 септември - Social Monday17 септември - концерт на \"Oги 23\" + \"Feel\"18 септември - Swing Party - DESY live band & DJ19 септември - концерт на руснаците от \"Alcohol Jazzz Orchestra\"20 септември - концерт \"10 ГОДИНИ ОРАТНИЦА\"21 септември - \"SUMMER DISTORTION - BEST OF\"23 септември - Social Monday27, 28 и 29 септември - Maimunarnika Beer FestПодробности за всяко от  тях можете да следите .  ", "date": "2019.09.02", "title": "Английският бандит Марк Фого се завръща в София с групата си"}
{"url": "http://www.cross.bg/ganev-mnozinstvoto-sezon-1612395.html", "text": "/КРОСС/  Лятната ваканция на депутатите свърши и те се събират на 4 септември за първото си заседание, с което ще дадат старт на есенната пленарна сесия и новия политически сезон, предаде репортер на БГНЕС.Парламентът стартира ударно с дебати по ветото на президента Румен Радев, с което той в началото на август върна за ново разглеждане промените в Закона за военното разузнаване. С него държавният глава изрази несъгласието си с одобрената от парламента промяна, даваща възможност цивилно лице да оглави Служба „Военна информация\" като алтернатива на досегашното изискване това задължително да е военнослужещ. Според Радев това не съответства на мястото, което заема службата като неразделна част от въоръжените сили на страната.Очакването е още от самото начало на политическия сезон дебатът да бъде доминиран от предстоящите на 27 октомври избори за кметове и общински съветници. Такова е и мнението на политологът Димитър Ганев. „Парламентарната трибуна ще се ползва най-вече за политическа агитация в една или друга посока\", заяви той в коментар за БГНЕС. Според него другият акцент в предстоящата работа на депутатите несъмнено ще падне върху предстоящото в края годината обсъждане и приемана на бюджета за 2020 г.„Далеч не изключвам в активната предизборна кампания на месец октомври да се съобщят добрите новини от Бюджет 2020 г., което да бъде използвано в самата кампания. Какво имам предвид? Разбира се, бюджетът за догодина ще бъде по-голям заради икономическия ръст, който се очаква. Някои социални групи ще се почувстват удовлетворени от съответното повишаване на заплатите в техния сектор. Това до голяма степен ще характеризира предизборната кампания и сезона, а самото приемане на бюджета ще стане през ноември месец, както е по календар\", обясни политологът.Депутатите ще започнат работа в леко преформатиран състав, след като в края на предходната сесия парламентарната група на „Обединени патриоти\" изключи трима нейни членове - лидерът на „Атака\" Волен Сидеров и двамата му съпартийци Десислав Чуколов и Павел Шопов. Те вече са независими депутати, но всички в патриотите са категорични, че това няма да се отрази на стабилността на управляващата коалиция ГЕРБ-ОП.„Практически „малка коалиция\" във вариант, в който я познавахме до този момент, не съществува. Големият въпрос, тъй като мнозинството е буквално на ръба, е дали изключването на Волен Сидеров и още двама народни представители ще доведе до разпад на мнозинството. Не виждам никаква такава опасност. Въпреки тежкия конфликт при патриотите, „Атака\" не е дала знак, че ще спре да подкрепя кабинета като цяло. Вероятно критиките на Сидеров в следващите месеци ще бъдат насочени най-вече към ресор „Отбрана\" и там, където има представители на ВМРО и НФСБ\", категоричен е Димитър Ганев.Според политолога дори и да се стигне до хипотеза, при която „Атака\" да оттегли подкрепата за мнозинството, това няма да означава автоматично предсрочни парламентарни избори. „В парламента могат да започнат разговори между ГЕРБ, БФСБ, ВМРО и „Воля\". Партията разполага с достатъчно народни представители, които да запълнят този вакуум и да имаме нова управленска конфигурация и ново мнозинство\", смята Ганев.Той припомни, че не липсват и случаи, в които ad hoc подкрепа за мнозинството дават и депутатите от ДПС, но тя е свързана единствено с определени законодателни инициативи.Началото на новия парламентарен сезон ще започне и с традиционните декларации, в които парламентарните групи ще изразят позициите си по основните политически въпроси и ще очертаят приоритетите в работата си. ", "date": "2019.09.02", "title": "Димитър Ганев: Парламентарната трибуна ще се ползва най-вече за политическа агитация"}
{"url": "http://www.cross.bg/plazh-pomorie-yuzhniya-1612382.html", "text": "/КРОСС/  63-годишен чешки турист се е удавил в района на Южния плаж в Поморие. Това съобщиха от полицията в Бургас, предаде \"Фокус\".Сигналът за инцидента е подаден на 31 август. Съобщено е за инцидент в района на Южния плаж пред хотел „Феста Панорама Ризорт\" в Поморие, при който се удавил 63-годишен чешки турист.Тялото му е откарано за аутопсия в отделеиние „Съдебна медицина\" при УМБА-Бургас. По случая е образувано досъдебно производство. ", "date": "2019.09.02", "title": "Чешки турист се удави в района на Южния плаж в Поморие "}
{"url": "http://www.cross.bg/meng-kitaii-pandi-1612394.html", "text": "/КРОСС/  Берлинският зоопарк съобщи, че обитателката му, пандата Менг Менг е родила близнаци, като изрази задоволство от първите такива раждания в страната. \"Менг Менг стана майка - два пъти! Толкова сме щастливи, безмълвни сме\", написа зоологическата градина в Туитър, публикувайки също видео на новата майка, която храни едно от розовите си бебета.Ражданията са особено ценни, тъй като е печално трудно да се размножават панди. Пандата роди първото си дете в събота вечерта. Около час по-късно се роди второ бебе. \"Менг Менг и двете й бебета се справят добре и са в добро здраве\", каза директорът на зоопарка Андреас Книерием.При раждането си малките пандички са с розови коремчета и непропорционално дълги опашки и имат малка прилика с възрастните черно-бели мечки. Половете им още не са определени, съобщи зоологическата градина, като даде информация, че те тежат съответно 136 и 186 грама.Менг Менг пристигна от Китай в Берлин заедно с мъжка панда през юни 2017 г. Известен със своята „панда дипломация\", Китай е изпратил националното си съкровище до около десетина държави като символ на близки отношения.Зоологическата градина плаща 15 милиона долара (13,4 милиона евро) за 15-годишен договор за предоставянето на дом за тях, като по-голямата част от парите отиват за програма за изследване за опазване и развъждане в Китай.Въпреки че малките са родени в Берлин, те остават китайци и трябва да бъдат върнати в Китай в рамките на четири години след отбиването им. Досега Китай е дал три панди на Германия, но последната, 34-годишният Бао Бао, почина в Берлин през 2012 г., като стана най-старата мъжка панда в света.Около 1 864 панди остават в дивата природа в Китай, спрямо около 1 000 в края на 70-те, според екологичната група WWF. Малко над 400 панди живеят в зоологически градини по целия свят, в проекти за опазване, създадени съвместно с Пекин. ", "date": "2019.09.02", "title": "Панди-близнаци се родиха в Берлинския зоопарк "}
{"url": "http://www.cross.bg/bankovi-skimirane-karti-1612384.html", "text": "/КРОСС/  43-годишен българин с инициали Г.И.С. е бил арестуван в Индонезия, защото подготвял скимиране на банкови карти в Убуд, в Гинаяр, съобщава изданието \"Темпо\". Арестът е извършен в събота.Българинът планирал да сложи скимиращо устройство на банкомат на ресторант в населеното място, но бил заловен на местопрестъплението от полицейски патрул. При претърсване на дома му били открити мобилен телефон, паспорт, четири камери и рутер. ", "date": "2019.09.02", "title": "Заловиха българин в Индонезия при опит за скимиране на банкови карти "}
{"url": "http://www.cross.bg/manolova-chasove-agresivno-1612388.html", "text": "/КРОСС/ Омбудсманът Мая Манолова е претърпяла пътнотранспортно произшествие, съобщава агенция \"Фокус\".Манолова съобщи, че то е станало тази сутрин и колегата, с която е пътувала, е в „Пирогов\". Тя поясни, че вярва, че инцидентът е случаен и посочи, че причините се изясняват. \"Нямам какво да крия. Хората около мен не са свикнали на такова агресивно медийно внимание и могат да станат бели\", каза Манолова пред журналисти.Тя поясни, че водачът на другата кола е изпратен в дома си. \"Аз не шофирах, така че не мога да кажа каква беше причината за инцидента\", допълни омбудсманът. \"Използвам случая да се обърна към всички, които започват деня си пред моето жилище и го прекарват пред институцията на омбудсмана, които са след мен в трамвая, тролея, пеша или с кола. Нямам какво да крия. От утре ще обявявам програмата си по часове. Хората около мен се притесняват. Те не са свикнали на такова агресивно медийно внимание и могат да станат бели. Моля, настоявам, заради хората, които са около мен\", допълни Манолова.Мая Манолова заяви още, че до часове ще обяви дали ще влезе в кметската надпревара за София. Но това нямало да стане ясно днес. \"Имам още работа, която трябва да свърша като омбудсман и сега, и след обяд. Така че до часове... в момента, в който съм готова моят пи ар, който е тук, ще ви информира всички. Ако се кандидатирам, ще подам оставка. Законът не ме задължава, мога да взема и неплатен отпуск, но мисля, че честното, почтено и достойно поведение е да подам оставка и да вляза в това състезание.\", коментира Манолова пред журналисти.", "date": "2019.09.02", "title": "Мая Манолова е катастрофирала, обявява до часове дали ще се кандидатира за кмет"}
{"url": "http://www.cross.bg/bryag-proyavi-slunchev-1612383.html", "text": "/КРОСС/  Турист почина пред заведение в „Слънчев бряг\", други почиващи лежат в безпомощно състояние. Това показват снимки от социалните мрежи, а причината за случките са купони с много алкохол. Кореспондентът на NOVA Цеца Алексова провери какво се случва в курорта в разгара на летния сезон.Няма зачестявания на противообществените прояви. Тези снимки са изолиран случай. Запознат съм дотолкова, доколкото беше публикувано в пресата. Курортът е спокоен и сигурен, такива прояви са изолирани случаи, коментира в предаването \"Здравей, България\" Пламен Копчев, председател на Съюза на собствениците на хотели в „Слънчев бряг\". Той е категоричен, че алкохолните турове в курорта вече ги няма. Отделни туристи може да се напият, може да използват наркотици, но това го има във всеки курорт, заяви Копчев. По думите му там има засилен полицейско присъствие. Има командировани служители на реда до 15 септември, а всеки хотелиер си има допълнително охрана, благодарение на частни такива фирми. ", "date": "2019.09.02", "title": "Курортът Слънчев бряг продължава да е дестинация за алкохолен туризъм"}
{"url": "http://www.cross.bg/babish-suprygata-andreii-1612389.html", "text": "/КРОСС/  Държавният прокурор Ярослав Шарох спря разследването по обвинение на чешкия премиер и милиардер Андрей Бабиш за незаконно получаване на субсидии от ЕС в размер на 2 милиона евро за една от неговите компании през 2008 г., съобщава БГНЕС. Това решение остава да бъде обсъдено от ръководството на градската прокуратура в Прага.\"Решението на прокурора беше очаквано от шестимата обвиняеми по това дело. Освен премиерът Андрей Бабиш, бяха обвинени и съпругата му, дъщеря му от първия му брак, братът на съпругата му и други двама бивши служители на компанията\", се казва в съобщение от прокуратурата.Ако бъде признат за виновен, Бабиш може да бъде лишен от свобода за срок до 10 години. ", "date": "2019.09.02", "title": " Прекратиха разследването срещу премиера на Чехия"}
{"url": "http://www.cross.bg/trimesechie-ikonomika-godina-1612390.html", "text": "/КРОСС/  Турската икономика се е свила с 1,5% през второто тримесечие тази година в сравнение със същия период миналата година, съобщиха от турската статистика. През април-юни най-голям спад са отбелязали строителството (12,7%), както и индустрията - 2,7 на сто.По време на първото тримесечие спадът на турската икономика беше -2,4%.Очакват се добри резултати и растеж по време на третото тримесечие поради рекордния брой туристи, които посещават страната. Плановете на турското правителство са за растеж от общо 2.3% през тази година. ", "date": "2019.09.02", "title": "Турската икономика се е свила с 1,5% през второто тримесечие на 2019 г. "}
{"url": "http://www.cross.bg/sofiya-georgiev-nyakolko-1612374.html", "text": "/КРОСС/  От 15 до 20 часа днес в зала 2 на НДК екипът на \"Визия за София\" ще представи за първи път дългосрочните цели за развитие на Столична община до 2050 година. Любо Георгиев, ръководител на координационния екип по изготвяне на методиката за „Визия за София\" и директор на общинското предприятие „Софпроект\", каза пред БНР:  „Ние сме направили допитване не само през представителните социологически проучвания, а през множество срещи, които сме провеждали с различни активни граждани на София, неправителствени организации, бизнес, браншови организации...\".Изведени са 24 дългосрочни цели за развитие, които са били „тествани\" чрез представително социологическо проучване за нагласите на гражданите, обясни той в предаването „Преди всички\" по „Хоризонт\"„Планиране не е мръсна дума! Напротив, за да имаме по-високо качество на живот и да знам, че може да постигнем нещо, а не живеем ден за ден, трябва да можем да планираме. Това са именно усилия в тази посока\", каза той и допълни, че ще бъде заложен и механизъм за обновяване на „визия\"-та на всеки няколко години.В проучването не е изпъкнала една най-важна за софиянци тема, а няколко:„Една ключова няма. Има няколко сфери, в които най-много всички, с които сме обсъждали, реагират. От една страна - околната среда, от друга - градската среда и мобилността. Може би не е учудващо, но това са резултатите от темите, които хората обсъждат всеки ден\".До 2050 година София може да си позволи приблизително същото население като сега, допълни Георгиев:„Имаме определен капацитет като ресурси и като финанси. За да осигурим място и качество на живот за повече хора,  ще са ни необходими много повече ресурси и финанси. А въпросът е и за какво да го правим. Няма смисъл София да се превърне в място, където живее цяла България\".В момента кандидатите за кмет предлагат предизборни програми, които разчитат да изпълнят в рамките на един мандат, а визията е по-дългосрочна, обясни Георгиев и допълни, че „Визия за София\" трябва да мине през одобрение от Общинския съвет, който ще дойде след изборите.„Предлагаме акцентиране върху публичния транспорт, върху масовия транспорт, върху активния начин на придвижване - изграждане на повече велоалеи и подпомагане развитието на придвижване с електрически тротинетки ...Не всеки да има кола, а мобилността да бъде услуга - това е абсолютно постижимо\", сподели той. ", "date": "2019.09.02", "title": "Представят \"Визия за София\" в НДК "}
{"url": "http://www.cross.bg/energo-pro-prodazhbi-adres-1612380.html", "text": "/КРОСС/  ЕНЕРГО-ПРО Продажби стартира игра, в която всеки клиент, актуализирал мобилен телефон или имейл на интернет адрес  в периода 1 септември 2019 - 29 февруари 2020 г., ще участва в томбола за спечелването на един от 30 ваучера за пазаруване на стойност 100 лева. Играта „Актуализирай данните си и спечели\" ще бъде активна в рамките на 6 месеца и в нея могат да се включат пълнолетни физически лица, които са битови (нестопански) клиенти на компанията. Линк към играта е достъпен и от банер на началната интернет страница на ЕНЕРГО-ПРО. Тегленето на печелившите ще бъде извършвано на случаен принцип в присъствието на нотариус веднъж месечно. Актуализацията на клиентските данни спестява време на клиентите и улеснява комуникацията между потребителите и ЕНЕРГО-ПРО Продажби. Ускорява се времето за получаване на уведомления, включително напомняне за просрочено плащане, когато има вероятност за прекъсване на електрозахранването. Актуалните имейл или мобилен телефон в базата данни на компанията дават възможност на клиентите да получат и по-детайлна информация при постъпило запитване на денонощния телефон за връзка на ЕНЕРГО-ПРО Продажби 0700 800 61 или на имейл адрес service@energo-pro.bg.С пълните условия на играта можете да се запознаете на адрес   ", "date": "2019.09.02", "title": "ЕНЕРГО-ПРО обяви онлайн игра „Актуализирай данните си и спечели“"}
{"url": "http://www.cross.bg/polsha-hitler-zhirinovcki-1612381.html", "text": "/КРОСС/  Влaдимир Жиринoвcки, лидeр нa нaциoнaлиcтичecкaтa Либeрaлнo-дeмoкрaтичecкa пaртия нa Руcия, нaрeчe Пoлшa глaвeн винoвник зa нaчaлoтo нa Втoрaтa cвeтoвнa вoйнa.Руcкият пoлитик и пoлкoвник oт aрмиятa oбвини Вaршaвa зa избухвaнeтo нa нaй-кървaвия кoнфликт в чoвeшкaтa иcтoрия. Кoмeнтaрът му e нaпрaвeн нa фoнa нa пoвишeнoтo нaпрeжeниe мeжду Вaршaвa и Мocквa зaрaди oткaзa дa пoляцитe дa пoкaнят руcки прeдcтaвитeли в пoлcкaтa cтoлицa. Тaм ce cъcтoя цeрeмoния пo пoвoд 80 гoдини oт нaциcткaтa инвaзия, дaлa нaчaлo нa вoйнaтa.Влaдимир Жиринoвcки oбaчe cкaндaлизирa, oбвинявaйки Пoлшa зa вoйнaтa. Руcкият пoлитик пocoчи, чe пoлcкият държaвник Йoзeф Пилcудcки e eдин oт първитe cъюзници нa Aдoлф Хитлeр прeз 30-тe гoдини нa минaлия вeк, прeдaдe РИA Нoвocти.„Пaктът мeжду Пилcудcки и Хитлeр e пoдпиcaн oщe прeз 1934 гoдинa. Пoлшa, пoдoбнo нa Фрaнция и Вeликoбритaния, пoдпиcaли Мюнхeнcкoтo cпoрaзумeниe прeз 1938 гoдинa, мълчи пo врeмe нa aнeкcирaнeтo oт нeмцитe нa Cудeтcкa oблacт\", пишe Жиринoвcки в Tеlеgrаm. Пo думитe му Пoлшa e eднa oт cтрaнитe, кoитo „aплoдирaт\" Хитлeр. ", "date": "2019.09.02", "title": "Владимир Жириновски обвини Полша за началото на Втората световна война"}
{"url": "http://www.cross.bg/pomosht-stepen-lichna-1612421.html", "text": "/КРОСС/  Започна предоставянето на лична помощ за хората с увреждания, съобщиха от пресцентъра на Агенцията за социално подпомагане.От 1 септември е в действие механизмът за предоставяне на лична помощ за хората с увреждания. Съгласно него те имат право на индивидуална оценка на своите потребности.Въз основа на заключенията в индивидуалната оценка дирекция \"Социално подпомагане\" издава направление за предоставяне на лична помощ с определен брой часове. Приемането на заявления за включване в механизма и сключването на договори с асистенти продължава и след 1 септември.Право на лична помощ имат: хората с увреждания с право на чужда помощ с определени 90 и над 90 на сто вид и степен на увреждане или степен на трайно намалена работоспособност; деца с право на чужда помощ с определени 50 и над 50 на сто вид и степен на увреждане или степен на трайно намалена работоспособност; деца без право на чужда помощ с определени 90 и над 90 на сто вид и степен на увреждане или степен на трайно намалена работоспособност.Право на лична помощ има всяко лице с увреждане, което отговаря на условията, определени в Закона за личната помощ, и на което е изготвена индивидуална оценка на потребностите и му е издадено направление за ползването й.Заявлението за ползване на помощта се подава в общината по настоящ адрес, като лицето с увреждане може свободно да посочи кой да бъде неговият асистент.Към края на месец август 2019 г., в дирекциите \"Социално подпомагане\" са подадени 15 785 заявления за изготвяне на индивидуална оценка на потребностите, в които хората с увреждания са посочили, че желаят да ползват механизма \"Лична помощ\". До тази дата издадените направления са 14 784. До 30 август в общините са сключени 4 751 договора с асистенти. ", "date": "2019.09.02", "title": "Започна предоставянето на лична помощ за хората с увреждания "}
{"url": "http://www.cross.bg/septemvri-stzena-ychastieto-1612375.html", "text": "/КРОСС/  За поредна година Народният театър „Иван Вазов\" даде начало на новия си сезон с водосвет. По покана на директора Мариус Донкин, отец Валентин от столичната черква „Свети Седмочисленици\" прочете молитва за здраве и благоденствие на театъра, трупата и зрителите. Водосветът по традиция бе отслужен на Голяма сцена, където бе поставена емблематичната икона на Света Богородица.От днес вече работят и двете каси на театъра, а първото представление за сезона е на 13 септември на Голяма сцена - „Хъшове\", съобщиха от първата ни сцена.На практика част от артистите от трупата започват сезона много по-рано, тъй като театърът гостува с три от най-хитовите си нови спектакли на Празниците на изкуствата „Аполония\" в Созопол. На 5, 6 и 7 септември в читалище „Отец Паисий\" край морето зрителите ще видят „Любовникът\" с Деян Донков и Радина Кърджилова, „Моята скъпа лейди\" с участието на Мария Стефанова, Емануела Шкодрева и „Когато гръм удари, как ехото заглъхва\" с участието на Теодора Духовникова, Иван Юруков, Дарин Ангелов, Радина Боршош, Богдан Бухалов и Неделин Найденов.На 21 септември пък предстои гостуване на спектакъла „Моята скъпа лейди\" от Израел Хоровиц във Франция. Режисьор е Стилиян Петров, а в ролите са Мария Стефанова, Емануела Шкодрева и Михаил Билалов.Първата премиера за новия сезон ще е на 26 и 27 септември с „Каквото такова\" от Недялко Йорданов на Камерна сцена. Спектакълът е с участието на Емилия Радева, Янина Кашева, Иван Налбантов, Жоржета Чакърова, Любомир Младенов, Пламена Гетова, Богдан Глишев, Рут Рафаилова, Сава Пиперов, Ева Тепавичарова и Христо Терзиев.На 29 септември и 2 октомври на Голяма сцена е премиерата на „Хубава риба\" от Марк Рейланс и Луис Дженкинс. Режисьор е Ивайло Христов, а в актьорския състав са Марин Янев, Стефан Мавродиев, Стоян Алексиев, Елена Телбис и Пламен Димов.Освен подновените репетиции, още на 2 септември започва подготовката на още един премиерен спектакъл за Камерна сцена - „Приятна жена в лоша компания\" от Андре Русен. Режисьор е Юрий Дачев, а в екипа са Емануела Шкодрева, Павел Иванов, Кръстьо Лафазанов и Васил Драганов. Премиерата е предвидена за 7 ноември. През декември пък на Сцена „Апостол Карамитев\" предстои премиерата на спектакъла „Плач на ангел\" от Стефан Цанев с участието на Николай Урумов.Един от големите проекти на Народния театър през новия сезон, както и цялата му втора половина, ще бъде посветен на 170 години от рождението на неговия патрон Иван Вазов. Това е драматизация на един от емблематичните, но някак недооценени романи на Патриарха на българската литература - „Нова земя\". По него вече работят драматурзите на театъра Юрий Дачев и Мирела Иванова, а премиерата е предвидена за 9 юли, когато е рожденият ден на Вазов. ", "date": "2019.09.02", "title": " Народният театър започва сезона с водосвет и две премиери през септември "}
{"url": "http://www.cross.bg/gerb-partiyata-kmet-1612376.html", "text": "/КРОСС/  За поредна година от ГЕРБ спазиха традицията и се регистрираха първи за местния вот, след като в продължение на повече от седмица представители на младежката структура на партията даваха денонощни дежурства пред входа на Централната избирателна комисия (ЦИК), за да гарантират първото място на ГЕРБ. Зам.-председателят на партията и кмет на Бургас Димитър Николов присъства на регистрацията, а необходимите документи бяха внесени от членовете на ИК на ГЕРБ Живко Димитров, Живко Тодоров, секретаря на партията Цветомир Паунов и членове на младежката структура на партията.Цветомир Паунов благодари на младежките представители за денонощните дежурства. По думите му над 40 000 са общо събраните подписи, но остават верни на традицията и  внесените в ЦИК са точно 9 999, както и на предишни регистрации за избори. Кандидатите на структурата за местна власт постепенно ще бъдат разкривани, след като Изпълнителната комисия на партията. От ГЕРБ очакват успешна кампания и да препотвърдят резултатите от предходните избори.Партийният процес в ГЕРБ не е спирал след приключването на евроизборите през тази година. Между 8 и 9 хил. кандидати ще се явят на изборите, заяви секретарят на партията.„Очакваме в рамките на следващите дни ЦИК да се произнесе и да ни регистрира за предстоящите местни избори\", каза кметът на Бургас Димитър Николов.„Желаем на всички кандидати за местна власт от структурите на партия ГЕРБ успех на предстоящия вот, за което не се и съмняваме\", добави още той.По думите му кандидатът на ГЕРБ за кмет на София ще стане ясен, когато кандидатът сам прецени да го обяви. Николов допълни, че той е кандидат за кмет на Бургас, а Живко Тодоров е кандидатът на ГЕРБ за кмет на Стара ЗагораМандатът на кмета на София Йорданка Фандъкова е изключително успешен и в ГЕРБ са убедени, че с обновен екип ще продължи добрата си работа, коментира пък Живко Димитров. ", "date": "2019.09.02", "title": "ГЕРБ спазиха традицията, регистрираха се първи за местните избори "}
{"url": "http://www.cross.bg/imoti-obyavi-momenta-1612373.html", "text": "/КРОСС/  Бум на фалшиви обяви за наеми в пика на търсенето, отчитат брокери. Как да избегнем нереалните оферти на пазара и защо наемите за двустайни жилища удариха 2500 евро - проверка в „На твоя страна\".Средно по 2 хил. фалшиви обяви за наем в София на ден се публикуват в интернет, отчитат от бранша.Пикът е именно сега, когато и търсенето е най-голямо. Броени дни преди старта на новата академична година, брокерите отчитат и ръст в цените. В момента наемите на двустаен апартамент в София варират между 250 и 2500 евро. Средната цена на жилище обаче е около 500 евро за месец.Оферти на имоти в топ квартали на атрактивни цени ни привличат при бързо преглеждане на обявите в сайтовете за имоти. Попада ни предложение за двустайно луксозно обзаведено жилище за 500 лв. в столичния квартал „Дружба 1\". Решаваме да се обадим и да се възползваме от офертата.Лиза Петрова попада на примамливо предложение в един от сайтовете за имоти. Отскоро търси апартамент под наем в столицата, обаче удря на камък. „Обадих се за един апартамент, който изключително много ми хареса на снимките в обявата.- Брокерът ми каза, че въпросният апартамент вече е отдаден под наем - предложи ми няколко други имота. Това, което видях въобще не отговаряше на това, което аз искам и останах разочарована\", коментира тя.Схемата с фалшивите обяви е позната на брокерите. Наричат ги „набирателни\" тъй като с тях измамниците целят да „наберат\" нови клиенти след като съберат достатъчно данни за тях. „Пускат се имоти, които реално не съществуват с цел да се обадят клиенти, да се вземе тяхното име и телефон, да се разбере какво се търси\", обясни Десислава Здравкова, управител на агенция за недвижими имоти.Това се прави с цел да се отклони вниманието от тази оферта и да се предложи нещо друго, което не е нито на тази цена, нито е толкова атрактивно, категорична е Анастасия Велева от Национално сдружение „Недвижими имоти\".Така брокери бързо разчистват имоти, които не са атрактивни и са трудни за отдаване под наем директно в интернет. Фалшивите обяви са трудни за разпознаване, разказва професионалният брокер Даниела Чапова. С нея преглеждаме произволна обвява в интернет. Обикновено 90 % от тези оферти са предназначени само за частни лица. В момента много трудно клиентът може да разграничи реалната от фалшивата обява, тъй като разликата в момента е минимална - около 100-150 лв. Имоти в предпочитани квартали, с хубаво качество, на достъпни цени, което реално в момента имотният пазар не го позволява, обяснява тя. ", "date": "2019.09.02", "title": "Бум на фалшиви обяви за наеми в пика на търсене"}
{"url": "http://www.cross.bg/talant-chast-ruka-1612387.html", "text": "/КРОСС/  Спортните таланти на „Еврофутбол\" - Василики Кадоглу и Георги Цурев триумфираха на плувния маратон в Дордрехт, който се състоя на 31.08.2019 г. като част от кампания за набиране на средства за борбата срещу рака. Двамата финишираха ръка за ръка по 2,5 - километровото разстояние в холандския град като го преодоляха за 34 минути. Общата събрана сума от маратона е 193 053 евро.  Преди старта българските плувци се срещнаха с кмета на града - Вутер Колф и с олимпийския шампион от Пекин 2008 на 10 км в открити води - Мартен ван дер Вайден, който през 2019 г. изплува 163 километра без да спира, като част от същата инициатива за борба срещу рака.Друг Спортен талант на „Еврофутбол\" Гергана Топалова е държавна вицешампионка по тенис на приключилото в неделя първенство на кортовете на „Левски\". За съжаление, контузия й попречи да покаже истинските си възможности на финала. Ден преди това Гергана и партньорката й Петя Аршинкова станаха шампионки на двойки жени. Следващите й участия са два турнира от категория 25 000 в Трест, Италия и в Санкт Пьолтен, Австрия.  Спортния талант на публиката - Александър Сръндев спечели първо място с отбора на НСА на университетски игри, които се състояха от 23-ти до 29-ти август в Албена.„Еврофутбол\" пожелава успех на всички Спортни таланти.", "date": "2019.09.02", "title": "„Еврофутбол\": Василики Кадоглу и Георги Цурев триумфираха на плувния маратон в Дордрехт"}
{"url": "http://www.cross.bg/shaolin-energiya-varna-1612378.html", "text": "/КРОСС/  Монасите от Шаолин ще посетят България с два спектакъла \"Мистичната сила на кунг фу\" - на 22 и 24 февруари 2020 г. в София и Варна, съобщиха организаторите от Loud Concerts.Билетите за столицата са от 35 до 85 лв., а за Варна - от 25 до 60, в зависимост от местоположението в залите.Повече от 1500 години легендарните монаси от Шаолин са признати за майстори на енергията. Вътрешната енергия на човека - Ки и нейното овладяване, води до невероятни постижения, които изглеждат невъзможни за обикновените хора. Тя може да бъде блокирана или стимулирана чрез медитация и техники на дишане, така че да се изолира болка или нараняване за кратък период от време, а също така може да бъде използвана и за лечение. В манастира Шаолин, в близост до свещената планина Суншан, дзен будистите започват да практикуват физическо и духовно усъвършенстване още от най-ранна възраст.Монаси от най-различни възрасти ще представят у нас историята на Шаолин чрез майсторски изпълнени физически упражнения в група от 18 човека, водени от своя възрастен учител. Те ще демонстрират ненадминатото си кунг фу и ки гонг майсторство, постигнато с дългогодишен труд.Българската публика ще се потопи в тайните на китайската философия и митове, мъдростта на дзен будизма и изумителни сцени, постигнати благодарение на овладяването на вътрешната ки енергия. ", "date": "2019.09.02", "title": "Монаси от Шаолин ще посетят България с два спектакъла догодина "}
{"url": "http://www.cross.bg/razpredelenie-deiinosti-predvaritelno-1612386.html", "text": "/КРОСС/  Строителна фирма скъса кабел 20 киловолта, собственост на ЧЕЗ Разпределение, и в ранния следобед в неделя за час и половина остави без електрозахранване около 5800 потребители на територията на Сапарева баня, курорта Паничище и околните села - Сапарево, Овчарци, Крайници, Червен брег. Сред засегнатите клиенти са хотели, почивни станции и къщи за гости.Общо над 60 000 домакинства и фирми на обслужваната от ЧЕЗ Разпределение територия в Западна България бяха оставени без електрозахранване в резултат на скъсани кабели от строителни компании от началото на летния сезон до средата на август. Изключванията са продължили сборно повече от 90 часа. Начело на статистиката е град София, където неудобства са предизвикани за 23 000 клиенти.При законното строителство ЧЕЗ Разпределение трябва да съгласува проектите предварително. В рамките на това съгласуване в писмен вид информира строителя, че е длъжен да уведоми предварително дружеството за деня и мястото на стартиране на изкопните дейности. В голяма част от случаите тези изисквания не се спазват. Също така често информацията за стартиращите строителни дейности се получава предходния ден или в деня на тяхното стартиране. Това прави реакцията на ЧЕЗ Разпределение невъзможна.За да отдели ресурс за строителните обекти, е необходимо компанията да бъде информирана поне две седмици предварително за деня, в който ще бъдат извършвани изкопни дейности. ЧЕЗ Разпределение очаква от фирмите да информират компанията поне две седмици предварително къде ще извършват изкопни дейности. Това може да става на телефон 0700 10 010 или на имейл кlienti@cez-rp.bg.  ", "date": "2019.09.02", "title": " Строителна фирма скъса кабел, остави без ток хиляди "}
{"url": "http://www.cross.bg/ycheni-depolimerizatziyata-suzdali-1612377.html", "text": "/КРОСС/  Учени от Джорджийския технологичен институт в САЩ са създали по поръчка на министерството на отбраната полимер, който се самоунищожава под въздействието на слънчева светлина, съобщава сайтът Phys.org.За целта специалистите са включили в полимера фоточувствителна добавка, която абсорбира светлината и катализира деполимеризацията. Полимери от този тип могат да бъдат използвани за производство на парашути и безпилотни летателни апарати, които могат да изчезнат \"по команда\" веднага след употреба.Учените освен това са измислили как да спрат деполимеризацията или да я отложат за определено време - час, два или три.Технологията има потенциал и за невоенна употреба. Например, изследователите са създали изчезваща смола за временно лепило, която може да се използва в строителни материали. Специалистите виждат потенциалното й приложение и в сензори за наблюдение на околната среда, които след като приключат събирането данни, да бъдат унищожавани, за да се избегне замърсяването й. ", "date": "2019.09.02", "title": "Учени създадоха материал, който се самоунищожава на дневна светлина "}
{"url": "http://www.cross.bg/dimitrov-open-federer-1612368.html", "text": "/КРОСС/  За първи път в кариерата си българският тенисист Григор Димитров достигна четвъртфинал на US Open.Димитров спечели чиста победа в три сета срещу младия австралиец Алекс Де Минор. Това го изпраща сред осемте най-силни в последния турнир от Големия шлем, където ще срещне легендата Роджър Федерер.Класирането на българина толкова напред се счита за изненада, след лошата година, която има до тук и падането му до 78-мо място в ранглистата. ", "date": "2019.09.02", "title": " Гришо ще играе срещу Федерер на четвъртфинала на US Open"}
{"url": "http://www.cross.bg/tryd-rabotnoto-vreme-1612366.html", "text": "/КРОСС/  Европейската статистика твърди, че ние работим най-много в Европа - ние и „мързеливите гърци\" сме шампиони по заработени часове в рамките на съюза за една година. Това каза в сутрешния блок на БТВ „Тази сутрин\" президента на КТ „Подкрепа\" Димитър Манолов. Аз не се наемам да твърдя, че сме най-трудолюбиви, но работим  най-много - нещо, което най-често се случва по принуда, а не по желание, добави той. Няма как в работните условия у нас, извънредния труд да не е най-голям и това е наистина голям проблем, защото историята за сумираното изчисляване на работното време в България го позволява. Нещо, което направихме още когато кандидатствахме за членство в ЕС и тогава въведохме изискванията на европейска директива за работното време в нашето законодателство и тогава направихме някои изключения, срока, на които изключения отдавна е изтекъл, направихме и други компромиси и сега сме там където сме, коментира Манолов. Ние превърнахме сумираното изчисляване на работното време от изключение в правило, каза още той.Извън това специален извънреден труд е този през събота и неделя и още по-специален - на национални празници. Единият се заплаща с 50% повече, а другият - два пъти по-високо, поясни президентът на КТ „Подкрепа\". По думите му обаче в България правилата се заобикалят поради нежеланието на работодателя да заплаща извънредният труд.Според него трябва да се ограничи обемът на сумираното изчисляване на работното време и всичко над това да се доплаща като извънреден труд, както е редът. Димитър Манолов е на мнение, че трудът у нас не се цени и е най-евтиният ресурс. Не се уважава и нощният труд, който е най-вредният за здравето. ", "date": "2019.09.02", "title": "Българите са първенци по заработени часове в Европа"}
{"url": "http://www.cross.bg/sotirya-vazhen-teritorii-1612369.html", "text": "/КРОСС/  В общия случай това, което се случва в България е, че нарастващите социални, образователни и властови неравенства, така да се каже се преразпределя не само развитието и възможностите за развитие, но се преразпределя и сигурността, която е много важен елемент от качеството на живот и е много важен ресурс. Има едни територии, в които живота е сравнително сигурен, той е наситен с присъствие на властта като например София, където вчера имаше засилено присъствие на полиция заради дербито между ЦСКА и Левски. Има обаче и територии като село Сотиря, откъдето обществото се е оттеглило и след него се е оттеглила и държавата. Това каза в сутрешния блок на БТВ „Тази сутрин\" социалният антрополог Харалан Александров. Това, което наблюдавахме от живото включване от Сотиря е вопъла на една гетоизираща се територия, тъй като един от най-важните разделителни белези между гетото и цивилизованата територия е възможността да упражняваш брутално насилие безнаказано и това да става несанкционирано, допълни той.В цялото ни общество, независимо от ситуацията в различните населени места, текат два процеса, които според нас заслужават много по-задълбочено внимание, дори да не кажа мултидисциплинарно изследване - от една страна тече процес на все по-задълбочаваща се криминализация. В тези населени места живеят заедно престъпници и жертви, виктимизацията, поведението на тези малки хора, които виждаме, чиито деца предстои да тръгнат на училище, родителите по принцип в тези гета, не са особено склонни да пращат децата си на училище. Това каза от своя страна Тихомир Стойчев, бивш шеф на ЦСБОП. В това малко село Сотиря всички са познавали извършителя на първото престъпление на малко дете, което завърши с убийство. Както казах в селото жертви и извършителите на подобни престъпления живеят заедно, без да има култура жертвата да се пази. ", "date": "2019.09.02", "title": "Харалан Александров: В България нараства неравенството"}
{"url": "http://www.cross.bg/prokyratyrata-plashtaniyata-nachev-1612367.html", "text": "/КРОСС/  Повече от 50% от парите, които се дават за здравеопазване в България, излизат от джоба на пациентите. Някои от тях са регламентирани, но голяма част от тях не са. Това заяви директорът на УМБАЛ „Света Екатерина\" проф. Генчо Начев в ефира на „Здравей, България\", след като проверка на прокуратурата констатира хиляди нарушения в болници в страната, а глобите са над 500 хил. лева.„Много е хубаво, че прокуратурата е започнала проверка в тази посока. НЗОК не може да направи предварителен контрол за тези плащания. /.../ Липсва контрол. Бих препоръчал на прокуратурата да провери плащанията от страна на болници за привличане на пациенти, което също не е регламентирано и е противозаконно. Също трябва да се проверят и документите за невярно съдържание, каквото е отчитането на болниците към Касата на пациенти, на които не е извършена услуга, но такава е отчетена\", добави той.Според проф. Начев, ако има електронна здравна карта, измамите с плащанията ще намалеят драстично. ", "date": "2019.09.02", "title": " Проф. Начев: Липсва контрол на плащанията в болниците"}
{"url": "http://www.cross.bg/sedmitzata-polovina-gradysa-1612364.html", "text": "/КРОСС/  Първата работна седмица през септември започва със слънчево, сухо и горещо време. Следобяд ще има облаци в западната половина на страната, но валежи не се очакват. Вятърът ще бъде по-осезаем в Западна България и около Черноморието, където скоростта му ще достига 20-30 километра в час. Температурите в най-горещите часове ще са между 30 и 35 градуса, с градус-два по-ниски на изток.По крайбрежието ще бъде сухо, почти безоблачно и топло време. Вятърът ще е североизточен със пориви до 20-30 километра в час. Температурите следобяд - между 27 и 28 градуса. Морето е с есенно вълнение. Височината на вълните ще достига метър, особено в южната част на Черноморието. Тенденцията е обаче морето да стане по-бурно към средата на седмицата, когато вълните ще гонят 2-2,50 метра.До средата на седмицата времето ще остане горещо с разкъсана облачност, но без валежи, с температури около 31-32 градуса. Втората половина на седмицата с наближаването на почивните дни температурите ще паднат незначително. Ще има и слаби превалявания - в сряда на изток, а в четвъртък и петък - в западната половина на страната.След слабата геомагнитна буря през почивните дни, следва период на покой. Още днес тенденцията е нивата на планетарния индекс да паднат до нормалните си стойности. ", "date": "2019.09.02", "title": " Жега в началото на седмицата"}
{"url": "http://www.cross.bg/garantziya-stoka-reklamatziya-1612371.html", "text": "/КРОСС/  В случай че сте решили това лято да използвате отпуската си за кратка екскурзия в чужбина, е добре да знаете някои свои основни права като потребители, когато пазарувате от местните магазини. Важно е обаче да имате предвид, че те важат само на територията на Европейския съюз, Исландия, Лихтенщайн и Норвегия. Добрата новина е, че във всички тези държави Вие разполагате със същите права, които имате и във Вашия град. Какви са те конкретно - напомнят експертите на Комисията за защита на потребителите (КЗП).В Европейския съюз потребителските стоки имат законова гаранция две години. През този период дефектната стока може да бъде безплатно поправена или заменена. Не подценявайте обаче обстоятелството, че при покупките по време на еднократни пътувания в чужбина, е малко вероятно да се върнете в същата държава само за да предявите рекламация за некачествена дреха или дори за някакъв по-скъп продукт от типа на техниката. Затова е важно преди да заплатите внимателно да огледате артикула и да го тествате, за да се убедите лично, че отговаря на описанието му и Вашите потребности, както и че функционира изправно.Възможно е едва когато се приберете у дома да установите, че закупената по време на пътуването Ви зад граница стока е дефектна. В повечето случаи предявяването на рекламация на място в търговския обект в държавата, от която е закупена, би било нерационално. Трябва да сте подготвени и за тази ситуация. Затова, още докато сте в магазина, се поинтересувайте дали търговецът има оторизиран сервиз в България, към който да се обърнете при установен на по-късен етап проблем с покупката.Магазините често предлагат търговска гаранция, която е включена в цената на стоката или се заплаща допълнително. Тази гаранция, например може да бъде валидна на територията на целия ЕС. Възможно е нейната продължителност да е 3, 5 или повече години.Трябва да е писмена, разбираема и лесна за четене. Потребителите следва да знаят, че търговската гаранция не замества минималната двугодишна гаранция, която имат по закон. Правото за избор между двете е на клиента в зависимост от това кои условия го устройват повече в конкретния случай.Като потребител - физическо лице, което пазарува в ЕС, Вие трябва да платите ДДС само веднъж и то в държавата, където правите покупката. Изключение са новите автомобили. Когато закупите лека кола от друга страна в ЕС, заплащате ДДС там, където я регистрирате.При пазаруване в държава от ЕС от потребителите не може да се изисква да платят за покупката на една и съща стока или услуга по-висока цена от местните жители.Тези документи ще Ви бъдат необходими в случаите, в които ще се наложи да предявите рекламация за дефектна стока или да отправите някаква претенция към търговеца, от който сте пазарували. ", "date": "2019.09.02", "title": "На пазар по време на екскурзия в ЕС - какви са правата ни"}
{"url": "http://www.cross.bg/dypnitza-obshtina-magistralata-1612370.html", "text": "/КРОСС/  Опасните отпадъци, съхранявани под моста на магистрала „Струма\" все още не са извозени. Района под самия мост наистина вече е изчистен, но района около магистралата продължава да тъне в боклуци, стана ясно от прякото включване на репортер на БТВ.За момента община Дупница е предприела всички законови действия - изпратили сме писмо за становище към Министерство на околната среда и водите и респективно към РИОСВ-Перник по отношение на това предписание, защото смятаме, че и закона не позволява в момента да почистим района около магистралата. Това каза в сутрешния блок на БТВ „Тази сутрин\" Десислава Борисова, началник отдел „Екология\" в община Дупница. В нашия случай причинителя на отпадъците е известен, отпадъка има произход, има охарактеризиране и се знае, че е от дейността на фирма „Феникс\" Дупница. При обстойната ни проверка на 28-ми, със заповед на инж. Методи Чимев, кмет на община Дупница, сме направили един протокол, в който сме описали всеки отпадък поотделно и точно този протокол сме изпратили на министерството, то даде своето становище и предписанието на РИОСВ за последващи действия, каза още Десислава Борисова. ", "date": "2019.09.02", "title": "Боклуците под моста на АМ \"Струма\" все още не са извозени"}
{"url": "http://www.cross.bg/kandidatite-izbori-teritoriyata-1612379.html", "text": "/КРОСС/  Пълните листи на кандидатите за общински съветници и кметове ще бъдат ясни на 25 септември, когато приключва регистрацията на кандидатите в общинските избирателни комисии. Това заяви в Сутрешния блок на БНТ говорителят на ЦИК Александър Андреев. В ЦИК от днес започва регистрацията на партиите и коалициите и тя ще приключи на 11 септември в 17.00 часа. Андреев припомни важното за тези избори - а именно елементът уседналост.Активното и пасивното избирателно право в тези избори е свързано с живеенето в страната повече от 6 месеца от датата на изборите. Едно лице да живее в страната означава да има постоянен е и настоящ адрес на територията на Р. България и един от двата да е на територията на населеното място, където той ще гласува или където се е кандидатирал. А по отношение на гражданите на държави членки на ЕС, които също в тези избори биха могли да гласуват, това означава да имат постоянно или продължително пребиваване на територията на страната - 6 месеца преди датата на изборите - т.е. към 26 април 2019 година, коментира още говорителят на ЦИК. ", "date": "2019.09.02", "title": " Пълните листи на кандидатите за общински съветници и кметове ще бъдат ясни на 25 септември"}
{"url": "http://www.cross.bg/voda-sofiya-sofiiiska-1612372.html", "text": "/КРОСС/  \"Драмата с пречистването на водата на София се случва или заради корупционна схема или заради професионално безхаберие и престъпно нехайство. И в двата случая става въпрос за престъпление\". Така председателят на ПП МИР, общински съветник в Столичния общински съвет и зам.-председател на Постоянната комисия за инженерна инфраструктура и енергийно планиране инж. Симеон Славчев коментира ситуацията с пречисването на питейната вода на София. Той подаде искане до изпълнителният директор на \"Софийска вода\"АД да му бъде предоставена проба от препарата Lubroflog 19, с който ще се пречиства водата на столицата. \"Продължавам да настоявам за пореден път кмета Йорданка Фандъкова да направи собствена проверка и да излезе с официално становище по темата за водата, но до момента не само няма реакция от нейна страна, но не е казала и дума по темата. С тези свои действия и бездействия кметът на София поставя под сериозна заплаха националната сигурност на страната, част от която е качеството на питейната вода на София, в която живеят 1/3-та от населението на България\", беше категоричен общинският съветник и председател на най-младата политическа партия. Проблемът беше разкрит публично от инж. Славчев и учени от БАН преди няколко седмици. На специална пресконференция те изнесоха факти, свързани с проведена обществена поръчка за продукт, с който да се пречиства водата на София. Концесионерът \"Софийска вода\"АД диста съмнително и с фалшифицирани документи е избрал гръцкият продукт Lubroflog 19, който освен, че се оказва по-скъп и нетраен, но и с неизяснен състав, което крие опасности за здравето на хората. Общинският съветник инж. Симеон Славчев реагира незабавно и подаде сигнал до прокуратурата. Въпреки информацията, изнесена в публичното пространство, нито една институция до момента не се зае сериозно с проверка на случая. Междувременно \"Софийска вода\" пусна въпросният продукт в експлоатация, което означава че химикалът вече е във водопреносната мрежа на София. Специалисти от Института за изследвания на климата, атмосферата и водите при БАН направиха проверка и установиха редица грешки в документацията на продукта. На 20 август на сайта на „Софийска вода\" АД излезе информацията, че Лабораторно-изпитвателният й комплекс (ЛИК) е получил акредитация по последната версия на стандарта БДС EN ISO/IEC 17025:2018 относно общите изисквания за компетентността на лаборатории за изпитване и калибриране. Първата си акредитация за определяне качеството на водите ЛИК получава през 2010 г. и учудващо прави елементарни случайни или неслучайни грешки при анализите със сериозни последствия. Например, при сравнителното лабораторно изследване на два търговски продукта за пречистване на питейната вода по обществената поръчка на „Софийска вода\" АД с номер ТТ001795, ЛИК не използва подходяща филтърна хартия или пълнеж за задържане на образувалите се флокули от съдържащите се замърсители в пречистваната вода (задължително условие от тръжната документация), както и не спазва БДС ISO 10566:2002 (използване на филтърна хартия с размери на порите 0,45μm при определяне на остатъчен алуминий в питейна вода). Въз основа на некоректно проведения тест от ЛИК, „Софийска вода\" АД за първи път прилага на софийска питейна станция неизвестен търговски продукт без приложен сертификат от производителя, разкриват експертите от БАН. Остава неизяснен и въпросът доколко е независима френската SGS лаборатория, която прави анализ само на пречистената чиста вода от яз. Искър, като дава грешен Сертификат за анализ № 01/30.07.2019 за състава на Lubroflog 19, съвместно с доставчика на продукта \"Континвест\" ООД. В сертификата е допусната съществена грешка за състава на продукта: на посочената плътност 1,24 g/ml отговаря процентно съдържание за алуминий 5,3% , а не както е дадено съдържанието на алуминий - 91,95 g/kg, отговарящо на процентно съдържание на алуминий 9,195%Al. От процентното съдържание на алуминий в коагуланта зависи ефекта на пречистване на водата - при по-висок процент на алуминия се използва по-малко количество от коагуланта т.е. съдържанието на алуминий е важен показател при определяне на цената на доставения търговски продукт. Допълнително, изрично изискване към коагуланта в обществената поръчка е да бъде високо основен т.е. базисността OH/3Al трябва да бъде ˃0,70, но в приложения сертификат липсват данни за базисността, а само е записано, че съответства на ˃0,35, което не отговаря на изискването, отбелязват още учените. За да бъде коректно изследван гръцкият препарат, инж. Симеон Славчев поиска и достъп до препарата от \"Софийска вода\", за да бъде изследван в независима лаборатория. Така ще може да се направи реален и коректен анализ на продукта и да се даде експертно становище за неговото качество и състав. \"Здравето на столичани е нещо, с което не може никой да си играе, нито кмета, нито концесионера на \"Софийска вода\". Престъпното нехайство на концесионера и ръководството на \"Софийска вода\" АД е сериозна предпоставка за разваляне на концесията, защото това застрашава националната ни сигурност\", беше категоричен общинският съветник инж. Симеон Славчев.  ", "date": "2019.09.02", "title": "Симеон Славчев: Фандъкова заплашва националната сигурност заради пречистването на питейната вода на София"}
{"url": "http://www.cross.bg/izplashtaneto-oblasti-nyama-1612365.html", "text": "/КРОСС/  В 21 области в страната  днес започва изплащането на еднократната помощ от 300 лв. на хората, които доброволно са умъртвили прасетата и са дезинфекцирали дворовете си.Областите, в които ще започне изплащането, са Варна, Велико Търново, Видин, Враца, Добрич, Кюстендил, Ловеч, Монтана, Пазарджик, Перник, Плевен, Пловдив, Разград, Русе, Силистра, Смолян, София-град и област Търговище, Шумен и Хасково.Плащането ще става по съгласуван с кметовете график за часовете и мястото на получаване на обезщетенията. Ако се наложи в някои от общините в тези области процесът ще продължи и тези дни.В областите Благоевград, Бургас, Габрово, Сливен, Стара Загора и Ямбол по технически причини изплащането на парите ще започне на 3 или 4 септември.Плащания няма да се правят единствено в област Кърджали, тъй като там няма подадени заявления за обезщетения. От БАБХ припомнят, че право на обезщетения имат стопаните, отглеждали до 5 прасета. ", "date": "2019.09.02", "title": " В 21 области започва изплащането на еднократната помощ след умъртвяването на прасета"}
{"url": "http://www.cross.bg/posolstvoto-bulgariya-godina-1612408.html", "text": "/КРОСС/  С тържество, посветено на Деня на знанието беше поставено началото на новата учебна година в училището към посолството на Руската федерация в Република България.За да поздравят децата на празненството присъстваха посланика на Русия в България Анатолий Макаров, съветника в посолството и представител на министерството на образованието на Руската федерация Робърт Шестаков, както и  ръководителят на представителството на Россотрудничество в България - Олга Широкова.Звънът на училищната камбана сложи началото на първия учебен ден, а хората от посолството им пожелаха \"На добър час\" и успешна учебна година.Снимки РКИЦ", "date": "2019.09.02", "title": "Откриха новата учебна година в училището на Руското посолство"}
{"url": "http://www.cross.bg/chasa-tryd-monitor-1612356.html", "text": "/КРОСС/ в. 24 часа - Фандъкова ще кани свестни за съветници. Мая без листа, но БСП и дребните десни зад нея с отделни листив. Монитор - Ток и вода надуват четворно таксата за общежитиев. Монитор - България влезе в топ 50 по военна мощв. Монитор - Садят 600 дървета в първия аквапарк в Софияв. Сега - Банките масово вдигат такси през октомврив. Телеграф - 7 млн. лв. за провалени екскурзиив. Телеграф - 50 училища с майстори след първия звънецв. Труд - БСП се отказва от Мая Манолова, засегав. Труд - Разрешават продажбата на горива без касови бележкив. 24 часа - Първите червени кандидати ясни във вторникв. 24 часа -  15 750 инвалиди с право на личен асистент от днесв. 24 часа - От днес дават парите за избитите прасета от личните стопанствав. 24 часа - Ново кръгово движение улеснява достъпа до индустриалната зонав. Монитор - Връщат парите за билета, ако автобусът закъснее над 2 часав. Монитор - 50% от купувачите на нови жилища искат и гаражв. Сега - ГЕРБ връща тоталитарната вечна държавна тайнав. Сега - Няма да има отсрочка за подаване на проекти за достъпно жилищев. Сега - Продължават да валят сигнали за липсващи лекарствав. Труд - Печалбата на банките стигна 1 млрд. левав. 24 часа - Здравко Здравков, главен архитект на София: Проектантите да имат ежегодна преквалификация, сега за 2 г. получават право да правят всичко -от дръжка до площадв. 24 часа - Кметът Иво Димов: Инвеститори вляха 180 млн. лв. в Димитровградв. Монитор - Карина Ангелиева, зам.-министър на образованието и науката: Бизнесът трябва да задава учебните програми на студенитев. Телеграф - Героят от трамвая Мануел Георгиев: Подариха ми годишна карта за градския транспортв. Труд - Д-р Николай Николов, бивш шеф на Комисията за конфликт на интереси, пред„Труд\": Новите общински съветници - с нови забрани за бизнес след 1 декемврив. 24 часа - Президентът година по-късно: настървен (срещу Борисов) и разочарован (от гражданите)в. 24 часа - Защо е важен изборът на главен прокурор?в. Монитор - Ново поколение -нови изискванияв. Сега - За България не е важно какъв ресор ще получи в ЕКв. Сега - Лошите кредити намаляват устойчивов. Сега - Колко електронно стана българското училищев. Телеграф - Да спечелим родителите за съюзницив. Труд - Предизборна суматохав. Труд - Индулгенции за престъпници или ефективни присъдив. Труд - Демографският срив ни затривав. Труд - Субсидиите за чартърите не решават проблемите в туризма    ", "date": "2019.09.02", "title": "Преглед на вестниците "}
{"url": "http://www.cross.bg/tynel-vitinya-sofiya-1612357.html", "text": "/КРОСС/ От  20 ч. на 2 септември до 6 ч.  на 3 септември (вторник) временно ще се ограничи движението в посока София в тунел \"Витиня\" на АМ „Хемус\" . Спирането на трафика през нощта е за ремонт на вентилационните и противопожарните системи. Трафикът за столицата ще преминава  по обходен маршрут  по път I-1 Ботевград - София. Отбиването ще е при 35-ти км, а връщането на магистралата ще става при 30-ти км,  при пътнa връзка \"Витинска река\".Движението в посока Варна в тунел \"Витиня\"  ще се осъществява в една лента.Агенция „Пътна инфраструктура\" апелира  шофьорите да карат със съобразена скорост и да спазват пътните  знаци.", "date": "2019.09.02", "title": "Ремонтират вентилационната и противопожарната система в тунел „Витиня“ "}
{"url": "http://www.cross.bg/spetzialisti-organizatzii-meditzinskite-1612358.html", "text": "/КРОСС/ Омбудсманът Мая Манолова и представители на съсловните организации на медицинските специалисти ще внесат в деловодството на Народното събрание проект на Закон за съсловните организации. За създаването на такъв закон медицинските специалисти настояват от първия ден на своите протести, заедно с исканията им за достойни условия на труд и адекватно заплащане. Проектът предлага възможност за създаване на съсловни организации на регулираните медицински професии в здравеопазването, които в максимална степен да защитават правата и интересите на своите членове. Според медицинските специалисти така ще се внесе ред при упражняването на техните професии.", "date": "2019.09.02", "title": "Мая Манолова и медицински специалисти внасят проект на Закон за съсловните организации "}
{"url": "http://www.cross.bg/katastrofa-zatrydnyava-dvizhenieto-na-magistrala-stryma-1612360.html", "text": "/КРОСС/  Катастрофа е станала на автомагистрала „Струма\" в района на пернишкото село Студена. Това съобщи  агенция „Фокус\".Движението в посока София е затруднено. ", "date": "2019.09.02", "title": "Катастрофа затруднява движението на магистрала \"Струма\""}
{"url": "http://www.cross.bg/informatziya-mashtabna-stolitzata-1612362.html", "text": "/КРОСС/  Мащабна полицейска операция в столицата. Жандармерия и полиция нахлуха рано тази сутрин в квартал \"Христо Ботев\". От МВР потвърдиха за провежданата акция, но не уточняват каква е целта й.По информация на NOVA десетки полицейски служители претърсват адреси в квартала. БНР пък съобщи в емисиите си новини, че е разбита група, занимаваща се с лихварство и насилие над длъжници.Петима души са задържани, продължават обиските на различни адреси.Повече информация по случая се очаква по-късно днес.  ", "date": "2019.09.02", "title": "Мащабна полицейска операция в столицата"}
{"url": "http://www.cross.bg/chasa-sofiya-preskonferentziya-1612354.html", "text": "/КРОСС/София. От 09.45 ч. вицепремиерът Екатерина Захариева ще приеме министъра на външните работи на Палестина Рияд Малки в МВнР за разговор на четири очи, в 10.05 ч. ще се състоят пленарни разговори между двете делегации, а в 11.10 ч. двамата министри ще направят изявления за медиите.***София. От 9.00 часа в Централната избирателна комисия ПП ГЕРБ ще се регистрира за участие в местните избори.***София. От 11.00 часа във Военна академия „Г. С. Раковски\" министърът на отбраната Красимир Каракачанов и началникът на отбраната генерал Андрей Боцев ще участват в откриването на новата учебна 2019-2020 година за академията. Представители на Българската православна църква ще извършат Водосвет за здраве и успехи.Министърът на отбраната и началникът на отбраната ще изнесат първите лекции пред командно-преподавателския състав и слушателите на висшето военно учебно заведение.***София. Oт 12.00 кметът Йорданка Фандъкова ще направи проверка на участък от третата линия на метрото, която се изгражда в момента. Инспекцията ще започне от метростанция „България\", която се намира на бул. „България\" и бул. „Акад. Ив. Гешов\".***София. От 13.00 часа ПП АБВ ще даде пресконференция в централата на партията на улица „Врабча\" 23. Участие ще вземат председателят на ПП АБВ Румен Петков, зам.-председателят Любомира Ганчева и доц. Георги Кючуков.***Боровец. В Боровец ще се проведе Международна конференция на тема „Високопроизводителни изчисления\" (High-Performance Computing - HPC 2019). Форумът ще се състои от 2 до 6 септември 2019 г. Участие ще вземат заместник-министърът на образованието и науката Карина Ангелиева, европейският комисар Мария Габриел и председателят на Българската Академия на Науките (БАН) академик Юлиян Ревалски.***Бургас. От 19.30 часа на сцената на Дома на народната армия (ДНА) ще бъде представена пиесата „Емигранти\" с участието на Асен Блатечки и Калин Врачански.***Добрич. От 9.00 часа до 17.30 часа в Народно читалище „Йордан Йовков - 1870 г.\" ще се проведе Летен детски център „Млади възрожденци\".***Ловеч. От 17.30 часа в Художествената галерия ще бъде представена фотоизложбата „Градовете разказват\". От 18.30 часа е предвиден самостоятелен концерт на гостуващ танцов състав от град Колашин.***Ловеч. От 18.30 часа на откритата сцена на площад „Тодор Кирков\" ще се състои безплатен концерт с участието на танцовия състав „Мият Маскович\" от Колашин, Черна гора. От 17.30 часа в Художествената галерия ще бъде открита фотоизложба от Колашин на тема „Градовете разказват\".***Плевен. От 11.00 часа в пресклуба на БТА ще даде пресконференция Спас Панчев - председател на Земеделски съюз „Александър Стамболийски\".***Пловдив.В 11.00 часа в пресклуба на БТА ще се състои пресконференция на ПП СДС. Темата са местните избори и заявяване на позиция и подкрепа за кандидат за кмет на Община Родопи.***Пловдив. От 18.00 часа в новата изложбена зала „2019\" на ул. „Гладстон\" 32 ще бъде открита националната изложба „Минимализмът в българската живопис 1944 - 2019\".***Пловдив. От 18.30 часа във фоайето на първи етаж на Народна библиотека „Иван Вазов\" ще бъде представена фотоизложбата „За буквите между Пловдив и Матера\". Автори на изложбата са Галя Йотова - фотограф, Сава Стоименов - скулптор и Светла Петкова - куратор.***Созопол. От 18:30 часа в читалище „Отец Паисий\" в Созопол ще бъде представен спектакълът „Чехов х 3\" на Театър Азярян като част от театралната програма на 35-ото издание на фестивала „Празници на изкуствата Аполония 2019\".***София. От 11.00 часа в Областен информационен център - София на бул. „Витоша\" 99 ще се проведе заключителна пресконференция по проекта „Ремонт и обновяване на Професионална гимназия по хранително-вкусови технологии „Проф. д-р Георги Павлов\" в район Илинден\".***София. От 15.30 часа 4-ти състав на Специализирания наказателен съд ще заседава по производство по чл. 65 НПК - задържане под стража в досъдебното производство срещу подсъдимия Цветан Добрев.***София. От 19.00 часа в „Галерия на открито\" в градинката до НДК ще бъде открита изложбата „Походът на аргонавтите от Филиповци и Факултета\" с фотографии и рисунки на деца от кварталите „Филиповци\" и „Факултета\", представящи мита за Златното руно и аргонавтите.***Стара Загора. От 18.30 часа в зала „Байер\" ще бъде открита изложба живопис „Светлина 2\" на Мина Нешева и Минка ДобреваШумен. От 10.00 часа в зала 2 на Областна администрация - Шумен ще се проведе заседание на Областната комисия по безопасност на движението по пътищата.  ", "date": "2019.09.02", "title": "Предстоящи събития на 2 септември"}
{"url": "http://www.cross.bg/komisii-politicheskite-chasa-1612359.html", "text": "/КРОСС/  От 2 септември Централната избирателна комисия (ЦИК) започва да приема документи за участие в предстоящите наесен избори за общински съветници и кметове.Партиите и коалициите могат да се запишат до 11 септември. От Централната избирателна комисия напомнят, че за кметския вот действа правилото за уседналост, т.е., както избирателите, така и кандидатите, трябва да са имали постоянен или настоящ адрес не по-малко от шест месеца преди датата на изборите - 27 октомври.Желаещите да се включат в местния вот партии и коалиции могат да се регистрират всеки ден от 09.00 до 17.00 часа в сградата на Народното събрание (пл. „Княз Александър I\").Със свое решение ЦИК вече назначи всичките 265 общински избирателни комисии.Членовете на комисията одобриха и план-сметката за подготовката и произвеждането на изборите, които ще струват на бюджета общо 70,7 млн. лв., съобщава БГНЕС. От тези средства по бюджета на ЦИК за организационно-техническа подготовка са предвидени 10 млн. лв. От тях 350 000 ще отидат за възнаграждения на всички заети по трудови и граждански договори, а 8 950 000 лв. ще са необходими за отпечатване на бюлетините и обработката на данните. За разяснителна кампания за начина на гласуване са отделени 600 000 лв., а други 100 000 лв. за обучение на членовете на избирателните комисии.Това ще бъде първата предизборна кампания, за провеждането на която политическите сили ще могат да получават финансова помощ от юридически лица и еднолични търговци, съгласно новите правила, приети с последните промени в Закона за политическите партии.По традиция ПП ГЕРБ ще се регистрира първа. Необходимите документи ще бъдат внесени в ЦИК от членове на ИК на ГЕРБ точно в 9.00 часа. ", "date": "2019.09.02", "title": "Започва регистрацията в ЦИК за местните избори"}
{"url": "http://www.cross.bg/voda-vlado-trichkov-1612361.html", "text": "/КРОСС/  Безводие във Владо  Тричков, община Своге. В някои от махалите вода не е имало повече от два месеца.  В махала Ромча вода няма от една седмица. Селото обаче е разделено на много махали и хората казват, че в някои от по-високите места вода няма от около два месеца. Проблеми с водата има от години, тъй като има проблем с водопровода и най-тежките месеци обикновено са през лятото.Режимът на водата при нас във Владо Тричков продължава от средата на месец юли до момента и сигурно ще продължи до след средата на септември. Тук в Ромча доколкото знам от един месец хората нямат капка вода в чешмите или идва между 3 и 4 през нощта, което не е нормално да обслужва по такъв начин хората. Ние имаме нужда от вода, която да е нормална за пиене. Водата, която идва при нас във Владо Тричков е абсолютна боза и не става нито за поливане, нито за къпане, а да не говорим изобщо за пиене, въпреки че плащаме като за питейна вода. Това каза във включване в сутрешния блок на БТВ „Тази сутрин\" Илка Христова, жител на Владо Тричков. Водоноските дойдоха вчера, след два месеца и половина режим, водоноска във Владо Тричков дойде вчера, за да може да се покаже на протеста как община Своге ни доставя на нас вода, която доставя с водоноска, добави тя.Основната причина за нарушеното водоснабдяване е трайното засушаване в летните месеци, наистина от много време не е валяло дъжд. Това е основната причина да имаме нередовно водоснабдяване тук. Ситуацията с липсата на вода не е само в Ромча и Владо Тричков, най-тежко е положението в Реброво и в Томпсън. Това каза от своя страна Илия Богданов, зам.-кмет на община Своге. Той добави, че причината за липсата на вода не са аварии, тъй като те са отстранени от ВиК София област. ", "date": "2019.09.02", "title": "Втори месец безводие във Владо Тричков, община Своге"}
{"url": "http://www.cross.bg/kyustendil-kaloyan-zdravko-1612355.html", "text": "/КРОСС/ Кандидатурата на Здравко Милев за кмет на Кюстендил не е случайност, подготвяме я от около година. Това каза лидерът на БСП - София и член на Изпълнителното бюро на партията Калоян Паргов, който присъства на общинската конференция на БСП - Кюстендил днес. Според него изборите там ще бъдат оспорвани и ще има балотаж.\"Залогът за Кюстендил е много висок. Досегашният кмет Петър Паунов е от доста време на поста и е натрупал негатив. У гражданите на Кюстендил има разочарование, каза Калоян Паргов. - Затова е необходима промяна. Нужна им е нова перспектива за развитие на града, а тя е свързана с развитие на икономиката, разкриване на нови работни места, връщане на младите хора в града\".Калоян Паргов добави, че Здравко Милев е имал около 8 месеца, за да се подготви за тези избори. \"Разбира се, предстои още много работа да свършим всички заедно до горещата фаза, която започва на 27-и септември, коментира Калоян Паргов. - Листата на БСП за общински съветници беше обсъждана на няколко събрания досега. В тази ситуация винаги има щастливи, други не са много доволни... Вярвам обаче, че след днешната конференция кюстендилската организация тръгва към изборите по-мотивирана и по-мобилизирана\".Издигнатият от инициативен комитет и подкрепен от БСП за кмет на Кюстендил Здравко Милев е на 61 години, работил е в банка във Виена, Австрия. Семейството му продължава да живее там. Кандидатурата на Здравко Милев беше подкрепена от над 80 делегати на общинската конференция на БСП в Кюстендил. ", "date": "2019.09.02", "title": "Калоян Паргов: Подготвяхме кандидатурата на Здравко Милев за кмет на Кюстендил от около година "}
{"url": "http://www.cross.bg/bivsh-depytat-oto-1612353.html", "text": "/КРОСС/ Мая Георгиева, зам.-председател на НС на ПИБПетър Вучков, актьор, дългогодишен водещ на телевизионното състезание \"Минута е много\"Велислава Кръстева, депутат в 44-ото НСЕлица Тодорова, певица и музиканткаИван Тенев, светски хроникьор, шеф на \"Агенция Тенев\"Проф. Мария Миланова, началник на Клиника по кардиология в \"Пирогов\"Мартин Иванов, историк, бивш председател на Държавна агенция \"Архиви\", бивш министър на културатаНайден Зеленогорски, бивш депутат, член на ИС на ДБГПетър Бочуков, журналистРадослав Великов, олимпийски медалист по борба свободен стилРашко Узунов, кинорежисьорСлавчо Велков, депутат в 44-ото НС   ", "date": "2019.09.02", "title": "Рождениците на 2 септември"}
{"url": "http://www.cross.bg/nikoga-okeana-presechete-1612349.html", "text": "/КРОСС/  Никога няма да пресечете океана, ако не съберете смелост да изгубите брега от погледа си. - Христофор Колумб", "date": "2019.09.02", "title": "Никога няма да пресечете океана"}
{"url": "http://www.cross.bg/tema-zhivo-zapochva-1612351.html", "text": "/КРОСС/Тема: Схемите на телефонните измамници и акцията в град Левски. Как е действала разкритата престъпна група?Тема: Брекзит. Готова ли е Европа за излизане на Обединеното кралство от Европейския съюз?Тема: Започва регистрацията на партиите и коалициите за местните избори, на живо от ЦИК.Тема: За колко гимназии в Русе няма да бие първият звънец, как ще справят с учебния процес?Тема: Ще облечем ли по-топли дрехи през септември, топъл или студен ще е месецът? Прогнозата на синоптиците.Тема: След поредното посегателство над дете в Сотиря, за какво настояват местните хора? И още: Безнаказани ли се чувстват извършителите на бруталните престъпления? В студиото Тихомир Стойчев и Харалан Александров.Тема: Започва изплащането на обезщетенията за убитите заради чумата прасета. Има ли хора, останали извън списъците?Тема: Заплаща ли се извънредният труд у нас? Коментар на президента на КТ „Подкрепа\" Димитър Манолов.Тема: На живо от АМ „Струма\": Защо опасните отпадъци, подпалили моста все още не са извозени?Тема: Вдишваме ли микропластмасови частици с въздуха и остават в белите ни дробове?Тема: Как младо семейство стана заложник на винетната система? Разказ от първо лице.Тема: Злоупотреби за над 700 хиляди лева със здравната каса. Къде са грешките в системата?Тема: \"Пълен абсурд\": Перничанин от седем години се опитва да си вземе колата от паркинг.Тема: Отново насилие над животни. Мъж влачи куче с кола. Търсим насилника,  на живо от варненското село Горен Чифлик.Тема: Пореден случай на гавра с дете в сливенското село Сотиря. \"За\" и \"против\" смъртното наказание?Тема: Жителите на с. Владо Тричков на пореден протест заради водоснабдяването.Тема: Турист почина пред заведение в Слънчев бряг. Други почиващи лежат в безпомощно състояние. Какво се случва в курорта в края на сезона?Тема: Бум на фалшиви обяви за наеми в пика на търсене. Как да избегнем нереалните оферти на пазара? Проверка в \"На твоя страна\".Тема: Ураганът \"Дориан\" наближава Флорида с над 200 км в час. Как се подготвят за очакваното бедствие българите, живеещи в щата?Тема: Започва кметската надпревара. На живо от ЦИК: Кои партии са най-нетърпеливи?   ", "date": "2019.09.02", "title": "Теми и гости в сутрешните блокове"}
{"url": "http://www.cross.bg/kalendar-voiina-zapochva-1612352.html", "text": "/КРОСС/ 31 г. пр.н.е. - Война между Октавиан и Антоний: В Битката при Акциум Октавиан разгромява флотилията на Марк Антоний и Клеопатра.1666 г. - Избухва Големият пожар в Лондон, който гори три дни и унищожава 10 000 сгради, включително катедралата Свети Павел.1752 г. - Великобритания и нейните колонии в Америка изоставят Юлианския календар и започва използването на Грегорианския календар, при което датата 2 септември става 14 септември.1789 г. - Основано е Министерството на финансите на САЩ.1870 г. - Френско-пруската война: В Битката при Седан прусаци вземат в плен Наполеон III заедно с цялата му армия от 100 000 войници.1944 г. - Назначено е правителство на Константин Муравиев.1945 г. - Втората световна война завършва: Япония подписва акт за безусловна капитулация на борда на американския кораб Missouri в Токийския залив.1945 г. - Виетнам провъзгласява своята независимост от Франция и се преименува във Виетнамска Демократична Република (Северен Виетнам).1947 г. - Основан е град Димитровград.1967 г. - Създадена е микродържавата Сийланд.1987 г. - В Москва започва процес срещу 19-годишния германски пилот Матиас Руст, който необезпокояван каца със своя самолет Чесна на Червения площад през май 1987.1991 г. - САЩ признава независимостта на балтийските страни - Латвия, Литва и Естония.1991 г. - БЗНС \"Никола Петков\" напуска СДС и заявява, че ще участва в изборите самостоятелно.1994 г. - Министър-председателят Любен Беров подава оставката на правителството си.1996 г. - Върховният съд на България отхвърля кандидатурата на Георги Пирински за президентските избори, във връзка с американското му гражданство.Източник: Уикипедия ", "date": "2019.09.02", "title": "2 септември в историята"}
{"url": "http://www.cross.bg/ioan-mamant-bili-1612350.html", "text": "/КРОСС/  Св. мъченик Мамант се родил в началото на втората половина на третия век в Пафлагония, област в северната част на Мала Азия, между Понт и Витиния. Родителите му - Теодот и Руфина - били знатни и богати римски патриции. Просветени с евангелското учение, те открито изповядвали своята вяра в Господа Иисуса Христа и тъй привличали към Църквата много езичници. През време на гонението при римския император Валериан те били хванати и отведени в Кесария кападокийскаРечник. И там били изправени на съд. Увещавани били да се откажат от евангелската вяра. Те не се съгласили да се отрекат от Христа Спасителя. Затова били затворени в тъмница. Теодот, бащата, умрял в затвора. Жена му, Руфина, която била по това време в напреднала бременност, поразена от смъртта на мъжа си, родила преждевременно сина си Мамант.Като гледала безжизненото тяло на мъжа си и новороденото си чедо, тя молела със сълзи Бога да й разреши да последва съпруга си, като я освободи от този кратковременен живот и я приеме заедно с него във вечните небесни селения.За скъпото си дете тя молела с такива думи:- Господи Боже, Ти сам възпитавай, както знаеш, роденото от мене дете! Бъди му баща. Бъди крепител и пазител на живота му!Разчувствала се силно при тая молитва, тя починала.Милосърдният Господ чул молитвата на Руфина и не оставил без помощ и грижи детето й.В това време в Кесария Кападокийска живеела една добродетелна и благочестива вдовица, която се казвала Амия. Господ й внушил добрата мисъл да изпроси от управителя на областта разрешение да погребе телата на починалите християни. Получила желаното позволение тя отишла в тъмницата. Като видяла горкото сираче между умрелите му родители, сърцето й се изпълнило със жалост. Тя решила да го вземе, да го отгледа и възпита като свой собствен син.До петгодишна възраст детето не говорело. Първата дума, която изговорило, била \"мама\". Разчувствана от това, новата му майка го кръстила Мамант. Употребила старание да му даде възможното най-добро възпитание.Мамант тръгнал на училище. Наставниците се чудели на умствените му способности.Преди всичко и най-много Амия се грижела да му внуши любов към Бога и дълбока почит към Неговия свят закон. И тя успяла. Още от най-ранна възраст Мамант обичал Бога, обичал Господа Иисуса Христа повече от всичко. Показвал благочестие, което трогвало всички.Но благородната Амия нямала щастието да завърши възпитанието на своя любим питомец. Тя починала, когато той бил едва на 14 години. Пред смъртта си му завещала цялото си богаство.Преп. Йоан постник, патриарх КонстантинополскиСветителят Иоан се родил в Константинопол; и се подвизавал по времето на царете Юстин (1), Тиберий (2) и Маврикий (3). Първоначално бил майстор на златни изделия; по своя добродетелен живот бил мъж благочестив, обичащ нищетата, страннолюбив и богобоязлив.Като приел в дома си един палестински монах на име Евсевий, Иоан живеел заедно с него. Веднъж, когато вървели заедно, този монах бил от дясната му страна. Неочаквано чул, че някакъв непознат му казва: \"Не бива, отче, да вървиш от дясната страна на великия\". Това било Божие предзнаменовение за Иоан, че ще му бъде поверено великото архиерейско служение. Монахът го разказал на блажения Евтихий, патриарх Константинополски (4), който започнал да увещава Иоан да приеме пострижение, тъй като го смятал за достоен да бъде в църковния причт.Стоейки на молитва в църквата на свети Лаврентий, свети Иоан имал следното откровение: в олтара той видял множество светии, които обличали върху себе си бели, блестящи дрехи и пеели прекрасни песнопения. След това от олтара излязъл някакъв човек със съсъд, от който щедро раздавал милостиня на множеството събрали се бедни; но съсъдът не оставал празен. Когато един от бедните възкликнал: \"Господи, помилуй, кога най-сетне ще се изпразни този съсъд!\" - и съсъдът веднага се изпразнил. Това откровение накарало преподобния да се замисли и той се удивлявал на видението, което било предзнаменование както за бъдещия му сан, така и за голямата му щедрост към бедните.След известно време Константинополският патриарх Евтихий починал и, по Божия воля, свети Иоан, като достоен, бил избран и предназначен за ръкоположение, но не се съгласявал, докато не видял следното страшно видение: от едната страна се виждало море, стигащо до небесата, и страшна огнена пещ; от другата страна - множество ангели, които му казвали: \"Ти не приемаш престола - нека бъде някой друг, но ти ще бъдеш наказан от всички нас\".След като ангелите заплашително му казали това, той, макар и против желанието си, се покорил и бил поставен за Константинополски патриарх. В този сан той водел постнически и добродетелен живот до самата си смърт, както свидетелстват за това чудесата му. С молитвата си и кръстното знамение той укротил силно морско вълнение. Направил да прогледне един слепец на име Иоан, от Газа*, полагайки на очите му частица от Тялото Христово с думите: \"Изцелилият слепия по рождение, да изцели и тебе\", и слепият начаса прогледнал.  ", "date": "2019.09.02", "title": "Св. мчк Мамант. Преп. Йоан постник, патриарх Константинополски"}
{"url": "http://www.cross.bg/dorian-kraiibrezhni-florida-1612363.html", "text": "/КРОСС/  Щатите Флорида, Джорджия и Южна Каролина обявиха извънредно положение, след като ураганът \"Дориан\" удари Бахамските острови. Това е най-мощната буря, достигала Бахамите, откакто се води статистика.Губернаторът на Флорида Рон Де Сантис обяви евакуация от повечето крайбрежни райони. Задължителни заповеди са издадени за девет района в щат Флорида - всички крайбрежни окръзи, с изключение на двата най-южни. В окръзите Свети Йоан, Индиан ривър и Дювал евакуацията ще започне в 8:00 часа  местно време в понеделник, а в Лусие, Бревард, Палм Бийч, Насау и Мартин извеждането на хората вече започна, съобщава БГНЕС.За да улесни евакуацията, губернаторът нареди да спре събирането на пътни такси по някои от държавните главни пътища.На жителите на шест крайбрежни окръга на щата Джорджия също им бе наредено да се евакуират заради приближаването на урагана, съобщава БТА. По-рано същото решение взеха и властите на щата Южна Каролина. \"Дориан\" е ураган от най-високата, пета степен. Ветровете в бурята са с постоянна скорост от над 280 километра в час. Засега не е ясно дали има загинали. Много къщи са разрушени. \"Дориан\" продължава бавно да се движи на запад. ", "date": "2019.09.02", "title": " Три щата обявиха бедствено положение заради урагана \"Дориан\""}
