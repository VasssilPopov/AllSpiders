{"url": "http://www.cross.bg/trump-stormi-prezident-1574167.html", "text": "/КРОСС/ Американската порноактриса Сторми Даниълс, която твърди, че е имала връзка с Доналд Тръмп, за която ѝ било платено да мълчи, изненадващо се появи в US телевизионно шоу и изигра себе си в скеч. В тв предаването „Събота вечер на живо\" Сторми Даниълс, чието истинско име е Стефани Клифорд, предупреждава Тръмп: „Знам, че не вярваш в климатичните промени, но се задава се буря, бейби\".В шоуто Тръмп е изигран от актьора Алек Болдуин, а актьорът Бен Стилър се превъплъщава в образа на личния адвокат на Тръмп - Майкъл Коен, за когото се твърди, че платил на Сторми Даниълс $130 000, за да си мълчи за връзката с Тръмп, посочва Ройтерс.В скеча Тръмп слуша разговор между порноактрисата и адвоката, но накрая се намесва и подхваща директен диалог със Сторми Даниълс.„Какво искаш за всичко това, за да се разкараш?, пита той. „Оставка\", отговаря в скеча Сторми.Болдуин в ролята на Тръмп обаче упорства: „Разреших кризата между Северна и Южна Корея, защо да не мога да разреша и това?\", на което Клифорд му отвръща, че е прекалено късно. „Знам, че не вярваш в климатичните промени, но се задава буря, бейби\", допълва тя, с което скечът приключва.\"В края на краищата, той ще бъде принуден да се оттегли\". Така адвокатът на актрисата Майкъл Авенати коментира новият скандал около американския президент.Цитиран от Гардиън той заявява, че са събрани \"прекалено много доказателства\" по случая, които вероятно биха довели до предсрочно приключване на мандата на американския президент. Пред изданието Авенати заявява, че случаят вероятно няма да доведе до стартиране на процедура по импийчмънт, но със сигурност Тръмп щял да се оттегли сам.\"Наяве ще излязат сериозни доказателства, а когато американците разберат какво се е случило, ще бъдат отвратени от поведението на г-н Тръмпи и това ще доведе до сериозни последствие\", коментира още адвокатът.Това не е първият случай, в който името на американския президент е замесено в подобна афера.През януари друга порно звезда - Алана Евънс, разказа за инцидент от 2006 г. по време на турнир по голф. Тогава настоящият американски президент я поканил в хотелската си стая, пише \"Гардиън\", като цитира \"The Daly Beast\". Там той бил със Стефани Клифърд. Има и трета порно актриса, която отправя подобни обвинения срещу Тръмп - Джесика Дрейк.  ", "date": "2018.05.06", "title": "Адвокат прогнозира оттеглянето на Тръмп заради секс скандал"}
{"url": "http://www.cross.bg/napadenieto-dyshi-naii-malko-1574166.html", "text": "/КРОСС/ Афганистански представител съобщи, че при самоубийствен бомбен атентат в джамия в източната афганистанска провинция Хост са ранени и убити най-малко 30 души, предаде АФП. Талиб Мангал, говорител на областния управител, потвърди нападението и даде приблизителния брой жертви и ранени.Според други данни, цитирани от Ройтерс, убитите са най-малко десетима, а ранените - 29. Говорителят на местната полиция Басир Бина каза, че хората са се били събрали след следобедните молитви в джамията, която е използвана като център за регистриране на гласоподаватели за парламентарните избори през октомври, допълва Ройтерс. Той уточни, че нападението е било в град Хост.Все още никой не е поел отговорност за нападението, но както талибаните, така и местното подразделение на ИДИЛ отхвърлят демократичните избори. Не е известно ИДИЛ да присъства в Хост, но през последните години разширява дейността си. Миналия месец атентатор самоубиец от ИДИЛ нападна регистрационен център в Кабул, като уби 60 души и рани най-малко 130.При друг инцидент автомобил с търговци, тръгнали на пазар, попадна на крайпътна бомба в северната афганистанска провинция Фаряб. Седем души загинаха. В източната провинция Пактия кола бомба уби двама души и рани трима. Говорител на управителя на провинцията каза, че нападението от снощи е било насочено срещу местния ръководител Хазарт Мохамад Родвал, който е сред ранените. Талибаните поеха отговорност за това нападение.   ", "date": "2018.05.06", "title": "Най-малко 30 убити и ранени при атентат в Афганистан"}
{"url": "http://www.cross.bg/gradysa-grumotevichni-oblachnost-1574161.html", "text": "/КРОСС/ През следващото денонощие през страната ще премине студен атмосферен фронт и въздушната маса ще е неустойчива.Ще се развива купеста и купесто-дъждовна облачност, мощна в часовете след обяд и преди полунощ.На много места ще има краткотрайни и интензивни валежи, придружени с гръмотевични бури, прогнозират синоптиците от НИМХ - БАН.Очакват се и градушки. Най-голяма вероятност за значителни по количество валежи има главно в западната половина на страната. Ще духа слаб, в източните райони - до умерен, вятър от север-североизток.Минимални температури - между 12 и 17 градуса, максимални - между 21 и 26 градуса.Над планините ще се развива купесто-дъждовна облачност и на много места ще има краткотрайни и интензивни валежи, придружени с гръмотевични бури. Вятърът ще бъде от североизток, до умерен. Максимална температура на височина 1200 метра - около 16 градуса, на 2000 метра - около 9 градуса.Над Черноморието ще се развива купеста и купесто-дъждовна облачност и на места ще има краткотрайни превалявания и гръмотевична дейност. Ще духа до умерен североизточен вятър. Максимални температури на въздуха: 21-23 градуса. Температурата на морската вода е 16-18 градуса. Вълнението на морето ще бъде 2-4 бала.  ", "date": "2018.05.06", "title": "Дъжд, гръмотевични бури и вероятност за градушка в понеделник"}
{"url": "http://www.cross.bg/germaniya-pilotite-byndesvera-1574165.html", "text": "/КРОСС/ Списание „Шпигел\" коментира, че германските ВВС са напълно небоеспособни. НАТО не може да разчита на Бундесвера: на разположение на Германия са останали едва четири боеспособни изтребителя „Юрофайтър\".Любопитна е самата формулировка: заради „новите сериозни проблеми\" авиацията на Германия не може да участва в „истински операции\" на източната граница на Алиаса.Твърди се, че в 124-те „Юротайтър\"-и на Бундесвера не работи системата за самозащита „Дас\", а Берлин, разбира се, не иска да рискува пилотите. С други думи Германия почти в прав текст говори, че няма намерение да воюва срещу Русия. Тренировъчни полети и учения - заповядайте. Воюване - без нас.По-рано в германската преса се появиха свидетелства, че пилотите от Бундесвера се уволняват заради нежеланието да участват в агресивната кампания на НАТО против Русия. В последно време така са постъпили 5% от пилотите на изтребителите „Юрофайтър\".Германските генерали, на свой ред, продължават да разказват, че уволненията на пилотите и неработоспособността на системите за защитата на изтребителите не се отразяват никак на боеспособността на Бундесвера. Пилотите не искат да воюват, изтребителите са неизправни, но ние както и преди сме боеспособни.Общо взето се случи именно това, от което се страхуваха в северноатлантическия алианс - вътре в НАТО се случва разкол. Европейските страни отказват да участват в агресивните авантюри на САЩ. Въпреки това американското лоби в Европа все още е достатъчни силно, затова и трябва да се пристъпва внимателно срещу Вашингтон.По всяка вероятност Германия планира постепенно да си връща суверенитета, едновременно с това придвижвайки проекта за независими от САЩ общоевропейски въоръжени сили. Колективният запад се разпада пред очите ни.Превод: Поглед.инфо  ", "date": "2018.05.06", "title": "Германия се бунтува срещу САЩ в НАТО"}
{"url": "http://www.cross.bg/stydenkov-informatziya-mrezhi-1574173.html", "text": "/КРОСС/ Една снимка е на път да взриви социалните мрежи. Президентът Румен Радев козирува на малко момче, облечено в униформа на гвардеец. Малчуганът събра погледите още на парада за 6-ти май, но сега фотосът събира овации във Фейсбук, предаде Канал 3.Здраве желаем, господин Президент!Това е написал гордият дядо на малкия гвардеец. А това е генерал Пламен Студенков.Генерал Студенков е завършил Военната академия в София.Между 1996 и 1999 г. е аташе по отбраната в Анкара. От 2002 г. е заместник-директор на служба „Военна информация\". В периода 8 февруари 2002 - 1 септември 2010 е началник на служба \"Военна информация\". След това излиза в запас.\"Расте достойно поколение\", отбелязва още генерал Студенков. ", "date": "2018.05.06", "title": "От социалните мрежи: Президентът козирува на..."}
{"url": "http://www.cross.bg/radev-rymen-bulgarski-1574162.html", "text": "/КРОСС/ „Наш синовен дълг е да пазим паметта на всички, които не се завърнаха от бойното поле. На тях дължим признание и преклонение\". Това заяви държавният глава Румен Радев, който участва в тържествена възпоменателна церемония на Българското военно гробище \"Ново село\" в Република Македония.След като приветства участниците във военния парад по случай Деня на храбростта и празника на Българската армия в София, президентът посети Военния мемориал в Ново село в Република Македония. Румен Радев поднесе венец в памет на загиналите български воини през Първата световна война.\"На това място са събрани костите на 71 български войници. Не само тук, но и още на стотици подобни места лежат синовете на България, които загинаха във войните за освобождение и национално обединение\", заяви държавният глава.\"Добрите традиции на съвременна Европа повеляват държавите, които дори са воювали една срещу друга, да почитат заедно своите мъртви, изпращайки послания за помирение и единство\", каза Румен Радев  и отбеляза радостта си, че този цивилизован дух на единство и помирение намира все повече място и на Балканите.\"В продължение на десетилетия бяхме свидетели как паметници и гробове на български офицери и войници извън пределите на днешна България ставаха жертва на политически домогвания и бяха разрушавани, взривявани, изравнявани със земята, поругавани\", отбеляза президентът. По думите му днес времената са други благодарение на активните действия за сближаване и засилване на взаимодействието между двете държави и широкото одобрение на тези действия от страна на гражданите от двете страни на границата.\"Високо ценим заявената готовност от страна на Република Македония за възстановяване и опазване на българските войнишки и офицерски паметници и гробове\", заяви Румен Радев и потвърди отново готовността на българската страна да оказва всестранна материална и експертна подкрепа в този процес, в духа на споделяните от двете страни европейски ценности.На церемонията на Военния мемориал се включиха официални лица, евродепутати, духовници, гвардейският представителен духов оркестър, духовият оркестър при НМУ „Любомир Пипков\", граждани и гости.Заупокойна молитва за загиналите воини беше отслужена от Скопския архиепископ Стефан и Струмишкия митрополит Наум.  ", "date": "2018.05.06", "title": "Радев: Наш синовен дълг е да пазим паметта на всички, които не се завърнаха от бойното поле"}
{"url": "http://www.cross.bg/tyrtziya-ankara-iztrebiteli-1574160.html", "text": "/КРОСС/ Турция би предприела ответни мерки срещу САЩ, ако Вашингтон блокира доставката за Анкара на изтребители F-35, заяви външният министър на страната Мевлют Чавушоглу в интервю за телевизия CNN Turk. Министърът съобщи, че следващата седмица ще отиде на визита в САЩ, където ще обсъдят този въпрос. По думите му, отмяната на продажбата на Ф-35 е неприемлива.В средата на април помощник секретаря на САЩ Уес Мичъл заяви, че покупката от Анкара на руски зенитни системи С-400 може да повлияят негативно на доставката за Турция на изтребители F-35. В отговор Турция подчерта, че не приема езика на санкциите по тези въпроси.Освен това, в края на миналия месец се появи информация, че група американски сенатори иска да блокира доставката за Анкара на американски изтребители заради заключения в Турция американски пастор Ендрю Брансон.Турция и Русия подписаха кредитно споразумение за доставка на С-400 в края на м.г.От Вашингтон заявиха, че Анкара трябва да придобие зенитни ракетни комплекси, \"съвместими със стандартите на НАТО\". В отговор Реджеп Тайип Еродоган заяви, че Турция взима самостоятелно решенията си по тези въпроси.Междувременно външният министър Чавушоглу обяви, че се очаква до края на годината да отпадне визовия режим с Русия. ", "date": "2018.05.06", "title": "Турция се закани на САЩ заради изтребители Ф-35"}
{"url": "http://www.cross.bg/makedoniya-pamet-radev-1574153.html", "text": "/КРОСС/ Президентът Румен Радев пристигна в Македония, където ще участва в честванията на Деня на храбростта и Българската армия на мемориалния комплекс в Ново село. Той бе посрещнат от македонския си колега Георге Иванов, който обаче няма да присъства на събитието, предава БНР.Румен Радев и началникът на Генералния щаб на Македонската армия Методия Величковски ще отдадат почит на героите от 11-а Македонска дивизия и загиналите български войници в Балканската, Междусъюзническата и Първата световна война.Стотици хора от България и Македония се събраха на военния мемориал в Ново село. Военното гробище в Република Македония е възстановено по инициатива и със средства на Фондация „Българска памет\". Днес събитието събира на едно място представители на държавната власт, общественици и граждани от двете съседни страни.Председателят на Фондация \"Българска памет\" Милен Врабевски изказа мнение, че единствено по пътя на евроинтеграцията можем да извървим трудните пътеки на разногласията:\"Днес имаме шанса с евроинтеграцията да възстановим, до някаква степен да компенсираме грешките от миналото, да възстановим щетите, нанесени на нашия народ, и да се разберем веднъж завинаги, че не може да се живее в лъжа и в страх\".Радостта обаче е половинчата, тъй като за разлика от македонските духовници, няма представители на Българската православна църква, както и обратното - има високо държавно присъствие от България, но не и от Македония, коментира Милен Врабевски:\"От 7-8 години сме домакини. Вижте архиерея на Македонската православна църква е тук и сега заупокойната молитва ще води Негово Блаженство Архиепископ Охридски и Македонски дядо Стефан. Ние нямаме никаква реципрочност тук, както примерно македонците нямат реципрочност в присъствието на президентската институция. За пръв път имаме такъв светъл гост - президентът на България, но до него не стои Георге Иванов, защото не иска\".Днес ще бъде отслужена заупокойна молитва в памет на загиналите воини от 11-а Македонска дивизия.  ", "date": "2018.05.06", "title": "Президентът Радев пристигна в Македония за честванията, Георге Иванов няма да присъства"}
{"url": "http://www.cross.bg/lovtzi-byrgas-shagynov-1574151.html", "text": "/КРОСС/ В Бургас ловци възстановиха традиционния марш, провеждан по идея на композитора Георги Шагунов - автора на химна „Независимостта\" и марша „Заветът на дедите\" („Един завет\").Инициативата е в чест на 145-годишнината от рождението на композитора, самият той - запален ловец.По негово време дефилирането на ловци със знамена и кучета и предвождани от духов оркестър е било най-пъстрата част от шествието за Гергьовден. Така е и днес.Ровейки в архивите, намерихме данни и снимки за това как са се провеждали Гергьовските паради преди 100 години в Бургас. Решихме да възродим традицията тази година във връзка със 145-годишнината от рождението на Шагунов и 120-годишнината от основаването на Сдружението на ловците и риболовците „Лебед\", каза Невен Каравасилев от Сдружението. ", "date": "2018.05.06", "title": "В Бургас ловци възстановиха традиционния си марш"}
{"url": "http://www.cross.bg/borisov-manastira-leva-1574154.html", "text": "/КРОСС/ Министър-председателят Бойко Борисов приветства духовниците по случай храмовия празник на манастира „Св. вмчк. Георги Зограф\" в Света гора. Той им пожела здраве, успех и да пазят българския дух и отбеляза, че правителството винаги е подкрепяло и ще продължава да подкрепя Българската православна църква. Борисов подчерта, че през вековете православната вяра е помагала най-много при преодоляването на тежките изпитания пред българите и посочи, че тя ни е съхранила като нация.Премиерът участва в откриването на южното крило на манастира „Св. вмчк. Георги Зограф\", чийто ремонт беше подпомогнат от българското правителство. Крилото на манастира е изгоряло през 1976 г. и от тогава до сега не е имало възможност да се използва. Кабинетът отпусна 940 хил. лева през миналата година за пълното му възстановяване. Борисов каза, че се радва, че го приемат на такъв голям празник и е впечатлен от свършената работа по реставрацията, а духовниците благодариха на него и на правителството за отпуснатите средства.Бойко Борисов и българската делегация проведоха и среща с духовното ръководство на Света гора в Карея. Протос Христофор поздрави премиера Борисов и подчерта, че е впечатлен от грижите, които кабинетът полага за Зографската света обител и от личните усилия на министър-председателя за възстановяването и изграждането на нови православни храмове.Само за свързаните със Зографския манастир обекти правителството е подпомогнало със сумата от 120 хил. лева, заедно със Софийската митрополия, обновяването на източното крило на Германския манастир „Св. Иван Рилски\" - метох на „Св. вмчк. Георги Зограф\" в Атон. За периода от 2009 г. до сега са били отпуснати 400 хил. лева за българското неделно училище в Солун, което е към манастира. В се обучават около 100 деца. Финансиран е и проект „Зографски дигитален архив\" в СУ „Св. Климент Охридски\" със 100 хил. лева за дигитализиране на паметниците на културата, съхранявани в манастира.При посещението си в Атон министър-председателят беше заедно с министрите Владислав Горанов, Кирил Ананиев, Ивайло Московски, Николай Нанков и Боил Банов. Българската делегация беше придружавана от зам.-министъра на външните работи на Гърция Йоанис Аманитидис. Той предаде на българския премиер специални поздрави от министър-председателя Алексис Ципрас. Двамата подчертаха добрите приятелски връзки между българския и гръцкия народ и отличната съвместна работа  за успеха на целия регион.По-рано днес премиерът присъства на литургията и литийното шествие и заедно с министрите от делегацията подариха комплект свещници на манастира „Св. вмчк. Георги Зограф\". ", "date": "2018.05.06", "title": "Борисов в Света гора: Правителството ще продължава да подкрепя БПЦ"}
{"url": "http://www.cross.bg/parizh-trump-frantziya-1574152.html", "text": "/КРОСС/ Франция реагира остро на изказване на Доналд Тръмп за атентатите в Париж през 2015 година. Той посочи нападенията като основание в защита на правото за носене на оръжие.Американският  президент каза по време на среща с Националната асоциация на притежателите на огнестрелни оръжия, че трагедията на от ноември 2015 г. в Париж е можело бъде предотвратена, ако във Франция има по-либерални закони за носене на оръжия.\"Хората бяха брутално убити от групичка терористи с оръжия. Те не бързаха, а застрелваха хората един по един. \"Бум! Ела тук - бум! Ела тук - бум!... Ако един служител или поне един клиент е бил въоръжен, или ако един от присъстващите в тази зала е бил там с оръжие... терористите щяха да избягат, или да бъдат ликвидирани\", заяви Доналд Тръмп.Французите се засегнаха и от начина, по който милиардерът имитира терористите.Френското външно министерство в изявление настоява да се зачита паметта на жертвите. А бившият премиер Манюел Валс написа в Туитър\": \"Неприлично и некомпетентно.\" Според кмета на Париж Ан Идалго изказването на Тръмп е \"презрително и недостойно\". Засега няма коментар от президента Еманюел Макрон.  ", "date": "2018.05.06", "title": "Франция реагира остро на изказване на Тръмп за атентатите в Париж през 2015 г."}
{"url": "http://www.cross.bg/minyori-polsha-minyor-1574155.html", "text": "/КРОСС/ След трус с магнитуд 3,4 по Рихтер, станал на дълбочина 900 метра в Южна Полша, беше загубена връзката с работници в каменовъглена мина под земята. Различните информации сочат различен брой хора, които са работели в този район и в този момент под земята.Спасителните екипи, дошли на място, потвърдиха днес смъртта на един миньор и казаха, че виждат още един от блокираните миньори, но не знаят дали е жив, или мъртъв, предадоха Ройтерс и Асошиейтед прес. Директорът на компанията оператор на мината \"Бориня-Зофювка-Ястшембе\" Даниел Озон каза, че спасителите ще трябва да работят няколко часа, за да стигнат до блокирания.Впоследствие вчера бяха спасени двама миньори, а след констатираната смърт на един миньор и след видения друг миньор, остават в неизвестност още трима миньори.Над 200 спасители и спомагателен персонал участва в издирването на миньорите. Изчезналите миньори са част от 11-членен екип, който пробивал нов тунел в мината в близост до границата с Чехия.Добивът на каменни въглища все още е важен дял в промишлеността на Полша и основен източник на енергия и средство за отопление. Но страната прави опити да премине на възобновяеми и по-чисти източници на енергия. По данни на службата за национална статистика миналата година в Полша са добити около 68,8 милиона тона въглища, с 4,8 млн. тона по-малко от 2016 г., отбелязват агенциите.  ", "date": "2018.05.06", "title": "Един загинал и трима изчезнали след трус във въгледобивна мина в Полша"}
{"url": "http://www.cross.bg/indiya-mesten-kompaniya-1574156.html", "text": "/КРОСС/ Въоръжени похитиха шестима граждани на Индия и един местен жител в провинция Баглан в Североизточен Афганистан, съобщи телевизия Tolo News, позовавайки се на местен чиновник, цитиран от РИА Новости.Всички похитени са сътрудници на индийската компания KEC. Отвличането е станало, когато те са били в район, където тяхната фирма има трансформаторни подстанции.Местните власти подозират в похищението на бунтовниците от радикалната групировка \"Талибан\". Нито една от действащите в страната терористични групировки още не е поела отговорност за инцидента.Припомняме, компанията КЕС е втората по големина в Индия по производство на електрически стълбове. Тя е най-голямата компания в областта на електропроизводството, доставките и строителството (EPC) в света. Седалището й е в Мумбай, Индия и е част от групата RPG. ", "date": "2018.05.06", "title": "Въоръжени отвлякоха шестима индийци в Афганистан"}
{"url": "http://www.cross.bg/aresta-muzha-prebi-1574158.html", "text": "/КРОСС/ Прокуратурата остави в ареста за 72 часа мъжа, който преби фелдшер от Спешна помощ в Кърджали.36-годишният нападател е привлечен като обвиняем за причиняване на лека телесна повреда на длъжностно лице, съобщиха за NOVA от прокуратурата. Той преби медика, който пристигнал по сигнал за болната му майка.Фелдшерът е в болница с мозъчно сътресение и 7 шева на главата.Нападателят ще бъде съден по бързо производство и го заплашва лишаване от свобода от 1 до 5 години. ", "date": "2018.05.06", "title": "Оставиха в ареста мъжа, пребил фелдшер"}
{"url": "http://www.cross.bg/migranti-more-ispanskite-1574157.html", "text": "/КРОСС/ Испанските служби за спасителни операции по море спасиха през последните 48 часа 476 мигранти в Средиземно море, предаде АФП.Мигрантите са се придвижвали с 15 малки плавателни съда, потеглили от африканските брегове. Изглежда благоприятните метеорологични условия в Гибралтарския проток са довели до засиления миграционен поток.Всяка година хиляди мигранти опитват да достигнат Испания и други европейски страни в предоставени от трафиканти лодки и корабчета. Хиляди мигранти се давят ежегодно, защото тези съдове са негодни за плаване в открити води.  ", "date": "2018.05.06", "title": "Испанските служби спасиха 476 мигранти в Средиземно море"}
{"url": "http://www.cross.bg/stoyanov-armiyata-nyama-1574159.html", "text": "/КРОСС/ Президентът Румен Радев няма да се среща с министри от кабинета, за да се отчитат за дейността си. Това каза в интервю за Дарик главният секретар на държавния глава Димитър Стоянов.По думите му на „Дондуков 2\" вече са получили две писма от министри от кабинета „Борисов\". Писмата са в отговор на заръката на министър-председателя към министрите да докладват за работата си на президента заради неговия призив държавата да излезе на светло.„Президентът е обединител на нацията и не е президент на една партия. Това го е доказал с действията си. А по отношение на престрелките - явно, че управляващите не мога да приемат критика. Това, което казва президентът, е свързано с действителността, а отговорите, които получаваме, често се разминават с тази действителност. Така че престрелката повече е от отсрещната сграда, отколкото президентството\", така главният секретар на президента Румен Радев, Димитър Стоянов коментира войната между институциите.„Имаме писма от двама министри за среща. Но в крайна сметка контрола над министрите трябва да бъде упражняван от Министерски съвет и от Народното събрание. Президентът няма такива функции\", посочи Стоянов и уточни, че определено такива срещи между президента и министрите няма да има.„Ако трябва да се дава отчет къде и какво е постигнато, какви резултати или има някакъв проблем, този отчет трябва да бъде даден на парламентарния контрол\", допълни той.На въпрос кой е „Баш Майсторът\" на строителната площадка България по повод различни изказвания в последно време, главният секретар на държавния глава заяви, че това е труден въпрос.„Определено властта би следвало да участва в строителната площадка, би трябвало да дава съответните насоки, а дали има задкулисие в управлението на строителната площадка, трябва да го каже съдебната система. Така че има и светла, има и тъмна част. Тъмната част трябва да излезе наяве. В тъмната част обикновено стоят такива подозрения, като корупционни схеми. Тоест усвояване на финансови средства не по легитимен начин. Печелени на обществени поръчки от едни и същи фирми, което не позволява да има реална конкурентност между отделните фирми\", каза още Димитър Стоянов.По думите му негативните процеси в армията продължават, но наличието на един такъв като днешния парад, има и една такава цел - да привлече повече млади хора в армията.„През изминалата година близо още 1000 напуснаха армията, без да има попълнения. Кризата, която е за окомплектоване с личен състав, се задълбочава. Една от причините да се провежда парадът е да се покаже на младите хора, че службата в армията има и известна доза романтика\", допълни Стоянов.", "date": "2018.05.06", "title": "Президентът няма да приема министри за отчет"}
{"url": "http://www.cross.bg/otpysne-sintika-herakleya-1574144.html", "text": "/КРОСС/ Министър-председателят Бойко Борисов е поел ангажимент правителството да отпусне необходимите средства за довършване на разкопките на Хераклея Синтика, съобщиха от правителствената пресслужба.Според археолозите, работещи на обекта в местността „Рупите\" край Петрич, са нужни 100 000 лева.Реставрирането ще спомогне за засилване на интереса на туристите към региона, в който традиционната дейност е свързана със селското стопанство. ", "date": "2018.05.06", "title": "Правителството ще отпусне пари за разкопките в Хераклея Синтика"}
{"url": "http://www.cross.bg/radev-bulgariya-rymen-1574143.html", "text": "/КРОСС/ „Армията възвръща ролята си на действен гарант на сигурността и благоденствието. България е стожер на мира в нашия обременен с история регион\". Това заяви президентът Румен Радев преди началото на военния парад в София.„На съседите си гледаме като на приятели.  И днес на Жълтите павета ще приветстваме марша на нашите братя македонци\", допълни Радев.„Но българите трябва да осъзнаем, че свободата и суверенитетът се обезпечават с достатъчно сила и доблест. Нехайното отношение към армията подкопава държавността\", заяви Радев. „В миналото героизмът на българския войник често е плащал цената на политическата корист и недалновидност. Затова неотложно трябва да помислим за хората и техниката, които са призвани да бранят България\". ", "date": "2018.05.06", "title": "Румен Радев: България е стожер на мира"}
{"url": "http://www.cross.bg/gergyovden-obredi-gergyovski-1574140.html", "text": "/КРОСС/ В музея на открито Етър край Габрово ще бъдат пресъздадени старите гергьовски обреди. Денят ще започне с празнична литургия и водосвет за здраве.Обредите, характерни за Гергьовден, ще оживеят пред погледите на посетителите в празничния ден. Те ще могат да се залюлеят на люлки, вързани на зелено дърво, и да се претеглят на кантари, както са правили хората едно време, за да проверят дали ще им е пълна годината.Домакините ще покажат и приготвянето на обредна храна като прясното сирене, което в миналото задължително се правело на Гергьовден и се смятало за лековито. Любознателните ще научат повече за символиката на овчарската дърворезба и оброчният камък. Ще могат да разгледат и да пипнат тъкани и облекла, представени от клубове \"Традиция\".  ", "date": "2018.05.06", "title": "В Етъра ще бъдат пресъздадени старите гергьовски обреди"}
{"url": "http://www.cross.bg/boris-dzhonsun-zapochva-dvydnevno-poseshtenie-v-sasht-1574141.html", "text": "/КРОСС/ Планирани са срещи на Джонсън със съветника по национална сигурност Джон Болтън, вицепрезидента Майк Пенс и с влиятелни конгресмени.Посещението ще се състои само няколко дни преди 12 май, когато САЩ трябва да решат дали да подновят сключеното през 2015 г. споразумение за иранската ядрена програма. То предвижда постепенна отмяна на наложените на Техеран международни санкции в замяна на гаранции, че Иран няма да придобие атомни оръжия. ", "date": "2018.05.06", "title": "Борис Джонсън започва двудневно посещение в САЩ"}
{"url": "http://www.cross.bg/klyni-dzhordzh-amal-1574145.html", "text": "/КРОСС/ Актьорът Джордж Клуни навършва 57 години. Рожденият му ден тази година със сигурност ще е по-специален след като вече е татко на близнаци.На 7 юни м.г. съпругата му Амал роди близнаците Ела и Александър в Лондон. \"Тази сутрин Амал и Джордж посрещнаха Ела и Александър Клуни в живота си. Ела, Александър и Амал са здрави, щастливи и добре. Джордж е упоен и ще се възстанови след няколко дни\", каза говорител на актьора.Миналата година в очакване на близнаците Клуни посрещна личния си празник в звездна компания, но без съпругата си Амал. Актьорът се разходи по река Темза заедно със Синди Крауфорд и съпругът й Ранди Гербер. \"Винаги можем да разчитаме на него за фотобомба!\", написа тогава супрмоделът под забавен кадър на компанията.Тази година обаче семейство Клуни вероятно ще прекара празника на актьора заедно. Още повече, че има малки помощници, които да не го оставят сам да гаси свещичките върху тортата. ", "date": "2018.05.06", "title": "Джордж Клуни на 57 - щастливо женен мъж с две деца"}
{"url": "http://www.cross.bg/marks-trir-rozhdenieto-1574146.html", "text": "/КРОСС/ Германия отбелязва 200-годишнината от рождението на Карл Маркс. Отбелязването става в атмосфера на полемика, предава АФП.Постоянна изложба бе открита вчера в родния дом на автора на \"Капиталът\" в град Трир, близо до границата с Франция и Люксембург. Изложба ще има и в музея към местната катедрала. Провинция на Райнланд-Пфалц пък организира в два музея на Трир изложба, озаглавена \"Карл Маркс: Живот, работа и влияние досега\". В нея са включени 400 експоната от близо дузина германски провинции.Кулминация на честванията бе откриването на статуя в Трир на Маркс висока 5,5 м, предаде АФП. Тя е подарена от Китай. Активисти вече призоваха откриването й да бъде отложено, докато не бъде освободена от домашен арест в Китай Лю Ся - вдовицата на покойния китайски нобелов лауреат за мир, дисидента Лю Сяобо.Годишнината беше отбелязана и с протести, организирани от партии и асоциации, подразнени, че се отдава почит на онзи, който те смятат за баща на комунистическите диктатури, допълва АФП.Алтернатива за Германия (крайнодясната партия) призова за такъв протест в Трир. Чрез мълчаливото шествие по улиците на града партията искаше да се отдаде почит на жертвите на комунизма.В Трир има и демонстрация на забраненото в Китай духовно движение Фалун Гонг. Същевременно марксистки алианс, включващ членове на Германската комунистическа партия и на лявата партия Левите, протестира там срещу капитализма и експлоатацията, предаде ДПА.В идните няколко месеци ще има 600 прояви - изложби, концерти, театрални постановки, конференции - в Трир по повод годишнината от рождението на Маркс. Близо 130 години след смъртта му в Лондон през 1883 г., авторът на \"Капиталът\" си остава един от интелектуалците, които са най-коментирани по света.Противоречиво е виждането за него. За едни той е критик-визионер на опасностите на капитализма, а за други вдъхновител на съветската, китайската или камбоджанската диктатури.В петък на проява по повод годишнината от рождението на Маркс председателят на Европейската комисия Жан-Клод Юнкер каза: \"Маркс не е отговорен за всички зверства, за които трябва да отговарят тези, за които се твърди, че са негови наследници\", припомня АФП.  ", "date": "2018.05.06", "title": "Германия си спомня за годишнината от рождението на Карл Маркс"}
{"url": "http://www.cross.bg/ankara-shestima-dyshi-1574147.html", "text": "/КРОСС/ Най-малко шестима души бяха ранени при катастрофално наводнение в Анкара.Пострадали са няколко квартала, особено критично е положението в община Мамак, където водата влачеше паркирани автомобили и дори по-малки камиони.„Такава катастрофа е невиждана досега тук. Ранени са шестима душ, но никой от тях не е в критично състояние\", каза кметът на Анкара Мустафа Туна.Турската информационна агенция ИХА разпространи драматични кадри, показващи шофьори, които се опитват да избягат от колите си, и автомобили и автобуси, които са отнесени от стихията. ", "date": "2018.05.06", "title": "Поне шестима души са ранени при голямо наводнение в Анкара"}
{"url": "http://www.cross.bg/gyokov-edni-sybsidii-1574148.html", "text": "/КРОСС/ БСП заяви на КСНС, че не одобрява разходите за отбрана да достигнат 2% от БВП, но не бих казал, че това е лошо отношение или послание към армията. А че БСП иска всички отрасли - социалната сфера, здравната сфера, отбраната да вървят паралелно и да се развиват при еднакви условия, каза за предаването „Неделя 150\" по „Хоризонт\" депутатът от БСП Георги Гьоков.Партията стои зад ангажиментите на страната към НАТО и ЕС, декларира той, но отново призова „всичко да върви заедно и паралелно, а не  - едни за сметка на други\".Правителството води странна политика и не си изпълнява предизборните обещания, каза Гьоков и посочи: „Няма как да приоритизираме едни сфери за сметка на други, защото това е една от най-опасните политики - така се противопоставят едни слоеве от населението на другите. Наистина, българската армия е в недокомплект, поставена е в общи линии „на колене\", но в същото положение са българските пенсионери, хората с увреждания, българските деца, семейства, всеки един българин. Трябва, когато тръгваме да оправяме държавата си, всеки да прави някакви компромиси...\".Повишаването на минималната работна заплата и намаляването на безработицата, не могат да бъдат отречени като постижения, но това не е „благодарение на мъдри решения или мъдра политика, а благодарение на късмет и на икономическата конюнктура в Европа и света\" , смята Гьоков.„Аз се срещам всеки ден с хора, които не споделят такова ентусиазирано усещане от действията на правителство за увеличаване на доходите, а напротив твърдят обратното - че в България да работиш не е гаранция, че ще се оправяш в живота, както е във всички страни. В България, дори и да работиш, ти си оставаш беден\", каза той.Социалистът се позова на статистически данни, според които  91 човека на ден изпадат в категорията „работещи бедни\". Дори и в края на мандата минималната заплата да достигне 650 лв., пак ще сме на опашката на Европа, коментира той.По повод идеята на социалистите за намаляване на депутатските заплати с близо 600 лева, народният представител каза: „Не сме се сетили сега! Един от първите законодателни актове, които направихме в това НС, беше същото това предложение - да бъдат замразени заплатите на нивото от края на миналото Народно събрание и да не се следва автоматизма на увеличаване на работни заплати. Разбира се, аз твърдя, че дори и на това ниво всички хора ще мислят, че това са едни доволни пари...\"„Далеч съм от мисълта да се обвиняваме и да се оправдаваме за заплатата, която получаваме. Може би е дошло на дневен ред в българското общество да се направи един дебат за оценка на труда. Когато хората оценят справедливо и кажат: „Да, народните представители трябва да получават толкова или дори повече от сегашните пари\",  хората ще го приемат нормално и справедливо. Но сега, когато хората остават с чувство за несправедливо разпределение на благата, няма да имаме такава признателност. Неслучайно рейтингът на парламента е 7-8%\", каза депутатът.Българите не искат партиите да вземат субсидии, коментира Гьоков решението от референдума, но уточни, че „и там, като че ли е в пълна степен не се е състоял дебатът за това дали трябва и в какъв размер да са тези субсидии\".„Засега е застъпена едната страна, която казва: „Тези лоши партии, които не вършат нищо в Народното събрание, вземат едни големи субсидии\". Другата страна не се оказа - зависимостта, ако не се получават субсидии от държавата, на тези партии от олигархията, от групировките и така нататък\", каза Гьоков.„Малко лицемерно звучат препоръките от Европа за оправяне на доходите (на хората) като постоянно се налагат финансови рестрикции\", коментира още депутатът, според когото страната има сили да преодолее състоянието в което се намира - последни места в позитивните и първи - в негативните класации.  ", "date": "2018.05.06", "title": "Гьоков: Армията е в общи линии „на колене“"}
{"url": "http://www.cross.bg/smyana-turzhestvenata-karayla-1574149.html", "text": "/КРОСС/ Точно в 12.00 часа пред сградата на Администрацията на Президента на Република България се извърши тържествената смяна на почетния гвардейски караул по повод Деня на храбростта и празника на Българската армия.За първи път тържествената смяна на караула е извършена на 5 ноември 2003 г.  ", "date": "2018.05.06", "title": "Извърши се и тържествената смяна на караула пред Президентството"}
{"url": "http://www.cross.bg/chestit-ninova-bulgarskata-1574150.html", "text": "/КРОСС/ \"Честит празник на Българската армия! Уважение и почит към всички, избрали да служат в нея за Родината. Честит ден на храбростта. Нека имаме несломим български дух, защото той е най-големият пазител на страната ни\".Това написа лидерът на БСП Корнелия Нинова в социалната мрежа \"Фейсбук\".\"Честит празник на имениците. Св. Георги да ви закриля и да ви дава сили!\", пише още Нинова.  ", "date": "2018.05.06", "title": "Нинова честити празника на Българската армия"}
{"url": "http://www.cross.bg/selo-novo-zaginalite-1574132.html", "text": "/КРОСС/ На военния мемориал в Ново село президентите на България Румен Радев и на Македония Георге Иванов ще отдадат почит на героите от 11 Македонска дивизия и загиналите български войници в Балканската, Междусъюзническата и Първата световна война.Церемонията на военното гробище, възстановено по инициатива и със средства на фондация \"Българска памет\" ще събере на едно място представители на държавната власт, общественици и граждани от двете съседни страни. В деня на храбростта и празник на българската армия, ще бъде отслужена заупокойна молитва в памет на загиналите воини от 11 Македонска дивизия, като в ритуала ще се включат свещеници от двете държави.Военният мемориал в Ново село, където са погребани 71 български войници, е възстановен през 2006 година, на мястото на изоставено военно гробище, като в центъра е изграден общ паметник от камък с изсечен кръст за храброст и надпис \" Българио, за тебе те умряха\".Съвместното честване на 6 май е неоспорим пример за стремежа към добросъседски отношения между двата народа с обща история и европейска перспектива. ", "date": "2018.05.06", "title": "Президентът ще отдаде почит на загиналите войни, положени в гробището в Ново село, Македония"}
{"url": "http://www.cross.bg/bulgariya-yugozapadna-mesta-1574130.html", "text": "/КРОСС/ Тази сутрин започна със слънчево време, с изключение на места от Горнотракийската низина и Източна България. Към обяд-следобед се очакват кратки превалявания с гръмотевици само в Югозападна България. Максималните температури ще се повишат до 25 до 30 градуса.До обяд валежи не се очакват. Следобед обаче чадърите нека да са под ръка - на много места в страната ще вали.В понеделник също ще вали следобед. Възможно е да има и по-интензивни валежи. Има опасност и от градушки. ", "date": "2018.05.06", "title": "Слънчево, в Югозападна България гръмотевици следобед"}
{"url": "http://www.cross.bg/solyn-lagera-palatki-1574131.html", "text": "/КРОСС/ Около 200 бежанци и мигранти блокираха вчера магистралата близо до град Солун в Северна Гърция в знак на протест срещу лошите условия в лагера им, предаде Ройтерс. Протестът снощи продължи около час и приключи след появата на полицейски части за борба с безредиците. Той започна, след като палатки в лагера бяха наводнени.Лагерът край Солун се намира на мястото на бивша казарма. В него се приютяват бежанци и други мигранти, които живеят в стоманени контейнери. Освен тях са издигнати и палатки, в които получават подслон пристигналите тази пролет от съседна Турция. Наводнението усложни и без това тежките условия в пренаселения лагер. ", "date": "2018.05.06", "title": "Мигранти блокираха магистрала в Гърция"}
{"url": "http://www.cross.bg/menidzhur-furgi-aleks-1574133.html", "text": "/КРОСС/ Легендарният бивш мениджър на „Манчестър Юнайтед\" сър Алекс Фъргюсън продължава да е в реанимацията на болницата след спешната животоспасяваща операция за отстраняване на мозъчен кръвоизлив. Семейството на шотландеца призова за повече дискретност и обяви, че ще съобщи новини за състоянието му, когато има такива, съобщава gong.bgИ докато великият мениджър се бори за живота си, кураж му дават всички големи имена на световния футбол, на които е дал път към славата. Редица футболисти се надпреварваха да му пожелават бързо възстановяване и да се бори така, както само той знае и може.\"Оправяй се бързо, Шефе! Мислите ми са с теб и семейството ти в този момент!\", написа Уейн Рууни, който получи шанса да играе в „Манчестър Юнайтед\" още като тийнейджър именно от Фърги.Това стори и петкратният носител на Златната топка Кристиано Роналдо, който получи шанса си в големия футбол именно от него. \"Мислите и молитвите ми са с теб, любими мой приятелю! Бъди силен, Шефе!\", написа португалската звезда.Послания в подобен стил и надъхващи Алекс Фъргюсън в борбата му за възстановяване пратиха още Майкъл Карик, Петер Шмайхел, мениджърът на Евертън Сам Алърдайс, бившият му асистент Майк Фелън и много, много други.Фърги беше в добро здраве само преди седмица, когато връчи почетен плакет на Арсен Венгер на \"Олд Трафорд\" за последния му мач на този стадион като мениджър на Арсенал. Но в събота синът му Дарън не изведе тима си Донкастър в последния мач за сезона в Лига 1 заради \"тежка семейна трагедия\" и веднага започнаха притесненията за здравето на Фърги.Впоследствие се оказа, че е претърпял инсулт и лекарите се борят за живота му. Операцията му мина добре, но все още е в интензивното отделение и лекарите още се въздържат от прогнозите състоянието му. ", "date": "2018.05.06", "title": "Сър Алекс Фъргюсън остава в реанимация, световният футболен елит му вдъхва кураж"}
{"url": "http://www.cross.bg/printz-semeiistvo-snimki-1574135.html", "text": "/КРОСС/ Британското кралско семейство публикува първите официални снимки на новородения принц Луи, една от които го показва прегърнат от тригодишната му сестра Шарлот, предадоха Ройтерс и Франс прес.Принцът е пети в линията за наследяване на британския трон.Той се роди на 23 април с тегло 3,83 кг.И двете снимки са направени в двореца Кенсигтън от майка му Катрин, съпруга на принц Уилям. Според администрацията първата снимка е направена на 26 април, а втората - на 2 май.Представители на администрацията на кралското семейство съобщиха, че принц Луи няма да присъства на сватбата на принц Хари на 19 май. ", "date": "2018.05.06", "title": "Малкият принц Луи в прегръдките на принцеса Шарлот"}
{"url": "http://www.cross.bg/karakachanov-otbranata-sporazymenie-1574136.html", "text": "/КРОСС/ Години наред армията беше неглежирана, заяви пред Нова телевизия министърът на отбраната Красимир Каракачанов. \"Всички смятаха, че армията е само за паради. Искаме с този парад да покажем на българското общество, че въпреки недоимъка на финансови средства през последните 25-28 години българската армия си изпълнява задълженията\", каза Каракачанов.Той припомни, че тази година заплатите на военните са били вдигнати с 10%-11%, а през 2019-а се очаква ново увеличение.На 4 май в министерството на отбраната бе подписан анекс към Рамковото споразумение, сключено между Министерството на отбраната и италианската компания, за интегрирана логистична поддръжка на самолети \"Спартан\" и втори конкретен договор към рамковото споразумение.Според Каракачанов е постигната приблизително 22% по-ниска цена от поисканата. \"Благодарение на този договор \"Спартан\"-ите ще летят, и то повече от един\".В коментар за това, че за първи път македонска част ще се включи в българския парад за 6 май министър Каракачанов заяви, че това е знак за приятелство и добросъседство.  ", "date": "2018.05.06", "title": "С около 10% са увеличени заплатите на военните, похвали се Каракачанов"}
{"url": "http://www.cross.bg/botzev-sledvashtiyat-tazi-1574138.html", "text": "/КРОСС/ \"Този парад е по-специален, днес се навършват 140 години от началото на земската войска. Тази кръгла годишнина си заслужава да бъде чествана малко по-мащабно\", заяви пред БНТ началникът на отбраната ген. Андрей Боцев.\"Тази година са увеличени с до 10% доходите на военнослужещите. Текат конкурси за приемане на до 1300 души\", каза ген. Боцев.\"Следващият проблем за решаване е за превъоръжаване, който доста се позабави във времето\", каза още генералът. \"До юни месец се очаква проектите да тръгнат, надявам се, че ще успеем\", допълни той.  ", "date": "2018.05.06", "title": "Ген. Боцев: Следващият проблем за решаване в БА е превъоръжаването"}
{"url": "http://www.cross.bg/armiya-bulgarskata-zayavi-1574139.html", "text": "/КРОСС/ \"Най-хубавото нещо, което можем да покажем днес, е духът на българската армия. Хората, които ще маршируват на този празник, самочувствието им и ясното съзнание защо са там\". Това заяви за \"Събуди се\" по Нова телевизия вицепрезидентът Илияна Йотова на 6 май - Деня на храбростта.\"Бих искала да кажа за една своя мечта - да видя жена генерал в българската армия, защото все още няма такава\", сподели тя.\"Как изглежда българската армия и нейната модернизация e въпрос на всички институции и тук не трябва да има никакво деление. Ние 15 години си говорим едно и също - как е демотивирана българската армия и как държавата не дава достатъчно. Крайно време е вместо да се замеряме публично кой колко е виновен, да седнем на една маса и да си свършим работата\", заяви още Йотова.  ", "date": "2018.05.06", "title": "Вицепрезидентът мечтае да види жена генерал в Българската армия"}
{"url": "http://www.cross.bg/bulgarskata-znamena-vodosvet-1574137.html", "text": "/КРОСС/ Извърши се тържествен водосвет на бойните знамена и знамената светини на Българската армия по повод 6 май - Деня на Храбростта и празника на Българската армия. Ритуалът отслужи с благословението на Негово Светейшество Българския патриарх и Софийски митрополит Неофит Негово Преосвещенство Мелнишки епископ Герасим, главен секретар на Св. Синод на Българската православна църква в съслужение с духовници. Армейските знамена бяха поръсени със светена вода.Президентът и върховен главнокомандващ на въоръжените сили Румен Радев прие строя на почетния караул. Държавният глава поднесе венец на Паметника на Незнайния воин. Беше изпълнен националният химн от гвардейския духов оркестър. Ритуалът завърши с тържествен марш на гвардейците, а след него ще се състои традиционният военен парад за празника на площад \"Княз Александър Първи\".На събитието присъстваха и вицепрезидентът Илияна Йотова, председателят на Народното събрание Цвета Караянчева, зам. - председателят на НС Явор Нотев, министърът на отбраната Красимир Каракачанов, началникът на отбраната ген. Андрей Боцев, народни представители, посланици, духовни лица. Официални гости на тържествата са зам.-министърът на отбраната на Македония Беким Максути и началникът на Генералния щаб на Армията на Македония генерал-лейтенант Методия Величковски.За първи път водосвет на бойните знамена е отслужен по времето на цар Симеон Велики преди битката при река Ахелой през далечната 917 година. До падането на България под османско владичество преди всяка битка, която води българската войска, е извършван водосвет. След Освобождението тази традиция е възстановена от първия военен министър на Княжество България ген. Паренсов и продължава до 1946 г. След демократичните промени у нас ритуалът е възстановен през 1993 г.  ", "date": "2018.05.06", "title": "Осветиха бойните знамена и знамената светини на Българската армия"}
{"url": "http://www.cross.bg/stoki-vida-vnos-1574134.html", "text": "/КРОСС/ Съединените щати са отменили безмитния внос на 155 вида стоки от Украйна, съобщи министерството на икономическото развитие в Киев, цитирано от ТАСС.Засегнати са 155 вида стоки, включително някои храни, стоки от леката и дървопреработвателната промишленост, на машиностроенето и някои електроуреди, се казва в съобщението.Ведомството пояснява, че действието на всеобщата система на преференции, даваща възможност за внос на територията на сАЩ на над 3500 вида стоки от Украйна, е било преустановена от 26 април за 155 от тях.Службата на постоянния търговски представител на САЩ е въвела в действие тези ограничения 120 дни след публикуването на съответния декрет на президента на САЩ от 22 декември 2017 година.Министерството на икономическото развитие е в постоянен диалог с правителството на САЩ и работи за решаването на проблема. В същото време отмяната на ограниченията до голяма степен зависи от приетия от Върховната рада закон за организация на колективното управление, посочва украинското ведомство.", "date": "2018.05.06", "title": "САЩ са отменили безмитния внос на 155 вида стоки от Украйна"}
{"url": "http://www.cross.bg/klyb-stava-levski-1574123.html", "text": "/КРОСС/ 1527 г. - Рим е ограбен от войските на Карл V.1651 г. - В Рим е отпечатана първата печатна книга на новобългарски език Абагар.1829 г. - Във Виена е регистриран първият патент за акордеон от Сирил Демиан и синовете му Карл и Гуидо.1864 г. - Васил Левски става учител във Войнягово, Карлово.1899 г. - Айфеловата кула официално е отворена за посетители.1913 г. - Подписан е Гръцко-сръбският договор в Солун.1924 г. - Подписан е Майският маниифест на ВМРО във Виена.1931 г. - Във Венсен е открито Международното колониално изложение, посетено от 34 милиона души.1937 г. - Германският цепелин Хинденбург е обхванат от пламъци и изгаря за минути, малко преди да се приземи; загиват 36 човека.1940 г. - Джон Стайнбек получава Пулицър за своята новела Гроздовете на гнева.1946 г. - Първата Купа на Съветската армия е връчена от командването на съветските военни части в България на ПФК Левски (София).1952 г. - Създадена е Азиатската конфедерация по волейбол.1975 г. - Направена е първата копка на Националния радиотелевизионен център.1981 г. - САЩ обвинява правителството на Либия в подпомагане на международния тероризъм.1981 г. - Взето е решение бургаският футболен клуб ЖСК Локомотив (създаден 1932 г.) да се обедини със СФС Нефтохимик, като името на новия клуб е ДФС Нефтохимик.1994 г. - Кралица Елизабет II и френския президент Франсоа Митеран председателстват откриването на Тунела под Ла Манш.2001 г. - По време на свое посещение в Сирия, папа Йоан Павел II става първият папа, който влиза в джамия.", "date": "2018.05.06", "title": "На този ден"}
{"url": "http://www.cross.bg/gergyovden-georgi-sred-1574122.html", "text": "/КРОСС/ Днес е светлият празник Гергьовден. На този ден Българската православна църква чества деня на Свети Георги Победоносец - мъченик за християнската вяра, загинал през 303 г. при управлението на римския император Диоклециан.В християнската иконография Св. Вмчк. Георги се изобразява възседнал бял кон, а дългото му копие е забито в устата на страшен змей. Гергьовден се почита от народа и като празник на земята, на земеделието и животновъдството.Народът почита паметта на Св. Георги с различни ритуали, сред които най-известни са освещаването на гергьовското агне и на обредните хлябове.За българите Гергьовден е един от най-големите и тържествени народни празници, който поставя началото на лятото и на новата стопанска година. На този ден се прави курбан, пече се агне и цялото семейство се събира на празничната трапеза.Гергьовден е сред най-празнуваните именни дни в България. Честито на имениците! ", "date": "2018.05.06", "title": "Св. Георги Победоносец"}
{"url": "http://www.cross.bg/praznik-hrabrostta-bulgarskata-1574127.html", "text": "/КРОСС/ Нова телевизия, „Събуди се\"Тема: Празник на храбростта и Българската армия. Пряко предаване.БТВ, „Тази събота и неделя\"Тема: Празник на храбростта и Българската армия, пряко предаване от пл. „Александър І\".БНТ, „Денята започва с Георги Любенов\"Тема: Празник на храбростта и Българската армия, Пряко предаване.  ", "date": "2018.05.06", "title": "По телевизиите в неделя"}
{"url": "http://www.cross.bg/bulgarskata-sili-armiya-1574124.html", "text": "/КРОСС/ На този ден във всички епархии на Българската православна църква се прославя името на Св. Великомъченик Георги Победоносец.Денят е Празник на Българската армия. Започва да се чества още със създаването й. На 1 януари 1880 г. с Указ № 1 княз Александър I учредява първото българско отличие - ордена \"За храброст\". Той е предназначен само за отличили се по време на война българи, проявили мъжество, героизъм и подвизи на бойното поле. С указ от 9 януари същата година се постановява честването на празника.Денят на храбростта и празник на Българската армия - 6 май, ще бъде отбелязан с военен парад в гр. София. По повод 140-та годишнина от създаването на Българската армия във военния парад ще участват над 1600 военнослужещи от Въоръжените сили, ще бъдат представени 52 верижни и колесни бойни машини на Сухопътните и зенитно-ракетни войски, както и 14 вертолета и самолета на Военновъздушните сили.Военният парад ще започне от 10.00 ч. на 6 май 2018 г. на площад „Княз Александър I\" в столицата. Командващ парада е командирът на Сухопътните войски генерал-майор Михаил Попов. По традиция парадът ще бъде открит от вертолет „Ми-17\" на Военновъздушните сили, носещ националния флаг на Република България. При изпълнението на Националния химн по време на парада ще бъдат изпълнени 20 артилерийски салюта.Във военния парад ще участват Гвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част със знамената-светини и представителните блокове с бойните знамена на: Военна академия „Г. С. Раковски\", Националната гвардейска част, Националния военен университет „Васил Левски\", Сухопътните войски, Военновъздушните сили, Военноморските сили, 68-ма бригада „Специални сили\" и Мобилната комуникационно-информационна система (КИС), подчинена на Съвместното командване на силите. За първи път във военния парад на 6 май ще участва и представителен блок на Армията на Република Македония.След представителните блокове на парада ще преминат в различни формации самолети и вертолети, които са на въоръжение във вертолетната, транспортната, учебната, щурмовата и изтребителната българска военна авиация. Над площад „Княз Александър I\" ще прелетят вертолети Ми-24 и АS-532 AL „Cougar\", военно-транспортен самолет C-27J „Spartan\", учебните самолети L-39ZA и „Пилатус\" РС9М и бойните самолети Су-25 и МиГ-29.На военния парад ще бъдат представени различни типове бойна техника, на въоръжение в Българската армия: танк Т-72, 122 - мм самоходна гаубица „2С-1\" - „Гвоздика\", бойни машини на пехотата - БМП-1 и БМП-23, 120 мм самоходна минохвъргачка Б1-11 „Сани\", бронетранспортьор (БТР) 60ПБ, зенитно-ракетен комплекс „ОСА\"-AK, 152-мм оръдие гаубица Д-20, реактивна система за залпов огън БМ-21 „Град\", тактически ракетен комплекс „Точка\", бронирани леки автомобили с повишена проходимост „Мерцедес\" G 270, бронирана машина „Хамър\", бойни бронирани колесни машини „Commando seleсt\" и „Guardian\", пускови установки от зенитно-ракетен комплекс С-300 (SA-10) и транспортно-зареждащи машини за зенитно-ракетни комплекси С-125 (SA-3) и С-200 (SA-5).В 12.00 ч. пред сградата на Администрацията на президента на Република България ще бъде извършена тържествена смяна на почетния гвардейски караул.Отбелязването на Деня на храбростта и празника на Българската армия ще започне на 6 май от 9.00 ч. с водосвет на бойните знамена и знамената-светини пред паметника на Незнайния воин. Той ще бъде отслужен от Негово Преосвещенство Мелнишкият епископ Герасим.В честванията на празника ще участват президентът и върховен главнокомандващ въоръжените сили Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия. Поканени са да присъстват представители на държавното ръководство, Дипломатическия корпус, военно-патриотичните съюзи. Официални гости на тържествата, посветени на Деня на Храбростта и празник на Българската армия, ще бъдат заместник-министърът на отбраната на Република Македония Беким Максути и началникът на Генералния щаб на Армията на Република Македония генерал-лейтенант Методия Величковски.На този ден празник имат редица градове в страната, сред които Пещера, Каварна, Русе, Поморие.Храмов празник празнуват десетки църкви и манастири, сред които Зографският манастир на Света Гора - Атон, Букоровският манастир, Гложенският манастир, Кремиковският манастир, както и най-старият архитектурен паметник в столицата - ротондата „Св. Георги\" - от края на 3-ти и началото на 4-ти век.Гергьовден, наричан още Гергьо̀вден, Гѐргевден, Гю̀рговден, Гѐрги, Джу̀рджевдан е почитан и сред християни и мюсюлмани. Празникът поставя началото на летния обреден календар, който приключва с Димитровден. Св. Георги е тачен като покровител на земеделците и най-вече на овчарите и стадата. На този ден традиционно се коли агне и се прави празничен курбан.Имен ден празнуват всички с имена: Галя, Ганка, Ганчо, Генчо, Гео, Георги, Георгина, Гергана, Гергина, Гинка, Гиньо, Гиргин,Гиргина, Гоце, Гюро, Гюрга, Гюргелена, Йорго, Порица.  ", "date": "2018.05.06", "title": "Гергьовден е!"}
{"url": "http://www.cross.bg/manastira-premierut-zograf-1574129.html", "text": "/КРОСС/ Премиерът Бойко Борисов участва в литургията и в литийното шествие по случай Гергьовден в манастира „Св. вмч. Георги Зограф\" в Атон.Премиерът беше поканен като гост на традиционния храмов празник от игумена на светата обител Амвросий през декември, когато правителството отпусна 940 хиляди лева за довършително-ремонтните дейности и изграждането на комуникациите в южното крило на манастира.Със средствата е извършена цялостна реконструкция на крилото. ", "date": "2018.05.06", "title": "Премиерът участва в литургията и в литийното шествие в манастира „Св. вмч. Георги Зограф” в Атон"}
{"url": "http://www.cross.bg/gospodstvoto-dobrodeteli-vsichkite-1574126.html", "text": "/КРОСС/ Всичките добродетели ни освобождават от господството на пороците, само една храброст ни освобождава от господството на съдбата. - Роджър Бейкън  ", "date": "2018.05.06", "title": "Всичките добродетели ни освобождават от..."}
{"url": "http://www.cross.bg/chasa-armiya-ploshtad-1574128.html", "text": "/КРОСС/ София.От 09.00 часа пред Паметника на незнайния воин ще се проведе празничния водосвет на бойните знамена по повод Деня на храбростта и празник на Българската армия - 6 май.***София.От 10.00 часа на площад „Княз Александър I\" започва военният парад на Българската армия.***София.От 12.00 часа пред сградата на Администрацията на президента на Република България ще бъде извършена тържествена смяна на почетния гвардейски караул.***Асеновград.От 11.00 часа, в местност, намираща се на изхода на Асеновград, по пътя за Кърджали, с конни надбягвания продължават събитията от празничната програма на Община Асеновград по повод 6 май. Тържествата на този ден ще започнат в 11.30 часа на пл. „Акад. Николай Хайтов\" в града със слово на командира на Четвърти артилерийски полк в Асеновград и с тържествен ритуал по издигане на националното знаме. Малко след това, около 11.40 часа, на площада ще започне празничен концерт.***БургасОт 11.30 часа - на площад „Св. Св. Кирил и Методий\", представителни блокове с бойните знамена на военни формирования от Бургаския гарнизон ще участват във военен ритуал „Водосвет и благославяне на бойните знамена\". Негово Високопреосвещенство Сливенския митрополит Йоаникий ще благослови бойните знамена и представителните части.***Бургас12.30 часа от площад \"Тройката\" марш на ловците. В чест на 145 години от рождението на композитора Георги Шагунов, членовете на Сдружение \"Общество за духовни изяви\" и Сдружението на ловците и риболовците.***Бургас17.00 часа - Чудотворната икона Света Богородица \"Скоропослушница\" е в Бургас.***Варна.От 9.00 часа в храм ''Св. Атанасий'' ще се отслужи тържествена литургия за Свети Георги Победоносец.***Варна.От 10.00 часа на пл. \"Св. Св. Кирил и Методий\" ще бъде отслужен водосвет и благославяне на бойните знамена.***Варна.От 10.40 часа по маршрут от площад „Св. св. Кирил и Методий\", по бул. „Мария Луиза\", до Паметника на приморци, загинали в Сръбско- Българската война 1885г. ще има шествие.***Варна.От 11.00 часа на Паметника на приморци ще се проведе военен ритуал по поднасяне на венци и цветя.***Велико Търново.От 14.00 часа в парк „Света гора\" ще се проведе инициатива на ''TurnovoRuns'' „Бягане в най-зеления коридор\".***Велико Търново.От 21.00 часа от площад „Цар Асен I\" ще може да се наблюдава Аудиовизуалният спектакъл „Царевград Търнов - звук и светлина\" - безплатна прожекция по случай Деня на храбростта и празник на Българската армия - 6 май.***Велико Търново/ с. Арабанси.В Хотел „Рачев Болярски Резиденс\" в село Арбанаси ще се проведе 11-та Световна конференция на малината на IRO /Международна организация на малинопроизводителите.***Велики Преслав.От 11.00 часа на площада пред читалището ще се проведе празничен концерт „Гергьовска люлка\".***Видин.От 12.30 часа в спортна зала „Фестивална\" заместник-кметът на Община Видин Венци Пасков ще награди победителите във финалите по баскетбол за юноши от ХI-ХII клас от 34-те държавни ученически игри.***Видин.От 15:30 часа кметът на Община Видин Огнян Ценков ще приветства участниците в Международния фолклорен фестивал „Гергьовден\" в с. Антимово.***Враца.От 11.00 часа пред НЧ „Развитие 1869\" ще се проведе концерт на духовия оркестър при читалището.***Гоце Делчев.От 12.00 часа пред паметника на загиналите във войните, който се намира на ул. „Александър Стамболийски\" в гр. Гоце Делчев, с полагане на венци и цветя пред паметника на загиналите във войните ще бъде отбелязан Денят на храбростта и Българската армия.***Дупница.От 10.00 часа на площад „Свобода\" ще бъде отбелязан Деня на храбростта и празник на българската армия.***Пазарджик.От 11.00 часа на централния площад „К. Величков\" в Пазарджик започва празничен концерт по повод 6 май.***Пловдив.От 09.00 часа пловдивският митрополит Николай ще оглави богослужение за Гергьовден в град Брацигово. Владиката ще отслужи архиерейска света литургия в храм „Св. Йоан Предтеча\".***Пещера.В 9.00 часа в храм „Свети Георги\" в Пещера започва празнична литургия. В 10.30 часа започва концерт по повод празника на града.***Пещера.От 20.30 часа на площад „България\" ще започне тържествена заря проверка, в която ще участва 61 Стрямска механизирана бригада под командването на бригаден генерал Пламен Йорданов. Строят ще приеме председателят на Народното събрание Цвета Караянчева. Концертната програма в центъра на града ще започне в 19.00 часа.***Свищов.От 10.15 часа от пл. „Алеко\" до пл. „Велешана\", пред паметника на 33-ти Свищовски полк, ще тръгне парад - общоградско шествие по повод Деня на храбростта и празник на Българската армия.***Свищов.От 10.30 часа на пл. „Велешана\", пред паметника на 33-ти Свищовски полк, тържествено ще бъде отбелязан Деня на храбростта и празник на Българската армия.***Свищов.От 11.30 часа в градската градина ще се проведе Празничен концерт на Духовия оркестър към 55-ти Инженерен полк - Белене по повод Деня на храбростта и празник на Българската армия.***Сливен.От 11.30 часа край параклиса \"Св. Георги\" в подножието на \"Бармук баир\" Сдружение \"Св. Георги Победоносец\" - Сливен организира за пета година празник \"На хубав ден Гергьовден\".***Сливен/с. Жельо войводаОт 15.00 часа на стадиона в село Жельо войвода ще се проведат народни борби.***Смолян/Баните.От 11.00 часа пред санаториума председателят на ПГ на ГЕРБ и зам.-председател на партията Цветан Цветанов ще бъде гост на празника на Община Баните и на минералната вода.***Хасково.От 11.00 часа, пред паметника на Незнайния воин, площад \"Свобода\", Община Хасково и Военно формирование 52740 организират тържествено честване по повод Деня на храбростта и празника на българската армия.*** Шумен/с. Мадара.От 10.00 часа на площада пред читалището ще се проведе празник „ Гергьовден, Ден на село Мадара\".***Ямбол.От 10.30 часа на площада пред Община Ямбол ще се състои тържествен ритуал по случай 6-ти май. ", "date": "2018.05.06", "title": "Предстоящи събития на 6 май 2018"}
{"url": "http://www.cross.bg/rodeni-na-maii-1574125.html", "text": "/КРОСС/ Проф. Дина Станишева, езиковедДрагомир Стойнев, депутат, бивш министър на икономиката и енергетикатаМая Новоселска, актрисаМинчо Казанджиев, кмет на ЛовечХристо Радков, председател на МЕНСА - България ", "date": "2018.05.06", "title": "Родени на 6 май"}
{"url": "http://www.cross.bg/mesetzi-aktivnost-izrigvaniyata-1574163.html", "text": "/КРОСС/ Хиляди души, които бяха евакуирани след като хавайският вулкан Килауеа продължи да изригва, се готвят за варианта да не се завърнат по домовете си за известно време, пише британският вестник The Independent. Броят на къщите унищожени от земни изригвания на лава се увеличиха до пет, докато стотици малки земетресения продължават да тресат островите на Хаваи.Учените прогнозират продължаващи изригвания и земетресения в следващите месеци. Хавайската вулканична обсерватория заяви, че „активността на изригванията се увеличава и се очаква да продължи.\" Джанет Баб, говорителка на обсерваторията, заяви че изригванията може да продължат „със седмици или месеци.\" Тя допълни, че вулканичната активност започва да показва прилики с друго събитие в района от 1955 година, когато подобна активност е продължила 88 дена.  ", "date": "2018.05.06", "title": "Учени: Земетресенията и лавата на Хаваи могат да продължат с месеци "}
{"url": "http://www.cross.bg/tzipras-borisov-bulgarskoto-1574164.html", "text": "/КРОСС/ Министър-председателят Бойко Борисов поздрави гръцкия премиер Алексис Ципрас за големия християнски празник Гергьовден, който се отбелязва с особена почит в двете страни. В телефонен разговор той му благодари за гостоприемството и вниманието, с което беше посрещнат при посещението си в Света гора.Алексис Ципрас каза, че високо цени личния ангажимент на Борисов и на българското правителство за ремонта  на  Зографския манастир. Той посочи, че това е жест, получил признанието на хилядите поклонници, посещаващи свещеното място.Борисов и Ципрас обсъдиха и предстоящата Среща на върха в София. Гръцкият премиер подчерта, че както за българското, така и за гръцкото правителство стабилността, мирът и развитието на Балканите са основен приоритет. Той приветства поставянето от България в дневния ред на Европейския съюз на темата за бъдещето на страните от Западните Балкани и стабилността на континента. Ципрас подчерта също усилията на Борисов и на Българското председателство за фокусиране на вниманието на институциите за реализиране на проектите за свързаност в региона. Той посочи, че този приоритет на председателството работи за бъдещето на Европа.По време на разговора Ципрас потвърди участието си в Срещата на върха на 17 май. Очакванията на двамата премиери са тя да даде нова енергия за развитие на региона. ", "date": "2018.05.06", "title": "Борисов и Ципрас си размениха любезности за Гергьовден"}
{"url": "http://www.cross.bg/vreme-godina-drygi-1574172.html", "text": "/КРОСС/ Няколко стотин човека се събраха днес, 6 май, в столичния парк Борисова градина, за да бягат символично в подкрепа на хората с гръбначни увреждания в рамките на глобалната кампания Wings For Life Run, за втора поредна година.Точно в 14 ч българско време жители и гости на столицата стартираха заедно с хиляди съмишленици по целия свят, за да покажат съпричастност към каузата да бъде намерен лек срещу гръбначните увреждания. Към тях за първи път тази година се присъединиха и ентусиасти от Пловдив, Варна, Бургас и Велико Търново, включили се в локални организирани бягания.Едни до други на старта застанаха хора в инвалидни колички и всички други, готови да се състезават с виртуална кола-преследвач от специалното приложение, което отмерва резултата в глобална база данни.Събитието в София се превърна в двоен спортен празник - страхотното настроение, витаещо във въздуха, бе допълнено и с отбелязването на рождения ден на един от посланиците на кампанията - ултрамаратонеца Краси Георгиев, появил се на бял свят именно на Гергьовден . Броени секунди преди виртуалния старт в 14 ч, състезатели в един глас му изпяха „Happy Birthday\". С участието си в бягането пък параолимпийският ни шампион Георги Киряков отпразнува своя имен ден.Освен тях, в Борисовата градина бягаха и други популярни лица на кампанията - актрисите Снежана Макавеева, Невена Бозукова, парапланеристът Весо Овчаров, Влади Гюров с адаптираното си колело и занимаващата се с мото спортове Евгения Кусева.Атмосферните условия тази година у нас бяха  повече от благосклонни към организатори и участници: умерени температури и слънчево време направиха бягането леко и приятно за състезателите, някои от които избягаха дори повече от 5 км преди виртуалната кола-преследвач да ги застигне.Благодарим на организаторите в Пловдив, Варна, Бургас и Велико Търново, които за първи път подкрепиха каузата с организирани бягания. Очаквайте подробна информация на 8 май. ", "date": "2018.05.06", "title": "Стотици бягаха днес в Борисовата градина за каузата Wings for Life  "}
