{"url": "http://www.cross.bg/kareras-hose-kontzert-1603734.html", "text": "/КРОСС/  Легендарният тенор Хосе Карерас кацна на българска земя  в 18:45 ч днес на ВИП терминала на аерогара София.  Във видимо добра кондиция големият артист поздрави българските медии, дошли да го посрещнат. Малко след това Карерас се отправи за почивка в хотела си заедно със своя антураж преди динамичната програма, която му предстои през следващите дни в подготовка на самия концерт на 11 май в Арена Армеец.Между 9 и 11 май Карерас и екипът му ще провеждат  репетиции с оркестъра на Софийска опера и балет и солистите Росен Ненчев и сопраното Илина Михайлова. Утре, 9 май,  Карерас ще посети и Националната музикална академия „ Проф.Панчо Владигеров\", където лично ректорът Димитър Цанев ще го удостои с най-високото почетно звание „Доктор хонорис кауза\". Интересът към последния концерт на Хосе Карерас в България на 11 май (събота) е огромен. Броени дни преди събитието билетите са почти изчерпани. Поради голямото търсене организаторите от Продуцентска компания АРТ БГ договориха отварянето на допълнителни сектори, в които местата са на чудесната  цена 38 лв. и са вече в продажба в мрежата на Eventim и онлайн на https://goo.gl/hGPQV5. Налични са и ограничени количества билети и на цени от 50 до 110 лв и ВИП билети от 150 до 180 лв.  ", "date": "2019.05.08", "title": "Хосе Карерас кацна в София за последния си концерт"}
{"url": "http://www.cross.bg/vuldobrev-stefan-teatur-1603710.html", "text": "/КРОСС/  На 7-и май в Младежки театър „Николай Бинев\" беше първата репетиция на спектакъла по песни на Стефан Вълдобрев „По-полека\". Спектакълът по музика на Стефан Вълдобрев „По-полека\" е съвместна продукция между Младежки театър „Николай Бинев\" и Драматичен театър-Пловдив.Автори на текста са Ваня Щерева и Стайко Мурджев.В ролята на режисьор влиза директорът на Младежки театър „Николай Бинев\" - Владимир Люцканов, който безупречно се справи с режисурата на последната премиера Младежки театър - спектакълът „Аз, Фойербах\", а през годините успешно е режисирал някои от най-известните спектакли на театъра - „Вятърът в тополите\", „Кухнята\", „Летище\", „Страхотни момчета\" и „Красиви тела\".Композитор на „По-полека\" е едно от най-разпознаваемите и любими лица в българската музика - Стефан Вълдобрев. Той е актьор, режисьор, композитор, автор и изпълнител на песни. Зад гърба си има успешно реализирани театрални и екранни роли, за които е удостоен с дълъг списък от награди.Стефан Вълдобрев създава оригинална музика за над 20 филма и 70 театрални постановки, за които е отличен с престижните театрални награди „Аскеер\", „Икар\", „МаксиМ\", както и награда на Обществото на независимите театрални критици за „артистизма, изяществото и нежността\" на спектакъла „Малка пиеса за детска стая\" (2008 г.)Сценографията е дело на Венелин Шурелов, който е отличен с награди „Аскеер\" и „Икар\" за сценография. Той отново ще стане част от екип на Младежки театър „Николай Бинев\" след изключителната си работа по последното представление в репертоара на театъра - „Аз, Фойербах\".Музикален продуцент е Веселин Веселинов - Еко - български музикант, бас китарист, контрабасист и композитор, работил с изключителни музиканти като Теодосий Спасов, Лили Иванова, Йълдъз Ибрахимова, Милчо Левиев, Симеон Щерев, Стефан Вълдобрев, Гери Турийска, Дони и Момчил и др.Костюмограф е Елица Георгиева, която продължава забележителната си работа след като беше част от екипа на спектаклите „Като трохи на прозореца\", „Еквус\", „Специални поводи\", „Лунните деца\".Хореограф на спектакъла по музика на Стефан Вълдобрев ще бъде Теодора Попова, която несъмнено ще остави своя изключителен почерк и стил в представлението.В спектакъла участват актьори, както от Младежки театър „Николай Бинев\", така и от Драматичен театър-Пловдив, както и специалният гост Филип Аврамов!Целият актьорски екип на „По-полека\" е Александър Евгениев, Александър Секулов - младши, Александър Хаджиангелов, Алексей Кожухаров, Ахмед Юмер, Русалина Чапликова, Гергана Христова, Мария Сотирова, Маргита Гошева, Мая Бабурска, Ния Кръстева, Радина Думанян, Рая Пеева, Стилиян Стоянов, Тодор Дърлянов, Троян Гогов, Филип Аврамов, Юлиян Петров.Фотограф Гергана Дямянова /http://www.gdview.photography/ Ще ви помолим да изписвате името на фотографа, ако публикувате снимките поотделно.Авторите Стайко Мурджев и Ваня Щерева са добре познати на българската публика. Стайко Мурджев е български режисьор, поставял спектакли на българска и световна сцена. Носител е на награда „Икар\" за режисура на „Пухеният\" (2010 г.),както и награда на публиката във Висбаден (2012 г.). Получава номинация „Аскеер\" за режисура на спектакъла „Еквус\" от Питър Шафър (2017 г.)Ваня Щерева е българска певица, писател и артист . Професионалната ѝ музикална кариера стартира през 2000 г. с дебютната ѝ песен „Портокалово момиче\", последвана от други популярни хитове като „Само твоето име\", „Чай вместо лед\" и „Ще те купя\", а дебюта ѝ на театралната сцена е с пиесата „Кукувицата\" от Елин Рахнев през 2002 г.Стефан Вълдобрев има множество награди зад гърба си, включително „Златна роза\" за главна мъжка роля във филма „Изпепеляване\" (2004 г.), награда за филмов дебют за музиката във филма „Пансион за кучета\" (2000 г.), награда на Американската филмова академия „Оскар\" - шортлист в категорията „Най-добър чуждоезичен филм\" за „Светът е голям и спасение дебне отвсякъде\" (2009 г.). ", "date": "2019.05.08", "title": "Стефан Вълдобрев събира в съвместна продукция екипите на Младежкия и Пловдивския театър"}
{"url": "http://www.cross.bg/vydy-youtube-google-1603680.html", "text": "/КРОСС/  Случвало ли се е след личен разговор насаме с приятел или партньор да видите в социалния си профил реклами, свързани с темата на разговора? Продажба на самолетни билети за дестинация, която се споменали, че искате да посетите, например.Зловещото преживяване ви кара да мислите, че телефонът ви се подслушва. Всъщност това не е необходимо, казва бившият служител на Google Тристан Харис. Онлайн платформите разполагат с толкова много информация за нас, че могат да предвидят какво искаме. В сървърите на интернет гиганти като Google и Facebook има подобна на аватар вуду кукла - наша версия, която компютърните алгоритми тестват, обяснява Харис.Ако смятате, че телефонът ви ви записва, не се тревожете, онлайн платформите разполагат с по-евтин начин да предвиждат желанията ни. На сървърите на Google или Facebook има подобна на аватар или вуду кукла наша виртуална версия, каза бившият служител на Google по време на конференция на Института „Милкен\".„Няма нужда да слушам разговорите ви, тъй като съм събрал всички ваши кликвания и други действия онлайн и тази информация прави поведението на  аватара вуду кукла все по-подобно на вашето. Всичко, което трябва да направя е да симулирам разговорите, които вуду куклата води и вече знам какъв разговор сте провели, без да слушам през микрофона.\"70 процента от видеоклиповете, които гледаме в YouTube се избират от компютър, а не от нас, добавя Харис.„Колко от вас решават да гледат видеоклип в YouTube, като казват, че ще изгледат само него, а два часа по-късно сякаш се събуждат и двучасов транс и се питат - какво се случи с мен? Това е така, тъй като в момента, когато стартирате видеото, подобната на вас аватар вуду кукла се събужда, а такава има за един от всеки четирима души на планетата. Алгоритъмът знае точно кое да е следващото видео, което да покаже, тъй като тества върху аватара ви кой от стотиците милиони възможни клипове ще ви накара да останете най-дълго. 70 процента от трафика в Ютуб се задвижва от алгоритъм, което означава, че YouTube избира какво да гледате, а не вие.\"Хората прекарват средно един час на ден в YouTube, а това са 700 милиона часа дневно, избрани от компютър, посочва Тристан Харис.", "date": "2019.05.08", "title": "Facebook предвижда желанията ни чрез наши аватари на сървърите си "}
{"url": "http://www.cross.bg/yadat-zhivotni-todor-1603677.html", "text": "/КРОСС/  Мечките в Родопите се събудиха. Със затоплянето на времето започнаха и нападенията върху домашни животни. Мечките са нападнали пчелини и селскостопански животни в седем населени места в област Смолян. Само за пет дни са регистрирани девет нападения от мечки.Тодор Рудев отглежда овце от 20 години. Стадото му било нападнато преди няколко дни  от  мечка.  Убито е едно животно, а няколко са ранени. Оборът на Тодор се намира в непосредствена близост до селото, на около 2 км. Вечерта ги вкарахме, сутринта всичко беше касапница, кучетата са ранени. Добре, че няма човешки жертви. Какво да направим, с голи ръце и овчарят нищо не може да направи. Няма да се жертва за овцете. Точно сега са мечките, те сега са станали от сън и са гладни. Няма какво да ядат, ще ядат овцете, след някой ден ще ядат и хора. Преди 10 години тука имаше два случая, коментира Тодор Рудев.От екоинспекцията призовават стопаните и кметовете да вземат мерки за защита.След проекта, който приключихме, ние раздадохме електропастири и кучета, леко се занемари тенденцията за предприемане на персонални мерки за защита на селскостопанското имущество. Искам отново да обърнем внимание на разрешените места за паша. Да се засили контролът, заяви Екатерина Гаджева, директор  на РИОСВ-Смолян. ", "date": "2019.05.08", "title": "Мечки нападат домашните животни в Смолянско"}
{"url": "http://www.cross.bg/dvizhenieto-bezopasnost-krymova-1603731.html", "text": "/КРОСС/  Всеки ден в страната ни стават средно по 18 пътно-транспортни произшествия, а при 10% от тях се стига до фатален край за някой от участниците. Това каза Малина Крумова, председател на Държавната агенция \"Безопасност на движението по пътищата\", цитирана от пресцентъра на агенцията.Тя изтъкна, че благодарение на предприетите мерки от страна на институциите и гражданските организации, има 10% намаление на жертвите при пътни инциденти през изминалата година.„Отчитаме позитивен тренд, както на инцидентите, така и на загиналите и ранените при пътно-транспортни произшествия, но трябва да направим още много\", подчерта председателят на държавната агенция, цитирана от пресцентъра.Сред основните дейности на ДА \"Безопасност на движението\", които Крумова открои са: анализ на пътната безопасност, систематизиране дейността на областните и общински комисии по проблемите на безопасността на движението и изготвяне на нова стратегия по пътна безопасност за периода 2021-2030.Очаква се в резултат на анализа да се предложат комплексни мерки и нормативни промени за повишаване на пътната безопасност, се посочва в прессъобщението.В днешното събитие участие взеха комисар Росен Рапчев, началник отдел в \"Пътна полиция\" при ГДНП, Скендер Сила, представител на Световната здравна организация в България, Владимир Тодоров, председател на УС, Българска асоциация на пострадали при катастрофи. ", "date": "2019.05.08", "title": "По 18 катастрофи стават у нас всеки ден, 10% са с фатален край "}
{"url": "http://www.cross.bg/sistemata-linii-siemens-1603697.html", "text": "/КРОСС/  Камионите изгарят все повече дизел, замърсяват градовете и подхранват климатичните промени. Германия смята, че е намерила отговора, като е използвала въздушни линии за захранване на големите превозни средства.Системата, която позволява на камионите да черпят електроенергия от въздушни кабели, влезе в експлоатация на участък от 10 километра по главен път А5 във вторник, съобщи германското правителство.Това е първият подобен тест на обществен път в страната. Разработена от Siemens, системата позволява големи автомобили със специално оборудване, монтирано на покривите им, да се свързват към електрифицирани линии, докато пътуват със скорост до 90 километра в час.Камионите работят с електрически двигатели, когато са свързани с въздушните линии, и с хибридна система, когато стъпят на традиционния път. Сензорите откриват, когато има налични кабели.Siemens твърди, че нейната система eHighway съчетава ефективността на електрическата релса с гъвкавостта на транспортирането. Друга полза е рязкото намаляване на емисиите на CO2 и азотни оксиди.Компанията казва, че системата може да бъде интегрирана със съществуващата пътна инфраструктура, което я прави практичен начин за намаляване на емисиите и потреблението на енергия на места, където няма железници.Частта от пътя, открита във вторник, е част от решаваща връзка между летище Франкфурт, глобален център за товарния бизнес, и близък индустриален парк. Скоро ще бъдат отворени още два участъка от магистралата със системата.Германското правителство е похарчило 70 милиона евро за разработване на камиони, които могат да използват системата. Siemens заяви, че собственик на камион може да спести €20 000 за гориво за над 100 000 км.\n\t\t\t\t\t", "date": "2019.05.08", "title": "Германия пусна първата си електрическа магистрала за камиони (видео)"}
{"url": "http://www.cross.bg/nikolaii-zhivot-rysiya-1603733.html", "text": "/КРОСС/Следва цялото интервю: По най-прекия начин. Първоначално нашият храм е построен като посолски. Храмът е единен архитектурен комплекс с историческата сграда на Посолството на Русия в България (днес - Домът на Москва). Главният вход е бил северният и е свързан с Посолството през портата. Само по време на празници е бил използван южният вход, който се явява днес главен и който излиза на булевард \"Цар Освободител\". През 1907-1914 г. изграждането на Църквата на посолството се контролира от специално създадена строителна и стопанска комисия под личното председателство на посланика, в която участват членове на руското посолство и вицеконсулство в София: посланикът А.В. Неклюдов, княз Л.В.Урусов, военният аташе подполковник Ю.Д. Романовски, вицеконсулът К.И. Джакели и други руски дипломати.До ден днешен Подворието изпълнява функциите на църковно посолство. Неговият настоятел се явява официален представител на Московския и на цяла Русия патриарх при Българския патриарх. В различните периоди от нашата обща история на Православната църква е непоколебима духовна опора на братските славянски народи. Именно Църквата и християнската вяра ни дават дълбокото разбиране за смисъла на нашата история и нашия сегашен живот. Без значение колко различни сили са се опитвали да заменят духовната основа на нашето единство, гласът на Църквата винаги ще ни напомня за непреходните духовни ценности и ще ни сочи истинните приоритети на православната вяра, а не на временните изгоди и интереси. Руският храм в чест на светителя Николай е място за срещи и взаимодействие на българската и руската православни култури - изконното начало на нашето братско единство и духовно родство. Именно в православната вяра двата наши народа намират и винаги ще намират тези духовни сили, които са необходими за развитие на доброто начало, за създаването на истинско уважение и любов между народите ни.Нашият храм е посветен на най-почитания не само в Русия, но и в целия свят светия - Николай Мирликийски Чудотворец. Неговата памет се отбелязва на 6 (19) декември - денят на представянето на Свети Николай и 9 (22) май - денят на пренасянето на мощите на светията от град Мир Ликийски в град Бари, което събитие датира от 1087 година. Следва да се отбележи, че в богослужебния календар на Православната църква е определен дори отделен ден от седмицата за молитвено почитание на свети Николай. Всеки четвъртък във всички храмове се принася молитва към този светец. Например, в нашия храм, всеки четвъртък се чете акатист на светителя Николай. В храма може да се поклоним на особено почитаната икона на светителя Николай, именуема \"Никола Устричний\". Това е копие на известна мозаечна атонска средновековна икона, находяща се в манастира Ставроникита от средата на 16 век. Преди няколко години копие на иконата е направено от атонски монаси и е предадена като дар на нашия храм от Балканското атонско сдружение.С основание може да се каже, че паметта на Светителя Николай се отбелязва особено често. Два пъти в годината, обаче, това празнуване е особено тържествено. Най-близкият празник ще бъде съвсем скоро. В Русия този празник е наричан Никола Вешний (пролетни). Името на светителя Николай справедливо може да бъде свързано с победата и тържеството на доброто над злото. От неговото житие са известни много случаи, когато той избавя хора от непосредствена опасност, когато идва на помощ на невинно осъдени, когато смело защитава правдата и със своето мъжество и непоколебима вяра помага срещу злото и несправедливостта. Свети Николай покровителства не само православните войни. Той е и бърз застъпник на всички, които с молитва се обръщат към него за помощ в трудни жизнени ситуации. В продължение на векове вярващите свързват своите надежди със светителя Николай и винаги получават от него отговор на молитвите си. И в днешни дни този светец се почита с особена любов от християните. В дните на отбелязване на паметта на светителя Николай храмовете са винаги пълни с богомолци. Едни благодарят на светията за помощта и защитата, други му разкриват съкровените си скърби и тревоги с надежда да получат скоро избавление от грозяща опасност. С увереност може да се каже, че всеки получава от свети Николай духовна утеха и помощ.Мисля, че всяка паметна дата следва да бъде отбелязана и осмислена в нейния исторически контекст. Без Великата Победа ние не бихме имали Европа такава, каквато е тя в последните десетилетия, и, надявам се, ще остане такава, независимо от всички опити за промяна и пренаписване на историята. Не трябва да минава нито едно десетилетие, нито дори век, без в паметта на народите да остава спомен за това каква ужасна опасност се надига тогава над Европа и какъв подвиг извършват европейските народи за своята свобода и независимост, принасяйки на олтара на свободата огромна жертва. Що се отнася до Деня на Европа като празник, то той няма такава продължителна история и се отбелязва от 2008 г. в чест на декларацията на Шуман, фактически положила началото на европейската интеграция. Смятам, че не трябва да противопоставяме тези дати и празници. Но със сигурност, без нашата обща победа над фашизма, днес не би имало Европейски съюз, обединяващ 28 европейски държави, в това число и България. Самото освещаване на руската посолска църква от българско духовенство в сътрудничество с руснаците на 11/24 септември 1914 г. се явява особено важно събитие: тогава в присъствието на главата на руската мисия А. Савински и представители на редица дипломатически мисии се извършва чинът на освещаването на храма от Доростолския и Червенски митрополит Василий (той замества тежко боледуващият глава на Българската църква - българския екзарх Йосиф Първи), в съслужение с протосингела на Екзарха - архимандрит Стефан (впоследствие митрополит Софийски, а в периода от 1945 г. до 1948 г. - Екзарх български), настоятелят на храма архимандрит Николай, както и руският йеромонах Ювеналий и българският йеромонах Харитон. Българският Екзарх Йосиф назовава това събитие начало на братското единение на две православни църкви, тъй като за първи път след провъзгласяването на Българската екзархия през 1872 г. Светият Синод на Руската Църква се обръща към главата на българската църква с молба лично да освети посолския храм в София, което свидетелства за стремеж към възстановяване на каноническото общение.За историческите връзки на нашите Православни църкви може да се говори много, тяхната история наброява повече от хиляда години. Началото им се отнася към периода на Кръщението на Русия, когато от България в Русия идват представители на българското православно духовенство, а с тях и богослужебни книги на разбираемия славянски език. През 14 век, в периода на \"второто южнославянско влияние\", тези връзки укрепват благодарение на Светителя Киприян и неговите последователи. Когато в резултат на османските завоевания България загубва своята държавна и национална независимост, укрепената Русия става крепост и защитник на Православието и православните братя-славяни. Апотеоз на тази борба се явява Освобождението на България, 140-годишнината от което бе широко отбелязано миналата година. Да напомним, че православното духовенство - и на Руската, и на Българската Православни църкви - дадоха своя духовен принос за тази победа. Да не забравяме също и ролята на представителите на руската емиграция в развитието на духовното образование в България през вековете.Свети Серафим, архиепископ Богучарски, Софийски Чудотворец, прославен от Руската и Българската Православни църкви, с целия свой живот и служение свидетелства за нашето несъкрушимо духовно единство. Светите му мощи се покоят в криптата на нашия храм и ние ежедневно виждаме потока от вярващи, които прииждат към него, за да търсят молитвената помощ и застъпничество. Както всеки голям църковен празник, този ден трябва да бъде посветен на молитва и преди всичко - на богослужението в храма. Сутринта на 9 май в нашия храм ще има празнично богослужение, на което каним всички желаещи да почетат паметта на Свети Николай. Посещението на храма и участието в богослужението е проява на нашата любов към светията, това е жива връзка с Небесната Църква, тържествуваща на небесата. Това е напълно осъществим принос за нашето участие в църковния живот и, ако щете, в запазването на вековната традиция на почитане на светия Божий угодник. Но участието в църковния живот не е единственото, което можем да направим. Почитането на светителя трябва да бъде не на думи, а с дела. Истинското почитание на светеца е почитане на неговите добродетели, тези добри качества на душата му, с които той угажда на Бога.Светителят Николай Чудотворец се отличава с особено милосърдие и отзивчивост към нуждите на хората. И ако в деня на почитанието на светеца окажем помощ на нашите близки, роднини, познати, ако станем жива част от съдбата на човек, който се нуждае от нашата подкрепа, то струва ми се това ще бъде най-доброто почитане на светеца в деня на църковния празник. Когато молитвата и добрите дела станат важна част от нашия живот, тогава, както казва митрополит Антоний Сурожски: \"Св. Николай със своя живот и молитва ще направи за нас възможно това, което смятаме за невъзможно, защото Божията сила в немощ се проявява, и всичко е достъпно за нас, всичко е възможно за нас в Господа Иисуса Христа, който ни укрепва. \" Наистина месец май е богат на празници. Георги Победоносец е велик светия. Той се почита тържествено и общонародно. Добра и хубава традиция е българският народ да почита така светеца. В неговия образ ясно се проявяват християнското мъжество, верността към доброто и справедливостта, отзивчивостта към чуждата беда. Ако такива качества се признават за идеал, то това означава, че в глъбините на народния характер те заемат централно място. Уверен съм, че Свети Георги ще бъде винаги защитник и покровител на българския народ. Впрочем, на руския също, защото и в Русия той е особено почитан.А, разбира се, и нашите славянски учители, равноапостолните Кирил и Методий, които се явяват жив символ на нашето православно единство. Те полагат солидна основа за самобитния живот на славянските народи. Те свързват всички нас в обща вяра, писменост, с тази висока култура и език, който е разбираем за всеки, независимо от това, на кой от славянските народи принадлежи.В навечерието на големите църковни празници бих искал да пожелая на всички доброто и светлото начало на живота винаги да намира своето въплъщение в нашия живот и паметта на светите Божии угодници да остава винаги жива връзка с вековната православна традиция.Оля Ал-Ахмед, БТА", "date": "2019.05.08", "title": "Архимандрит Вассиан: Нашите славянски учители полагат солидна основа за самобитния живот на славянските народи"}
{"url": "http://www.cross.bg/borisov-naryshavane-kampaniya-1603726.html", "text": "/КРОСС/  Както вчера обяви на пресконференция, \"БСП за България\" внесе жалби до ЦИК и СЕМ за използването на държавен ресурс за водене на предизборна кампания. Жалбите са във връзка с публичните изяви в последните дни на премиера Бойко Методиев Борисов,  който оглавява Председателски предизборен щаб на ГЕРБ и партиите, подкрепили евролистата им за участие в изборите за членове на Европейския парламент на 26 май 2019 г.В жалбата до ЦИК левицата настоява да се санкционира министър-председателят Бойко Борисов заради нарушаване на правилата за финансиране на предизборната кампания, както и за нарушаване на правилата за предизборна агитация. \"Посредством своите изказвания, той цели да създаде негативно внушение в избирателите и неправилна преценка на обстоятелствата\", се казва в текста. В жалбата си до СЕМ \"БСП за България\" иска да се сезира ЦИК, за да осъществят правомощията си и да санкционират министър-председателя Бойко Борисов заради нарушаване на правилата за финансиране на предизборната кампания, както и за нарушаване правилата за предизборна агитация. Левицата настоява и  да се издадат задължителни указания на доставчиците на медийни услуги за спазване на изискванията по Закона за радио и телевизия, тъй като в репортажи с негови изказвания няма изрично указание, че следва излъчване на платен или безплатен репортаж с агитационно съдържание. В жалбите си социалистите подчертават, че нарушаването на забраната за използване на публичен административен ресурс - бюджетни средства, автомобили, самолети и други транспортни средства се предвижда глоба в размер от 3 000 до 15 000 лева за всяко едно от нарушенията. В същия размер е и глобата за нарушаване на забраната за използването на държавен и общински транспорт за предизборна агитация. В жалбата до ЦИК се настоява и да бъде задължен Бойко Борисов да излезе в служебен отпуск като премиер по време на предизборната кампания, ако ще бъде председател на Предизборен щаб или да се оттегли като такъв- по свой избор, поради несъвместимост с публичната длъжност, която заема.", "date": "2019.05.08", "title": "БСП с жалби до ЦИК и СЕМ за използването на държавен ресурс от Борисов за водене на предизборна кампания"}
{"url": "http://www.cross.bg/evropeiiski-nasurchavaneto-boiiko-1603725.html", "text": "/КРОСС/  Министър-председателят Бойко Борисов ще участва в неформалното заседание на държавните и правителствените ръководители на държавите-членки на ЕС, което ще се проведе на 9 май в Сибиу, Румъния.По време на срещата лидерите ще обсъдят аспекти на Стратегическия дневен ред 2019-2024 г. Сред темите ще бъдат насърчаването на мира и стабилността и поддържането на европерспективата за другите европейски държави, сътрудничеството в областта на миграцията, следването на балансирана търговска политика, насърчаването на европейските инвестиции в отбраната и ролята на Европа като световен лидер в борбата срещу изменението на климата.  ", "date": "2019.05.08", "title": "Бойко Борисов ще участва в неформална среща на европейски лидери в Румъния"}
{"url": "http://www.cross.bg/glasyvane-mashinnoto-osigyryavane-1603724.html", "text": "/КРОСС/  Правителството отпусна доплнително 9 млн. лв. на Централната избирателна комисия за осигуряване на машинното гласуване на предстоящите на 26 май избори за Европейски парламент.С тях ще се покрият допълнителни разходи за ЦИК за осигуряване на машинното гласуване на изборите.То трябва да се проведе в поне 3000 избирателни секции, съгласно преходните и заключителни разпоредби към Закона за изменение и допълнение на Изборния кодекс при произвеждането на изборите за членове на Европейския парламент от Република България през 2019 г., машинното гласуване да се произведе в най-малко 3 000 избирателни секции.ЦИК избра „Сиела Норма\" АД за изпълнител на обществената поръчка за наемане на 3000 специализирани устройства с инсталиран софтуер за електронно машинно гласуване. Фирмата ще осигури и логистично осигуряване и обслужване на специализираните устройства до секционните избирателни комисии в страната, обучение на персонал за работа с тях. ", "date": "2019.05.08", "title": "ЦИК получава още 9 млн. лева за машинното гласуване "}
{"url": "http://www.cross.bg/kasa-zdravnata-bolnitza-1603723.html", "text": "/КРОСС/  Отпадат ограниенията за прием в единстената специализирана детска болница у нас „Проф. Иван Митев\". Това реши Надзорният съвет на здравната каса.Така в случай на недостиг на легла в дадено отделение децата ще могат да се приемат в друго и здравната каса ще плаща лечението им.Ограничението беше въведено преди няколко месеца. Заради него лекарите не връщали пациенти, а ги лекували за сметка на заплатите си.Следващата седмица здравната каса и лекарският съюз ще обсъдят и кои клинични пътеки да бъдат увеличени през второто полугодие. За целта са предвидени 50 милиона лева от резерва на касата.Жени Начева, председател на НС на НЗОК, зам.-министър на здравеопазването: Клиничните пътеки са над 300 и по този повод трябва да започнем преговори с БЛС и да направим съответните изчисления и разчети. Приоритета майчино и детско здравеопазване винаги е съществувал и ще съществува в цялостната политика, която провежда и НЗОК и Министерството на здравеопазването.  ", "date": "2019.05.08", "title": "Отпадат лимитите за прием в детската болница"}
{"url": "http://www.cross.bg/hari-megun-yindzor-1603721.html", "text": "/КРОСС/  Принц Хари и херцогинята на Съсекс показаха за първи път новородения си син в двореца \"Уиндзор\". Бебето, което още няма име, се роди на пети май.Синът на принц Хари и Мегън Маркъл е седми по ред в унаследяването на британския престол след дядо си, баща си, чичо си и тримата си братовчеди.Щастливите родители позираха с първото си дете пред фотографите за няколко минути днес в Уиндзор. Бебето е осмият правнук на кралица Елизабет Втора. Освен британско, то ще има и американско гражданство. ", "date": "2019.05.08", "title": "Мегън и принц Хари показаха новородения си син "}
{"url": "http://www.cross.bg/plocha-atlanticheskiya-okean-1603728.html", "text": "/КРОСС/  Португалски учени откриха първото в историята свидетелство за нов геоложки феномен, известен като разслояване на тектонска плоча, съобщи Лента.Той обяснява защо край Пиренейския полуостров има силни земетресения, свързани с човешки жертви, независимо че наблизо няма тектонски разломи. В Атлантическия океан анормална сеизмична активност възниква по-ниско от т.нар. фронт на серпентинизация - процеса, при който скали се променят под въздействието на морската вода. Както показват създадените от учените модели, серпентинизацията може да доведе до поява на хоризонтално разединяване на долния от горния слой на литосферната плоча и до последвала поява на разлом. В края на краищата може да се появи нова зона на субдукция, при която една плоча се подпъхва под друга.Според учените от университета на Лисабон,в далечно бъдеще нестабилната океанска литосфера може да допринесе за затваряне на Тихия и Атлантическия океан, както и за възникване на нов суперконтинент Аурика.Сеизмична активност край Пиренейския полуостров е довела до Лисабонското земетресение на 1 ноември 1755 г., разрушило Лисабон и причинило смъртта на 90 хиляди души. ", "date": "2019.05.08", "title": "Опасна аномалия в Атлантическия океан "}
{"url": "http://www.cross.bg/kamion-zasednal-vlak-1603727.html", "text": "/КРОСС/  Пътнически влак се удари в камион, заседнал на релсите в северна Германия, ранявайки осем човека, двама от тях сериозно, съобщиха от полицията.Катастрофата се е случила около 4,30 ч. местно време на железопътен прелез в Алт Дувенстейд в близост до Фленсбург. В резултата на нея регионалният влак превозващ 22 пътници е дерейлирал.Инцидентът се случил след като кабината на камион носещ 70 тона тежко оборудване е заседнал на прелеза. Шофьорът е изкочил малко преди сблъсъка, съобщават от полицията.От там добавят, че не е ясно защо камионът е заседнал.Сблъсъкът е нанесъл тежки щети на предницата на влака, която беше вдигната от релсите. ", "date": "2019.05.08", "title": " Осем ранени след катастрофа на пътнически влак с камион в Германия "}
{"url": "http://www.cross.bg/cure-race-cancercarebg-1603676.html", "text": "/КРОСС/  България става част от най-голямото спортно благотворително събитие в подкрепа на болните от рак на гърдата - маратонът Race for the Cure. На 29 септември София ще бяга заедно с представители на още 20 европейски столици, сред които Рим, Брюксел, Прага, Загреб и Атина, където събитието по традиция е ключова част от културния календар на градовете. Мястото на срещата е Южен парк, а сред желаещите да празнуват живота с комбинацията от 5 км бягане и 2 км ходене са редица популярни лица от спорта и шоубизнеса. В глобален мащаб патента за Race for the Cure се държи от фондацията Think Pink Europe, а в България розовата кауза става реалност чрез екипа на CancerCare.bg.\"Race for the Cure - Бягам за теб!\" обединява жените с най-често срещания за тях вид рак - този на гърдата, с техните семейства, приятели и съмишленици във волята им за живот. По време на събитието жени, преборили заболяването, които наричаме победители, ще покажат позитивния пример и ще вдъхнат кураж на всички, които тепърва ще се сблъскват с тежките въпросителни за болестта.  Участниците ще изразят съпричастност и подкрепа към близките си, които са с диагноза рак на гърдата. С този празник за цялото семейство ще си спомним и за изгубилите битката с рака, а със събраните средства от таксата за участие в маратона ще сформираме групи за психологическа помощ в София, Пловдив, Варна и Бургас.\", споделя д-р Полина Лъжанска, председател на CancerCare.bg.Записването за „Race for the Cure- Бягам за теб!\" ще стартира онлайн в началото на юни, като таксата за самостоятелен играч е 12 лв, а за отбор е 10 лв. С регистрацията си за участие всеки кандидат маратонец получава уникален код, който екип на CancerCare.bg ще завери няколко дни преди състезанието паралелно с раздаването на стартовите номера и традиционните розовите тениски за бягащите. Решилите да се включат в „Race for the Cure - Бягам за теб!\" в последния момент могат да се регистрират на място в деня на събитието. Победителите ще си тръгнат с почетни грамоти и артикули от мърчандайз серията на CancerCare.bg, а за гостите на маратона фондацията осигурява забавление за цялото семейство - голяма сцена, на която ще се подвизават обичани артисти от бг попа и рока, кът с детски аниматори и зона с храни и напитки.Race for the Cure се провежда за пръв път в Далас през 1983 г с 800 участника. Към днешна дата маратонът обединява над 1 милион души в 140 града по света.През 2000 г. Рим става първият европейски град-дом акин на Race for the Cure. Ежегодно събитието се провежда паралелно още в шест италиански града, като през 2018 г. в името на розовата кауза са бягали над 120 000 души.Градът-рекордьор по брой участници в надпреварата до момента е Рим със 72 000. Следва го Атина с 40 000 и Брюксел с 23 000.Събраните средства от провеждането на Race for the Cure за последните 4 години в Румъния са 125, 785 евро. През последното десетилетие в Гърция са събрани близо 2 милиона евро в помощ на болните от рак на гърдата. ", "date": "2019.05.08", "title": " София ще бяга с 20 европейски столици в подкрепа на онкоболните"}
{"url": "http://www.cross.bg/ychastnitzite-prevozi-eood-1603729.html", "text": "/КРОСС/  За трета поредна година „БДЖ-Пътнически превози\" ЕООД ще осигури специални композиции за превоз на участниците и техните велосипеди в състезанието по планинско колоездене и маратон „Спици и бодли\". Събитието ще се проведе на 11-и и 12-и май на територията на община Казанлък и се организира от сдружението „Софийски планински клуб\".Около 50 колоездачи в планинското състезание ще пътуват с влак по маршрута от София до Казанлък и обратно. За тяхното удобно придвижване националният железопътен превозвач ще добави към редовните състави на бързите влакове №3623/3624 допълнителни вагони за участниците, както и специални вагон-фургони за техните велосипеди.„Софийски планински клуб\" е организация, създадена от млади ентусиасти, поставили си за цел да провокират интереса на хората към планинарство, колоездене и алпинизъм. „БДЖ-Пътнически превози\" ЕООД като представител на най-екологичния транспорт в България винаги подкрепя инициативите, свързани с различни спортни активности сред природата.   ", "date": "2019.05.08", "title": "БДЖ ще осигури превоза на участниците в състезанието „Спици и бодли”"}
{"url": "http://www.cross.bg/sibir-tyristi-izdirvane-1603730.html", "text": "/КРОСС/  Седем туристи са изчезнали след падане на лавина в планините на руския регион Алтай в Сибир и се смятат за мъртви, съобщи местният клон на министерството на извънредните ситуации, което изпрати екип от спасители на местопроизшествието, предаде Франс прес.Група от 9 души е била застигната от лавина в понеделник в \"Чуйските Алпи\" - планинска верига в Алтай, регион в южната част на Сибир, близо до границите с Монголия, Китай и Казахстан.Двама оцелели са се добрали сами днес до село и са съобщили на властите, каза ръководителят на спешните служби в Алтайския край Андрей Бурлаков.\"Когато лавината е твърде голяма, операциите по издирване и спасяване може да отнемат известно време\", посочи Бурлаков.Жертвите са били опитни туристи, които се изпълнявали сложен преход, одобрен от властите, обяви техният инструктор Владимир Юдин в руския информационен сайт Бе Еф Ем. Юдин посочва, че ще трябва да се изчака до лятото, за да се проведе сериозно издирване в района. Инструкторът добави, че планинарите са били част от група, пристигнала от Новосибирск - най-големия град в Сибир. ", "date": "2019.05.08", "title": "Лавина затрупа туристи в Сибир "}
{"url": "http://www.cross.bg/runeu-sred-chast-1603712.html", "text": "/КРОСС/  Второто издание на безплатното щафетно бягане за ученици и училищни отбори RUN4EU ще се проведе на 12 май (неделя) в София. То се провежда в рамките на \"Kaufland София Полумаратон\" и е част от честванията на Деня на Европа. Инициативата се организира от Спортен клуб „Бегач\", Представителството на Европейската комисия в България и Бюрото на Европейския парламент в България.Основна цел на RUN4EU е чрез бягане и активен начин на живот да се преодолеят част от проблемите, произтичащи от обездвижването и нездравословния начин на живот сред учениците. Едва 7% от българите се занимават редовно със спорт и физическа активност, по данни на \"Евробарометър\" от декември 2017 г. В същото време нивата на затлъстяване в страната нарастват, като този проблем започва все по-сериозно да застрашава и децата в училищна възраст. Според статистическата агенция, равнищата на наднормено тегло и затлъстяване сред младежите са се повишили с две трети в периодите 2005-2006 г. и 2013-2014 г. и са достигнали 20%. Макар че този показател се запазва нисък сред момичетата (12%), затлъстяването сред момчетата е третото най-високо в ЕС (след Малта и Гърция) и достига 28%.\"Физическата активност, в т.ч. физическите упражнения и спортът са най-добрият начин за постигане на добро физическо и психическо здраве, и помагат за справяне с наднорменото тегло и затлъстяването. Те играят важна роля за предотвратяване и на други здравословни проблеми. Освен  индивидуалните ползи за здравето, съществуват доказателства за положителни преки и косвени икономически ефекти от заниманията със спорт или физическа активност.\" - коментират от Представителството на Европейската комисия в България.За да насърчи спорта сред най-младите и да им помогне да избегнат здравословни проблеми, Представителството на Европейската комисия отново предприема конкретни действия, част от които е инициативата RUN4EU. Отвореното събитие е насочено към ученици и училищни отбори, които индивидуално или отборно могат да се включат в състезания по бягане, лекоатлетически игри и предизвикателства, които ще се проведат на 12 май в София.Дисциплините, в които могат да участват учениците, са бягане на 600 метра, 5 км, 10 км и предизвикателния полумаратон (21,1 км). Сформиралите училищен отбор ще могат да се включат и в щафета, по време на която 4 състезателя изминават по 5 км, покривайки полумаратонска дистанция (21,1 км).Освен възможността да станат част от голямо спортно събитие, учениците ще получат и специалните бегачески тениски на инициативата, медали, както и други подаръци. Най-бързите в съответните категории ще бъдат наградени по време на церемония в края на събитието.Стартовете на всички състезания от RUN4EU са по ново трасе, а дългите дистанции (от 5 до 21,1 км) започват от специална арка, която ще бъде разположена край Орлов мост. За най-малките са предвидени и специални игри и предизвикателства, които, заедно с бягането на 600 м, ще се проведат на стадион \"Васил Левски\". Всички състезания и игри, част от RUN4EU, са напълно безплатни за учениците, като за участие в тях е необходимо предварително записване.\"Бягането е най-естественото движение за хората, включително и за най-младите. Ако искате детето да има изправена стойка, правилни координационни движения в пространството, да развие хармонична и здрава мускулатура, да играе и да се забавлява докато спортува, горещо препоръчвам да го насочите към бягането. Една от възможностите да го направите е то да участва индивидуално или заедно със свои съученици в предстоящото издание на RUN4EU в София.\" - съветва детският треньор по лека атлетика Магдалена Христова от \"Приорити Спорт\", която е един от съорганизаторите на събитието.\"Спортът е един прекрасен начин да създаваме приятелства, да проявим солидарност и уважение към другите, но и да покажем отговорност към нашето собствено здраве. Затова да бъдем активни - да спортуваме, да се движим, да поемем отговорност за собственото си здраве. Но да не забравяме, че също толкова важно е да бъдем граждански активни, да изразяваме и отстояваме своите позиции и да гласуваме. Само така можем да поемем отговорност за самите нас и за бъдещето си.\" - призова Теодор Стойчев, ръководител на Бюрото на Европейския парламент в България.Регистрацията за RUN4EU продължава при засилен интерес. За всички ученици участието е безплатно и се изисква единствено регистрация, която може да се направи от родител или учител на уебсайта: /. ", "date": "2019.05.08", "title": "Безплатното състезание по бягане за ученици RUN4EU насърчава спорта сред най-младите "}
{"url": "http://www.cross.bg/dryg-kandidat-izpita-1603715.html", "text": "/КРОСС/  При провеждането на теоретичен изпит за водачи на МПС в Хасково е установено лице, което е направило опит да се яви от името на друг кандидат. При проверката на документите за самоличност наблюдаващият инспектор от ИА „Автомобилна администрация\" се усъмнява, че лицето което се явява на изпита е различно от кандидата в списъка. Това се потвърждава и от системата за лицево разпознаване в изпитната зала. Инспекторът на ИА „Автомобилна администрация\" незабавно сезира органите на МВР. При направената проверка е установено, че лицето се явява на изпита с личната карта на друг кандидат, след което е отведено от служителите на МВР за предприемане на последващи действия.", "date": "2019.05.08", "title": "Пресечен е опит за нерегламентирано преминаване на теоретичен изпит за шофьори   "}
{"url": "http://www.cross.bg/binev-pavel-beshe-1603713.html", "text": "/КРОСС/  Режисьорът Павел Васев е в стабилно състояние, предвид това, че е получил 4 инсулта. Той е на самостоятелно дишане със стабилна хемодинамика.Това заяви по време на брифинг тази сутрин д-р Красимир Бинев, завеждащ на отделение по неврореанимация в \"Пирогов\". Правим редица изследвания, за да установим с какво можем да помогнем, най-вероятно в един момент ще се наложи по-агресивна рехабилитация, поясни д-р Бинев.Вчера режисьорът беше транспортиран от Москва с правителствения самолет, след като преди четири месеца беше приет в болница заради прекаран инсулт.Организацията по отношение на транспорта на Павел Васев от Москва беше перфектна. Вчера изчакахме да излети папата, след което ни пуснаха и нас. На летището ни чакаше линейката с пациента, забавихме се около час и към 15:30 - 16 ч вече бяхме на нашето летище, обясни д-р Бинев.  ", "date": "2019.05.08", "title": " Павел Васев е получил 4 инсулта, състоянието му към момента е стабилно "}
{"url": "http://www.cross.bg/proekta-slavchev-nevski-1603714.html", "text": "/КРОСС/  Предстоящото обновяване на софийския площад „Александър Невски\" отново разбуни духовете сред столичани. През 2014 г.,  Архитектурното бюро А.Д.А, ръководено от арх. Иво Пантелеев, спечели обществената поръчка на Столична община за площада. Именно А.Д.А реализира ремонта ул. \"Граф Игнатиев\" и водната стена на площад \"Гарибалди\", които меко казано предизвикаха вълна на недоволство сред гражданите на София. По този повод председателят на ПП МИР и общински съветник от \"Политическа група 5\" в Столичния общински съвет инж. Симеон Славчев поиска незабавно да се спре проекта и той да бъде подложен на широко обществено обсъждане, в което освен гражданите и неправителствените организации, да се включат и експерти от Камарата на строителите, на архитектите и всички други компетентни органи. Припомняме, че по инициатива на инж.Симеон Славчев през 2017 г. Столичната община забрани спирането на автобуси пред храм-паметника \"Св. Александър Невски\" и на практика беше премахната незаконната автогара пред един от символите не само на София, но и на цяла България.Тогава, с подкрепата на Светия Синод, инж. Славчев поиска цялото пространство около храм-паметника \"Св. Александър Невски\" да стане изцяло пешеходна зона с парково пространство и пейки, по пример на други европейски столици. „В първоначалния проект на А.Д.А е включено премахването на емблематичните едноразмерни павета и подмяната им с нова настилка в цветова гама като тази по ул. \"Граф Игнатиев\". Паветата са декларирани за паметник на културата и са под закрилата на закона и премахването им е недопустимо. Управляващите Столичната община твърдят, че премахването на паветата няма да се случи, но гаранция за това в момента няма\", беше категоричен Славчев. Той поиска пълна публичност на проекта, като всеки детайл бъде подложен на широко обсъждане, „а не да се правят промени по проекта след като започне реконструкцията, какъвто негативен опит вече столичани имат с ул. \"Граф Игнатиев\", допълни инж. Славчев.„Няма да позволим Графа 2 пред „Св. Александър Невски\". Нека погледнем другите европейски столици, които превръщат подобни места в добре организирани социални пространства и те се превръщат в символи на градовете. Патриаршеската катедрала е знаково място в София, символ на града и туристическа дестинация за гостите на столицата. От позицията си на общински съветник и като гражданин на София, искам незабавното спиране на проекта и провеждането на широко обществено обсъждане на всеки детайл от проекта\", каза инж. Симеон Славчев.Той предлага в проекта да бъде заложено и изграждането на паметник на Св. княз Борис I Михаил Покръстител, който да бъде разположен в пространството пред Св. Синод и да гледа към катедралата. „Това е пространството, където трябва да бъде издигнат паметник на българския владетел, който налага християнството и въвежда славянската писменост в България\", беше категоричен общинския съветник инж. Симеон Славчев.", "date": "2019.05.08", "title": "Симеон Славчев: Няма да позволим Графа 2 пред „Св. Александър Невски”"}
{"url": "http://www.cross.bg/znameto-povod-predstaviteli-1603717.html", "text": "/КРОСС/  По повод Деня на Европа - 9 май, от 10.00 часа пред сградата на президентската институция на тържествена церемония ще бъде издигнато знамето на ЕС. Церемонията ще се състои в присъствието на държавния глава Румен Радев, парламентаристи и представители на изпълнителната власт.По-рано през деня президентът и върховен главнокомандващ на Въоръжените сили ще участва в церемонията по полагането на венци и цветя пред паметника на Незнайния войн в столицата по повод 74 години от края на Втората световна война. Събитието, на което ще присъстват български ветерани и представители на военно-патриотични съюзи и организации, ще започне от 9.00 часа.", "date": "2019.05.08", "title": "Издигат знамето на Европа пред президентството в чест на 9-ти май"}
{"url": "http://www.cross.bg/ivancheva-petrova-bilyana-1603719.html", "text": "/КРОСС/  Апелативният специализиран съд пусна под домашен арест отстранения кмет на „Младост\" Десислава Иванчева и заместничката ѝ Биляна Петрова.Те бяха осъдени от Специализирания наказателен съд на 20 г. и 15 г. лишаване от свобода. В мотивите си съдът посочи, че няма опасност двете жени да се укрият.На 15 април Специализираният съд призна за виновна отстранения кмет на район \"Младост\" Десислава Иванчева за искан подкуп от Александър Ваклин в съучастие с Биляна Петрова и Петко Дюлгеров. Иванчева ще трябва да заплати 10 000 лв., вместо 20 000 лева заради нарушените й права по време на ареста. Тя няма да може да заема държавни длъжности и се предвижда част от имуществото й да бъде конфискувано. Съдът реши, че Иванчева, Петрова и Дюлгеров са виновни.Според магистратите има достатъчно доказателства за това, че те заедно са поискали подкуп от Александър Ваклин в размер на 20 евро за кв.м. разгърната площ от сграда, която той е искал да построи. Заместничката на Иванчева, Биляна Петрова получи 15 години лишаване от свобода и 15 хил. лв. Глоба, както и забрана 15 години да заема държавни длъжности. Бившият кмет на района и считан за посредник при предаването на подкупа Петко Дюлгеров получи 12 години лишаване от свобода, 12 хил. лв. глоба и 12 години забрана да заема държавни длъжности.В зала съдията Иво Хинов подчерта, че постановените от него присъди са за поискан, а не за взет подкуп. Мотивите на магистратите за присъдата бяха, че е имало много политически нюанси в делото и всички те са взети предвид. Съдията заяви още, че сред многобройните доказателства няма никакви данни да е имало подбудителство към подкуп или някой да е подстрекавал двете жени да искат такъв. Все още се чака да излязат мотивите, с които Хинов прати тримата зад решетките.Присъдата е на първа инстанция. Адвокатите и на тримата ще обжалват присъдите. ", "date": "2019.05.08", "title": " Пуснаха под домашен арест Десислава Иванчева и Биляна Петрова "}
{"url": "http://www.cross.bg/informatzionnite-transporta-tehnologii-1603716.html", "text": "/КРОСС/  Министърът на транспорта, информационните технологии и съобщенията Росен Желязков ще открие заседанието на комисията за провеждане на процедурата за концесия на летище София, на което ще бъдат отворени офертите на допуснатите участници. То ще се проведе утре, 09.05.19 г., от 09:00 ч. в зала 3 на Министерството на транспорта, информационните технологии и съобщенията, ул. „Дякон Игнатий\" 9.  ", "date": "2019.05.08", "title": "Отварят офертите за концесията на летище София   "}
{"url": "http://www.cross.bg/ptitzi-vsichki-tzentur-1603718.html", "text": "/КРОСС/  „Врабчетата  намаляват и това е факт\", коментира Мариана Вълчева от Българското дружество за защита на птиците БДЗП. Тя допълни, че през последните 10 години тяхната численост се е свила с близо 30%. Именно този факт е реален показател за случващото се около нас и средата, в която живеем. Презастрояване, замърсяване на въздуха, липса на достатъчно зелени площи, високи нива на шума - това са само част от причините, поради които популацията на някои от  птици в градовете намалява. Експертните проучвания сочат, че негативните фактори, които влияят върху състоянието на популацията на врабчетата са предпоставка за влошаване качеството и на живота на хората.Сердика Център се включва в кампанията „Ние броим врабчетата\", която чрез доброволци има за цел да направи мониторинг на броя врабчета, за да бъдат установени тенденциите и предприети необходимите мерки за опазването на врабчетата и други видове  птици в градовете.На 12 май, от 12.00 часа в Сердика Център (Голямата ротонда, ниво -1) всички желаещи могат да се включат в образователната кампания и заедно със своето семейство да изработят хранилки за птици. Представителите на БДЗП ще запознават всички посетители с любопитни подробности за света на птиците, а специални награди ще очакват малки и големи. Работилниците за хранилки ще се проведат в уикендите 11-12 и 18-19 май. Специална инсталация, посветена на кампанията, показва полета на птиците и впечатлява всички гости на търговския център. 500 птици в полет са част от внушителното произведение, за чиято направа са ангажирани професионални архитекти. Лицата на Сердика Център - популярните блогъри Cvetybaby и Валери Йорданова предизвикват всички да последват профила на Serdika Center, да се снимат пред инсталацията до 26 май и ще имат възможността да спечелят почивка за двама на остров Крит за 4 дни през месец юли с включени хотел и самолетни билети, предоставени от Usit Colours.  ", "date": "2019.05.08", "title": "Врабчетата у нас са намалели с 30% през последните 10 години"}
{"url": "http://www.cross.bg/vanyaty-konsylstvo-katalyniya-1603720.html", "text": "/КРОСС/  Министерският съвет прие решение за откриване на българско консулство в Барселона, което ще обслужва автономните области Каталуния и Арагон в Испания.По данни на Националния статистически институт на Кралство Испания към 2018 г. в страната са регистрирани като постоянно живеещи 125 244 българи. От тях 11 239 души, или 9%, са се установили в Каталуния. Това прави областта третия най-голям приемник на българи в кралството след Мадрид и автономната област Валенсия, съобщи пресслужбата на правителството.Консулството ще предостави по-лесен и бърз достъп до консулски услуги като подаване на заявление за издаване на български документи за самоличност, извършване на нотариални заверки на пълномощни и декларации, както и получаване на актове за гражданско състояние.В момента българите в Каталуния и Арагон българи трябва да пътуват до Валенсия или Мадрид за консулски услуги.Одобрена и промяна в бюджета на Външно министерство в размер до 486 211 лв, които ще отидат за разходи по работата на новата служба. 16 994 лв. от тях ще са за персонала на консулството.Откриването на консулство на Република България в Барселона е в резултат на вътрешен анализ на МВнР и на усилията на правителството за подобряване обслужването на българските граждани зад граница, се казва в съобщението на Министерски съвет.Правителството реши и да бъдат установени дипломатически отношения с тихоокеанската островна държава Вануату. Засега там няма да се открива българско посолство или да се акредитира посланик.Установяването на дипломатически отношения с Вануату беше договорено по време на среща между вицепремиера и министър на външните работи Екатерина Захариева и външния министър на Република Вануату Ралф Регенвану през 2018 г. в столицата на Того Ломе.Вануату е разположена на архипелага Нови Хебриди в Южния Тихи океан и има територия 12 189 кв. км. В столицата ѝ Порт Вила живее една шеста от населението ѝ от 288 000 души.Вануату е петата островна държава в Океания, с която България установява дипломатически отношения - след Науру, Соломоновите острови, Тувалу и Фиджи. ", "date": "2019.05.08", "title": "България открива консулство в Барселона "}
{"url": "http://www.cross.bg/tzipras-danutzite-gurtziya-1603722.html", "text": "/КРОСС/  ДДС върху храните в Гърция ще бъде намален от 24% на 13 на сто, съобщи премиерът Алексис Ципрас. Ще бъде понижен наполовина и енергийният данък, като от 13% той ще стане 6, обеща министър-председателят.Парите за понижаването на данъците ще се вземат от преизпълнение на събирането на данъци, което е в размер на 1,14 милиарда евро.Ципрас съобщи на пресконференция във вторник, че спестяванията и по-добрите от очакваните икономически резултати ще позволят на Гърция и да изкупи обратно 3,6 милиарда евро \"скъпи\" кредити от Международния валутен фонд.Преди европейските и местните избори на 26 май и националните избори в края на годината, Ципрас обяви намаляване на данъците върху храните и енергията \"така че гърците ще почувстват възможно най-бързо ... възстановяването на икономиката\".Ципрас се бори да настигне основната опозиционна консервативна партия „Нова демокрация\", която води в социологическите проучвания. ", "date": "2019.05.08", "title": "Ципрас обеща Гърция да намали данъците върху храните и енергията "}
{"url": "http://www.cross.bg/ivancheva-zatvor-markovski-1603702.html", "text": "/КРОСС/  Марин Марковски и синът му Димитър вече не са адвокати на Десислава Иванчева. Защитата й се поема от Николай Хаджигенов. На 30 април, или 2 седмици след 20-годишната присъда на бившата кметица на район \"Младост\", те се е отказала от услугите на Марковски.Делото започна с половин час закъснение и бе отложено с 40 минути по искане на Иванчева и Петрова. По думите им те били в сливенския затвор и имали нужда от малко време да говорят със защитниците им.Двете са в сливенския затвор от 15 април, когато Иванчева получи 20 години, а Петрова - 15 г. За поискан, но не и за взет подкуп, от бизнесмена Александър Ваклин. Последният по сделката Петко Дюлгеров е с присъда от 12 години. Съдията Иво Хинов нареди да бъдат задържани в зала, защото могат да се укрият.Иванчева е независим кандидат за евродепутат. Ако не бъде освободена днес, ще се наложи да води кампанията си от килията на сливенския затвор.  ", "date": "2019.05.08", "title": "Иванчева се отказа от адвокат Марин Марковски, нае Николай Хаджигенов"}
{"url": "http://www.cross.bg/mulniya-skorost-pilotska-1603703.html", "text": "/КРОСС/  Пилотска грешка е една от версиите за катастрофата на московското летище „Шереметиево\", при която загинаха 41 души. Самолетът „Су-100\" е бил ударен от мълния във въздуха, което е прекъснало комуникацията с наземния контрол. Руските власти решиха да не спират полетите с този модел, въпреки, учудването на експертите, защо мълния може да предизвика подобна повреда.В същото време кацането с висока скорост на носещия огромно количество гориво самолет не е нормална практика, коментират следователите. Двете черни кутии ще бъдат изследвани, но резултатите ще станат известни, едва след няколко седмици.Според авиоекспертите заради пълния резервоар и високата скорост при кацане, самолетът е направил т.нар. \"козел\" - отскачане след  досега с пистата. При повторния удар най-вероятно са се счупили задните колесници, което е довело до запалването на самолета.  ", "date": "2019.05.08", "title": "Пилотска грешка е една от версиите за катастрофата на летище Шереметиево"}
{"url": "http://www.cross.bg/telefonni-teritoriyata-rymunskite-1603708.html", "text": "/КРОСС/  Днес на ГКПП-Дунав мост румънските власти осъществиха предаването на петима български граждани на българските власти. Петимата - на възраст от 24 до 36 години, бяха обявени за международно издирване в Шенгенската информационна система на 18 април т.г. на основание на издадени от Специализираната прокуратура Европейски заповеди за арест, за участие в организирана престъпна група за телефонни измами. Те са задържани от румънската полиция същия ден в рамките на проведената под надзора на прокуратурата операция.Припомняме, че една от най-големите организирани престъпни групи, занимавала се с телефонни измами, бе неутрализирана в хода на предприети действия на територията на София, Велико Търново и Румъния. В нея участваха  служители на ГД „Национална полиция\" и ОДМВР-В.Търново. Реализацията бе осъществена с помощта на румънските партньорски служби и на Евроджъст, съдействали за бързината на разследването.В рамките на действията бяха задържани пет лица от България - „мулета\", в Румъния - още  шестима от най-високото йерархично ниво на групата, включително и ръководителят, както и над 23-ма  „въртачи\", които постоянно набирали различни телефонни номера на територията на България. Разследването стартира през 2017 г. от Велико Търново. След като мащабите излязоха от територията на ОДМВР,  случаят бе поет от ГДНП, на по-късен етап  се включиха и Специализираната прокуратура и румънските служители. Според  събраните до момента данни, измамите, извършени от задържаната група, са за над  2 милиона лева. ", "date": "2019.05.08", "title": "Румънските власти ни предадоха петима участници от група за телефонни измами   "}
{"url": "http://www.cross.bg/otbrana-komentira-posochi-1603701.html", "text": "/КРОСС/  Парламентът прие на първо четене промени в Наказателния кодекс, свързани с института на неизбежната отбрана и санкциите за маловажни кражби, съобщава БТА. Промените са внесени от \"Обединени патриоти\" на 18 април миналата година и днес бяха одобрени единодушно със 106 гласа \"за\" в пленарната зала. След това депутатите гласуваха максимален срок за предложения между първо и второ четене.Със законопроекта се записва, че няма превишаване на пределите на неизбежната отбрана, когато нападението е извършено чрез противозаконно влизане в жилище, както и когато е насочено срещу живота, здравето, свободата или половата неприкосновеност на отбраняващия се или на другиго и е извършено от две или повече лица, от въоръжено лице или нощем.Заместник-председателят на ПГ \"Обединени патриоти\" Искрен Веселинов посочи, че измененията са срещу битовата престъпност и целят разширяване на хипотезите на неизбежна отбрана. \"В момента законът не е достатъчно толерантен към тези, които защитават собствеността си\", коментира той. Веселинов посочи, че втората част от законопроекта се отнася за маловажните кражби. \"Ако стойността на кражбите е до две минимални работни заплати /1100 лева/, може да се приключи производството с глоба между 100 и 300 лева, като това може да се повтори или потрети, ако общата стойност на престъпленията в рамките на една година е под 150 лева\", коментира той. По думите му на този порочен кръг трябва да се сложи край и при второ провинение извършителят да влиза в затвора. От ОП предлагат също стойността на кражбата да бъде намалена на една минимална работна заплата.От ГЕРБ изтъкнаха важността на промените, но отбелязаха и слабости на предложените текстове.Маноил Манев от ГЕРБ каза, че е доволен, че се отваря този дебат. Той обаче изрази притеснения, че ще имат проблем, приемайки тези текстове при празна зала отляво. Популистите няма да спазят принципа като не си го казал навреме да замълчиш, а ще говорят лъжи всеки Божи ден, посочи Манов. Колегата му Димитър Лазаров подкрепи условието \"две минимални работни заплати\" да бъде заменено с \"една\".\"Трябва да приложим твърдата санкция на закона, за да въвеждаме ред и законност\", коментира Валери Симеонов /ОП/. Според него предложените текстове са добре обмислени, балансирани и съгласувани и не носят риск от извършване на криминално престъпление, прикрито като неизбежна отбрана.Когато нарушителите знаят, че ще лежат в затвора за един откраднат буркан, и бабата няма да пострада, коментира Юлиан Ангелов /\"Обединени патриоти\"/.Независимият депутат Спас Панчев коментира, че този въпрос наистина е важен за обикновения български гражданин, за земеделския производител. Той посочи, че много въпроси следва да бъдат доуточнени между първо и второ четене, но хората очакват да има промяна. ", "date": "2019.05.08", "title": "Неизбежната отбрана вече не е наказуема"}
{"url": "http://www.cross.bg/avtobysi-ychilishtni-podmeneni-1603706.html", "text": "/КРОСС/  Кабинетът отпусна 20 млн. лв за нови училищни автобуси, стана ясно на днешното правителственото заседание.С отпуснатите средства ще бъдат подменени над 100 училищни автобуса, заяви министърът на образованието и науката Красимир Вълчев, цитиран от Агенция \"Фокус\".Красимир Вълчев, министър на образованието и науката: В момента проучваме потребностите и не мога да кажа какво ще е конкретното число на автобусите. Ще бъдат подменени онези, при които има най-голям риск децата да пътуват с тях.Тепърва ще се направи анализ колко местни да бъдат новите автобуси, поясни министърът. ", "date": "2019.05.08", "title": " Кабинетът отпуска 20 млн. лв за нови училищни автобуси "}
{"url": "http://www.cross.bg/momiche-shofyor-blusna-1603704.html", "text": "/КРОСС/  Шофьор блъсна 15-годишно момиче и избяга, съобщиха от полицията, съобщава \"Дарик нюз\".На 7 май, на булевард „В. Левски\" в Хасково е станал пътен инцидент с лек автомобил „Фолксваген\", шофиран от 34-годишен мъж. Той не е съобразил скоростта си на мокър асфалт и е ударил пресичащата 15-годишна пешеходка.След удара, водачът не е уведомил органите на МВР и е напуснал произшествието. Пострадалото момиче е прегледано в болницата, където е установено, че е с хематоми в областта на краката, освободена за домашно лечение.Виновният водач е издирен и му е съставен акт. ", "date": "2019.05.08", "title": "Шофьор блъсна 15-годишно момиче и избяга"}
{"url": "http://www.cross.bg/evropeiiska-vuzmozhnost-borisov-1603705.html", "text": "/КРОСС/  Все повече хора ни подкрепят и виждат в БСП гаранция и възможност. Гаранция за справедливост, че ще се преборим за минимална европейска заплата и минимална европейска пенсия. Че ще има европейска прокуратура , начело с госпожа Кьовеши, за да има и справедливо правосъдие. И възможност -  за сваляне  на едноличния режим Борисов и възстановяване на държавата с условия за правене на бизнес- без рекет; с  развитие на държавното и общинско здравеопазване; с образование , в което не се подменя историята и турското робство е турско робство, а не мирно съжителство; със свобода за различното мнение, без страх за работата и децата. Обръщам се към всички: не се страхувайте и гласувайте. Скоро Борисов ще бъде минало. Важно е ние, като българи, как ще си подредим настоящето и изградим бъдещето. Началото на тези процеси е 26 май, с номер 18 в интегралната бюлетина.   ", "date": "2019.05.08", "title": "Корнелия Нинова: Все повече хора виждат в БСП гаранция и възможност "}
{"url": "http://www.cross.bg/chasa-obryshvane-bezopasnostta-1603707.html", "text": "/КРОСС/  До 21 май ще се извършва обрушване на скатовете и почистване на тунелите по пътя II-86 Асеновград - Хвойна. За осигуряване на безопасността на пътуващите трафикът ще се спира всеки ден от понеделник до четвъртък от 9 до 17 часа на интервали през около 2 часа. Необходимо е шофьорите да изчакват на място или да използват алтернативния маршрут по път III-866 Кричим - Девин. В петък движението ще се ограничава от 9 до 15 часа, а за да не се затруднява трафикът в почивните дни - събота и неделя, няма да се извършва обрушване на скатовете. Дейностите се извършват по алпийски способ и е наложителна мярка за подобряване на безопасността на пътуващите. Шофьорите трябва да карат внимателно, със съобразена скорост и да спазват стриктно пътната сигнализация.  ", "date": "2019.05.08", "title": "Обрушват скатове по пътя Асеновград – Хвойна, спират периодично трафика"}
{"url": "http://www.cross.bg/sofiya-problemi-kampaniyata-1603709.html", "text": "/КРОСС/  На 8 май млади социалисти от столичния район „Средец\" ще проведат две акции от кампанията „Малките - големи проблеми на София\".В 18.30 часа на ъгъла на бул. „Партиарх Евтимий\" и бул. „Витоша\" ще се проведе акцията \"Нашият център е нашата разбита крепост\".След това, в 20.00 часа, ще \"осветят\" проблемите пред входа на Столична община (ул. Московска № 33).Кампания \"Малките - големи проблеми на София\" е част от инициативата „24х24\" на Младежкото обединение в БСП - София. Целта на кампанията е да покаже малки и елементарни, на пръв поглед, проблеми на градската среда в идеалния център на София, които така и не намират решение. В рамките на кампанията, която ще бъде разделена на 3 подтеми, ще бъдат представени проблеми свързани с инфраструктура, осветление, чистота, паметници на културата, обществени чешми и необходимостта от текущата им поддръжка. ", "date": "2019.05.08", "title": "Млади социалисти ще проведат акция \"Нашият център е нашата разбита крепост\"   "}
{"url": "http://www.cross.bg/yslygi-platezhni-stazh-1603711.html", "text": "/КРОСС/  Националният осигурителен институт ще преизчислява служебно личните пенсии за трудова дейност на хората, които са придобили осигурителен стаж след пенсионирането си, реши правителствотоВместо да заявяват ежегодно заявление за преизчиславане, работещите пенсионери ще подават документа еднократно, а не всяка година да заявяват това, както е в момента.С приетите промени в Наредбата за пенсиите и осигурителния стаж тя се синхронизира и с измененията в разпоредбите на Кодекса за социално осигуряване, както и с новия Закон за платежните услуги и платежните системи. След влизане на промените в сила, сметки за изплащане на отпуснатите им пенсии не само в банки, но и в други лицензирани от БНБ доставчици на платежни услуги, както и в клонове на доставчици на платежни услуги, осъществяващи дейност на територията на страната. ", "date": "2019.05.08", "title": "НОИ ще преизчислява служебно пенсиите на работещите пенсионери "}
{"url": "http://www.cross.bg/trump-deklaratzii-iiork-1603688.html", "text": "/КРОСС/  Финансите на Доналд Тръмп са били на червено в периода 1985-1994 г., когато нюйоркският бизнесмен е загубил близо 1,2 милиарда долара. Това съобщи в. \"Ню Йорк таймс\", който е получил информация за данъчните декларации на тогавашния магнат на недвижими имоти, предадоха АП и АФП.Вестникът е получил от приходната агенция копия от официалните данъчни декларации на бъдещия президент. Той е декларирал загуби от 46,1 милиона долара през 1985 г., над 250 милиона през 1990 и през 1991 г. и общо 1,17 милиарда за 10-годишния период. Тръмп е загубил толкова много пари, че е могъл да не плаща подоходни данъци за осем от десетте години, посочва \"Ню Йорк таймс\", цитиран от Ройтерс.Комисията по бюджетните средства към Камарата на представителите в Конгреса поиска приходната агенция да предостави информация за данъците на Тръмп от 2013 до 2018 г. Министърът на финансите Стивън Мнучин отказа под предлог, че комисията няма легитимно законодателно основание за това искане. Отказът на Мнучин бе очакван и вероятно ще задейства съдебна битка, прогнозира АП.След като бе избран за президент през 2016 г., Тръмп прехвърли управлението на бизнеса му на синовете си. Той наруши десетилетната традиция, като отказа да публикува данъчните си декларации и в предизборната кампания през 2016 г., и след като влезе в Белия дом.Един от адвокатите на президента отговори на въпрос на \"Ню Йорк таймс\", че информацията на вестника за данъчните декларации и за бизнеса на Тръмп отпреди 30 години са изключително неточни, посочва АФП. ", "date": "2019.05.08", "title": "Доналд Тръмп е загубил над 1 млрд. долара през 80-те и 90-те години "}
{"url": "http://www.cross.bg/cocoa-kakao-life-1603690.html", "text": "/КРОСС/  Монделийз Интернешънъл обяви, че до 2025 г. програмата за устойчиво производство на какао Cocoa Life ще осигури 100% от какаото, необходимо за марките шоколад на компанията. Това ще е възможно поради обещаващите резултати в първите шест години на програмата. Cocoa Life помага да се създаде успешна верига за снабдяване с какао чрез увеличаване на добивите на съществуващите какаови ферми, изграждане на устойчивост в общностите при отглеждане на какаото и предотвратяване на обезлесяването.Днес, 43% от брандовете шоколад на Монделийз Интернешънъл съдържат какао, произведено чрез Cocoa Life. До 2025 г. всички любими международни и местни марки шоколади ще съдържат какао, доставено изключително чрез програмата. Това ще доведе и до увеличаване на броя на какаовите производители, които Монделийз Интернешънъл подкрепя в шест страни, производители на какао: Гана, Кот д'Ивоар, Индонезия, Доминиканска република, Индия и Бразилия.„Нашата цел в Монделийз Интернешънъл е да дадем възможност на хората да хапват правилно и това започва със съставките, които извличаме, включително какаото\", споделя председателят и главен изпълнителен директор Дирк Ван де Пут. „Тъй като търсенето на шоколад продължава да расте, ние сме решени да изградим процъфтяващ сектор на какаото, съставка, която е от съществено значение за нашия бизнес. Това е важен етап за нашата програма Cocoa Life и ще е гарант за потребителите по света, че марките шоколад, които обичат, са направени по правилния начин. \"При старта на програмата през 2012 г., Монделийз Интернешънъл пое ангажимент да инвестира 400 милиона долара в Cocoa Life, с цел да се изгради успешна верига за доставка на какао като се увеличи производителността в отглеждане на какаото и се подкрепят местните общности за подобряване на условията им на живот и бизнес. Днес, програмата работи директно с производителите на какао и местните общности с акцент върху развитие на уменията им, образование и достъп до основни ресурси, нужни за произвоството.Монделийз Интернешънъл публикува Годишния доклад на Cocoa Life за 2018 г. - първият широкомащабен доклад за въздействието в производството на какао, който показва окуражаващи резултати от първите шест години действие на програмата. Cocoa Life работи с над 142 000 производители, които отглеждат повече какао в стопанствата си; програмата дава възможност на повече от 1400 общности да управляват собственото си развитие и да увеличат доставките си, с което се покриват 43% от шоколадовата продукция на компанията днес.Положително въздействие от Cocoa Life:Добивите на какао непрекъснато се подобряват и резултатите показват, че колкото какаовите стопанства стават по-ефективни, толкова тяхната доходност се увеличава. Това е важна стъпка, тъй като земеделските стопанства, които могат да произвеждат повече с по-малко земя, са в състояние да отделят място от земята, което да бъде използвано за други дейности, генериращи доходи, което прави какао производството проспериращ бизнес. Вече повече общности управляват собственото си развитие, а тези част от Cocoa Life се превръщат и в двигател на промяната. Тези общности са успели да привлекат необходимото финансиране и ресурси, които са нужни за развитието им - важна стъпка, тъй като промените в сектора могат да се случат само, ако местните участници се чувстват достатъчно мотивирани и решими да направят това. Какао производителите насърчават и осигуряват защита на земята, където какаото се отглежда, което е и ключов приоритети в програмата Cocoa Life. Картографирането на земите и редицата инструменти в помощ на производителите им дават допълнително ресурс, за да извлекат повече ползи от своите стопанства и така да изградят по-добър бизнес.Предвид отчетените резултатите, програмата ще се фокусира върху ключови области, за да се постигне най-голямо въздействие: отглеждането на какао може да е успешен бизнес; образовани и приобщени местни общности, които управляват собственото си развитие; опазване и възстановяване на горите, чрез устойчиви на климата практики.\"Развитието на програмата Cocoa Life доближава Монделийз Интернешънъл стъпка по-напред до желаното положително въздействие, което компанията оказва върху хората и планетата\", казва Ван де Пут. „Чрез Cocoa Life ние сме водещи в борбата срещу изменението на климата в сектора на какаото и играем активна роля в осигуряването на устойчиви доставки на основни суровини.\"„Не бихме могли да постигнем успех, ако работим сами, затова ние създаваме отношения, които да работят за трайна промяна и споделяме нашия холистичен подход чрез продуктивни и съвместни партньорства\", добавя той. \"Надяваме се, че нашите окуражаващи резултати вдъхновяват повече членове на индустрията да прилагат интегрирани подходи и да разширяват тяхното въздействие в мащаб.\" ", "date": "2019.05.08", "title": "Монделийз Интернешънъл се ангажира до 2025 всички марки шоколади да са със 100% устойчиво какао, осигурено чрез „Cocoa Life”"}
{"url": "http://www.cross.bg/lite-huawei-snimki-1603691.html", "text": "/КРОСС/  Серията P30 на Huawei, която бе представена с P30 и P30 Pro на специално събитие в Париж в края на март, наложи изцяло нови стандарти в света на мобилната фотография. За пръв път в историята камера на смартфон може да преодолява ограниченията на човешкото око, улавяйки ярки и детайлни изображения при всякакъв вид осветление. Сега, по-малко от 2 месеца по-късно, на пазара излиза Huawei P30 lite, за да предложи висококачествена камера на съвсем достъпна цена за всеки, който иска да погледне на света по нов начин.Новият P30 lite извежда „ultra-high resolution\" фотографията на изцяло ново ниво. Моделът разполага с иновативна 48-мегапикселова камера, която позволява на потребителите да правят снимки с дълбочина и детайлност, за която доскоро можеха единствено да мечтаят. Камерата на Huawei P30 lite разполага с иновативен CMOS сензор, съдържащ в себе си 48 млн. пиксела - уникално постижение дори за динамична индустрия като мобилната фотография и поредното предизвикателство, което Huawei отправя към „правилата\" в тази сфера, които иска да пренапише.Най-забележителната част от новия сензор е четворният цветови филтър Quad Bayer. При традиционния Bayer филтър основните RGB цветове (Red Green Blue) са разположени в мозайка от типа ½ зелено, ¼ червено и ¼ синьо. Така всеки цвят е разположен до другите два във всяка посока. Quad Bayer шаблонът реаранжира цветовете в 4 правоъгълни групи (2 зелени, 1 червен, 1 син), което позволява на новия сензор на P30 lite да постига едновременно висока резолюция и отлични резултати при ниска осветеност, като елиминира закъснението между „късата\" и „дългата\" експозиция в HDR фотографиите. HDR снимките, улавящи контрастите в светлината с изключителна яснота, са една от гордостите на P30 lite.При снимането с P30 lite четворният цветови филтър Bayer позволява на всеки пиксел да изчисли яркостта на цветовете около себе си с изумителна точност. След това всеки един пиксел подава индивидуален сигнал, който оформя структурата на изображението, като резултатът е невероятни 48-мегапикселови снимки в реално време.С други думи, всеки един от 48-те милиона фоторецептора предава информация независимо от останалите, без да има нужда от намесата на специален софтуер, а самотранфсормиращата се пикселна структура създава изображения с удивителнаta комплексност на 48 милиона отделни компоненти. Качеството на снимките, идващо от самия CMOS сензор на  Huawei P30 lite, далеч надхвърля това на снимки, създадени с традиционните софтуерни алгоритми. Те могат да се отпечатват като HD постери във формат 2,8 Х 2,1 метра с резолюция от 72 точки на инч (dpi), като изображенията са със запленяваща острота, цветност, яркост, дълбочина и изразителност.  Камерата на Huawei P30 lite прилага в употреба по чудесен начин своя 1/2-инчов сензор, който регистрира повече светлина при създаването на изображение, като по този начин се превръща в безценен помощник при нощна фотография. Допълнителното пространство за пикселите, съчетано с „four-in-one\" пикселна технология на Huawei, осигурява снимки с кристално качество дори при най-сложните условия. Но това не е всичко - с помощта на режима „Super night\" ще имате възможност да снимате до 6-секундни експозиции, за да създадете ярки и въздействащи нощни сцени. \"Super Night\" режима на P30 lite използва изкуствен интелект, за да засече най-важните черти на избрания от нас обект, включително неговите форма и ръбове. Функцията засича всички заснети изображения, след което с помощта на AI технология премахва разфокусираните части, причинени от естествените трептения на ръката, като по този начин качеството на изображението се повишава значително. След това множеството от изображения биват сравнени помежду си, за да може яркостта и цветовете да бъдат балансирани по възможно най-добрия начин. Разбира се, от гледна точка на потребителя нощните снимки биват създавани на мига, сякаш с магическа пръчка.Благодарение на взаимодействието между страхотните сензори и иновативния софтуер нощните снимки, направени с P30 lite, изглеждат изумително запленяващи. Независимо дали лагерувате в мрачна гора или се наслаждавате на питие в някой бар с гледка към искрящите светлини на големия град, камерата на P30 lite винаги ще пресъздаде красотата на нощта по един невероятен и неподражаем начин.P30 lite вече е на пазара с атрактивни планове в мрежата на A1, Telenor и Vivacom, както и в свободна продажба в Технополис, Техномаркет, Zora и партньорите на дистрибутора Polycom на препоръчителна крайна цена от 729 лв. Предлага се в три цвята - син (Peacock Blue), черен (Midnight Black) и бял (Pearl White).Серията P30 на Huawei, която бе представена с P30 и P30 Pro на специално събитие в Париж в края на март, наложи изцяло нови стандарти в света на мобилната фотография. За пръв път в историята камера на смартфон може да преодолява ограниченията на човешкото око, улавяйки ярки и детайлни изображения при всякакъв вид осветление. Сега, по-малко от 2 месеца по-късно, на пазара излиза Huawei P30 lite, за да предложи висококачествена камера на съвсем достъпна цена за всеки, който иска да погледне на света по нов начин.Новият P30 lite извежда „ultra-high resolution\" фотографията на изцяло ново ниво. Моделът разполага с иновативна 48-мегапикселова камера, която позволява на потребителите да правят снимки с дълбочина и детайлност, за която доскоро можеха единствено да мечтаят. Камерата на Huawei P30 lite разполага с иновативен CMOS сензор, съдържащ в себе си 48 млн. пиксела - уникално постижение дори за динамична индустрия като мобилната фотография и поредното предизвикателство, което Huawei отправя към „правилата\" в тази сфера, които иска да пренапише.Най-забележителната част от новия сензор е четворният цветови филтър Quad Bayer. При традиционния Bayer филтър основните RGB цветове (Red Green Blue) са разположени в мозайка от типа ½ зелено, ¼ червено и ¼ синьо. Така всеки цвят е разположен до другите два във всяка посока. Quad Bayer шаблонът реаранжира цветовете в 4 правоъгълни групи (2 зелени, 1 червен, 1 син), което позволява на новия сензор на P30 lite да постига едновременно висока резолюция и отлични резултати при ниска осветеност, като елиминира закъснението между „късата\" и „дългата\" експозиция в HDR фотографиите. HDR снимките, улавящи контрастите в светлината с изключителна яснота, са една от гордостите на P30 lite.При снимането с P30 lite четворният цветови филтър Bayer позволява на всеки пиксел да изчисли яркостта на цветовете около себе си с изумителна точност. След това всеки един пиксел подава индивидуален сигнал, който оформя структурата на изображението, като резултатът е невероятни 48-мегапикселови снимки в реално време.С други думи, всеки един от 48-те милиона фоторецептора предава информация независимо от останалите, без да има нужда от намесата на специален софтуер, а самотранфсормиращата се пикселна структура създава изображения с удивителнаta комплексност на 48 милиона отделни компоненти. Качеството на снимките, идващо от самия CMOS сензор на  Huawei P30 lite, далеч надхвърля това на снимки, създадени с традиционните софтуерни алгоритми. Те могат да се отпечатват като HD постери във формат 2,8 Х 2,1 метра с резолюция от 72 точки на инч (dpi), като изображенията са със запленяваща острота, цветност, яркост, дълбочина и изразителност.  Камерата на Huawei P30 lite прилага в употреба по чудесен начин своя 1/2-инчов сензор, който регистрира повече светлина при създаването на изображение, като по този начин се превръща в безценен помощник при нощна фотография. Допълнителното пространство за пикселите, съчетано с „four-in-one\" пикселна технология на Huawei, осигурява снимки с кристално качество дори при най-сложните условия. Но това не е всичко - с помощта на режима „Super night\" ще имате възможност да снимате до 6-секундни експозиции, за да създадете ярки и въздействащи нощни сцени.\"Super Night\" режима на P30 lite използва изкуствен интелект, за да засече най-важните черти на избрания от нас обект, включително неговите форма и ръбове. Функцията засича всички заснети изображения, след което с помощта на AI технология премахва разфокусираните части, причинени от естествените трептения на ръката, като по този начин качеството на изображението се повишава значително. След това множеството от изображения биват сравнени помежду си, за да може яркостта и цветовете да бъдат балансирани по възможно най-добрия начин. Разбира се, от гледна точка на потребителя нощните снимки биват създавани на мига, сякаш с магическа пръчка.Благодарение на взаимодействието между страхотните сензори и иновативния софтуер нощните снимки, направени с P30 lite, изглеждат изумително запленяващи. Независимо дали лагерувате в мрачна гора или се наслаждавате на питие в някой бар с гледка към искрящите светлини на големия град, камерата на P30 lite винаги ще пресъздаде красотата на нощта по един невероятен и неподражаем начин.P30 lite вече е на пазара с атрактивни планове в мрежата на A1, Telenor и Vivacom, както и в свободна продажба в Технополис, Техномаркет, Zora и партньорите на дистрибутора Polycom на препоръчителна крайна цена от 729 лв. Предлага се в три цвята - син (Peacock Blue), черен (Midnight Black) и бял (Pearl White). ", "date": "2019.05.08", "title": "Камерата на Huawei P30 lite – 48-мегапикселов поглед към реалността, дори в HDR"}
{"url": "http://www.cross.bg/vidin-montana-ryzhintzi-1603689.html", "text": "/КРОСС/  До 17 ч. днес е ограничено движението по път I-1 Видин - Монтана в участъка от Медовница - Ружинци поради ремонтни дейности. Трафикът в посока Монтана се осъществява без ограничения. Обходният маршрут в посока Видин е: по път I-1 Монтана - Ружинци - път III-114 Ружинци - Тополовец - път III-112 Тополовец - Добри дол - път II-11 Добри дол - кръстовището за Дунавци - път I-1 Видин - Дунав мост 2.Шофьорите да се движат с повишено внимание и съобразена скорост.  ", "date": "2019.05.08", "title": "Ограничения по пътя Видин - Монтана"}
{"url": "http://www.cross.bg/ploshtad-cherveniya-moskva-1603696.html", "text": " /КРОСС/ Точно преди 74 години приключват последните боеве и се слага край на най-страшната и война в историята на Русия.1418 дълги дни и нощи са продължили боевете с най-страшния за Русия враг - фашизма!Загубите за Русия са огромни, а победата е \"радост през сълзи\", както се пее в култовата песен \"Денят на победата\". Почти всяко съветско семейство губи близък по време на войната. И тази година руснаците смятат подобаващо да отбележат този светъл за тях ден. Всъщност, подготовката за парада на Победата тази година стартира преди няколко месеца и сега вече е пред своя край в очакване на този велик за Русия и цяла Европа ден.  Освен в Москва, военни паради ще има в още 17 градове на територията на Руската Федерация.Тази седмица \"Червеният площад\" периодично се затваря за туристи, заради репетициите за ежегодния парад. Усилената подготовка проличава на всеки ъгъл на руската столица. Военната полиция е отцепила главните улици, заобикалящи \"Червения площад\", тъй като по тях се провежда репетицията за парада. Преградени са всички изходи на метрото към \"Червения площад\".Освен че се репетира сериозно, една от основните цели за тези предварителни проигравания на празничния ден са проверката на мерките за сигурност. Милиони се очаква да посетят различните места за отдих, почивка и концертни сцени, построени специално за Деня на победата.В момента Москва е украсена с над две хиляди празнични плаката, билбордове и мултимедийни стени с изображения, посветени на 9 май, с кадри от военната хроника и портрети на героите, паднали за свободата по време на Великата Отечествена Война. На самия ден огромно видеопоздравление с площ от 350 кв.м. ще бъде излъчено на фасадата на телевизионната кула \"Останкино\". За чистото небе ще се погрижат 10 самолета, които в случай на необходимост ще \"изпъдят\" облаците над Москва в празничния ден.По Червения площад тази година ще маршируват 14 хиляди военни от различни военни подразделения. Зрителите ще видят над 180 вида наземна военна техника и 74 вида авиационна. Руснаците твърдят, че парадът не е просто празник или гледка, а е възможност на живо да покажат на света невероятната мощ на руската армия.Какво точно ще види светът на телевизионните екрани от Червения площад? Официалната част на парада ще започне, както винаги, точно в 10:00 часа местно време. Военната техника ще тръгне по централните улици и ще влезе тържествено на \"Червения площад\". Въпреки че маршрутът е определен предварително, в последния момент, заради сигурността, той може да бъде променен. Въздушното шоу се планира да бъде на \"Ленинградското шосе\", над улица \"Тверская\" и \"Червения площад\".Точно на 9 май е почти невъзможно да се попадне на \"Червения площад\" не само за туристите, но и за местното население. Затова хората бяха приканвани да гледат репетициите на 26 април, на 3 и на 7 май - генералната, последна репетиция преди грандиозното събитие. Гостите, които ще видим на трибуните са предимно държавните служители, политически и културни дейци, военни, ветерани от войната и журналисти, както и предварително определените гости от чужбина.Колоната от военна техника ще открие Т-34-85 - легендарната супер машина, считана за най-успешния танк на Втората световна война. След него танковата колона по Червения площад ще попълнят Т-14 \"Армата\", Т-72 и Т-90, БМП Т-15, заедно с бойните машини създадени на базата на универсалната платформа \"Курганец\". От леката бронирана техника зрителите ще видят БМП-3, БТР-82А, БТР-МДМ, както и най-новите военни машини, разработени върху основата на универсалната платформа \"Бумеранг\".Сухопътната артилерия ще бъде представена от САУ \"Коалиция-СВ\" и \"Мста С\", и от мощните средствата за противовъздушна отбрана - комплексите \"Панцирь-С\", \"Бук-М2\", С-400. Зрителите ще имат възможността да видят и оперативно-тактическите комплекси \"Искандер-М\" и най-новият стратегически ракетен комплекс \"Ярс\". Тази година на парада за пръв път ще дебютират пред публика руските военни разработки \"Уран-6\" и \"Уран-9\". Първият е предназначен за разминиране, а вторият представлява боен ударен комплекс, снабден с противотанкови ракети и 30-мм автоматична пушка. По време на боеви действия \"Уран-9\" е способен да поддържа пехотата или антитерористичните подразделения на армията.Години наред наземният парад по \"Червения площад\" се съпровожда с уникално въздушно шоу, в което военните пилоти демонстрират своя майсторлък, професионализъм и дори артистизъм. Тази година в небето над руската столица \"ще танцуват\" 74 самолета и хеликоптера - точно толкова, колкото са годините на Великата Победа. Зрителите ще имат възможността да се насладят на невероятните възможности на въздушните машини и техните пилоти от супер пилотните групи на \"Руските витязи\" и \"Стрижи\", които ще летят на височина от 150 до 400 м. По предварителна информация първоначално над площада ще прелетят четири групи хеликоптери. Най-грамадният в света транспортен вертолет Ми-26 ще дефилира пръв, следван от Ми-8; Ми-28Н; Ка-52 и Ми-24, последвани от изтребителите МиГ-29СМТ, МиГ-29, Су-35С, Су-30СМ и МиГ-31 и бомбардировачите Су-24М и Су-34, заедно с щурмовия \"бияч\" - Су-25. Стратегическата авиация ще бъде представена от ракетоносача Ту-160 и бомбардировача за далечни разстояния Ту-22М3. Ще бъде демонстрирана и имитация на зареждане с гориво във въздуха от Ил-78 и стратегическия ракетоносач Ту-95МС.Освен парада на 9 май в Москва ще се проведе и традиционното шествие на \"Безсмъртния полк\". По централните улици на града по определен маршрут ще минат колони от стотици хиляди хора с портретите на техните близки, загинали по време на Втората световна Война. Тази година, съдейки по предварителните заявки, се очаква броят на хората да надвиши един милион. За удобството на гражданите улиците вече са снабдени с химически тоалетни и буквално на всеки ъгъл ще има коли на \"Бърза помощ\" в случай на непредвидени здравословни проблеми на шестващите. Безплатно ще се раздават вода, знаменца, балони, и оранжево-черните раирани ленти, наречени \"Георгиевски\", символизиращи победата. По целия маршрут на \"Бессмъртния полк\" ще звучат песните от Великата Отечествена Война.\n\t\t\t\t\t\n\t\t\t\t\tНо какво е празник без маса и почерпка! Руснаците са майстори в това отношение. И, разбира се, че в този знаменателен ден всяко едно семейство ще се събере вечерта с приятели или в тесен семеен кръг на маса, за да си спомнят за загиналите близки и да вдигнат чаши за Великата Победа.   ", "date": "2019.05.08", "title": "Москва на 9 май: За първи път светът ще види \"Уран-6\" и \"Уран-9\""}
{"url": "http://www.cross.bg/iskame-evropa-bulgariya-1603692.html", "text": "/КРОСС/  18 дни преди датата на европейските избори, БСП-Велико Търново откри предизборната си кампания.В парка „Никола Габровски\", където преди 128 години се събират десетина делегати от социалистическите дружинки в региона, за да дадат началото на Българската социалистическа партия, дойдоха стотици членове и симпатизанти на БСП от цялата област за честването.В празника участваха кандидатите за евродепутати Деница Златева и Цветелина Пенкова, членът на Изпълнителното бюро на БСП Крум Зарков, народните представители Весела Лечева, Кристина Сидорова, Валентин Ламбев и Явор Божанков, областните председатели на БСП във Велико Търново и Габрово - Петко Тюфекчиев и Николай Григоров, кметове на общини, председатели на общински съвети.„Ако смятате, че идеалите, за които са се борили основателите на БСП преди 128 години, са се променили - лъжете се. Ние и до ден днешен се борим за социалност, солидарност, справедливост и равноправие. Важно е да се чувстваме горди и достойни европейци, а не второ качество граждани. И дори - второ качество български граждани: онези, които живеят в столицата и се радват на огромни средства, предоставени за развитие на града им, и онези на село, които сами се определят като „забравени от Бойко\", каза кандидатът Деница Златева. По нейните думи, изборът на 26 май е важен за това- в каква посока искаме да развиваме България и в каква посока искаме да развиваме Европа.Тя посочи, че предстои тежък и труден избор, който се състои в това- каква ще бъде Европа, в която искаме да живеем. „Дали искаме да сме равни граждани с всички останали жители на ЕС; дали искаме нашите деца да живеят и да имат възможност да учат в Европа, но да се върнат в България; дали искаме нашите родители да имат достойни старини и да имат достойни доходи; дали искаме нашите малки и средни фирми да се развиват и да разширяват пазарите си\", изброи Златева.„Ако искаме да дадем възможност на всеки български гражданин да има равни права и възможности - не да имаме богоизбрани и „бойкоизбрани\" българи, нека всички да излезем и да гласуваме, след 18 дни с бюлетина номер 18 за победа - да си върнем държавата, да променим Европа и България!\", призова Златева.„Борим се за каузата все повече млади българи да остават в родината си и да търсят своето професионално и академично развитие тук. Обещавам ви, че ще започнем да се връщаме към България, защото това е нашият дом, тук са нашите корени\", каза кандидатът за евродепутат Цветелина Пенкова.„След 10 години управление на ГЕРБ, 40% от българите живеят на ръба на бедността, всеки трети българин едва свързва двата края, но всеки трети член на ГЕРБ има нов апартамент и нова къща за гости, защото краде от вашите пари - спестявайки от данъците и крадейки от парите, които ни дава Европа. Всеки трети българин от ГЕРБ има топло местенце, запазено само за тях\", каза народният представител Весела Лечева. „Има алтернатива! Заедно с българския народ изградихме и обсъдихме Визията за Европа и къде е мястото на България в ЕС. Заедно с вас заявяваме на всички над един милион наши последователи, които гласуваха на парламентарните избори за нас, и на още повече недоволни български граждани - има алтернатива. Нека да дадем шанс с номер 18!\", каза тя.„Българите трябва да се освободят от страха, че някой отгоре може да ги мачка; от страха, че страната им ще изтече между пръстите; от страха, че няма светло бъдеще в България\", заяви Крум Зарков. Според него, справедливостта означава възмездие и да не може 1% от населението да владее богатството на другите 99%. „Справедливостта в европейски мащаб означава, че всеки един от нас трябва да се чувства европеец тук, в държавата си. За да изравним стандартите си, за да постигнем равнопоставеността, за която говорят и за която са се борили в лозето на Габровски, ни трябва солидарност. За да продължи Европа, трябва да е лява и ние в България трябва да сме леви!\", каза ЗарковЦветя и венци поднесоха признателните граждани пред паметника на Димитър Благоев и Никола Габровски. Празничната проява беше допълнена от изпълнения на Розалия Желязкова и детска вокална група „Пеещи камбанки\".", "date": "2019.05.08", "title": "С номер 18 \"БСП за България\" тръгна към победа "}
{"url": "http://www.cross.bg/shtastie-doza-vesela-1603693.html", "text": "/КРОСС/  Първият, но изключително искрен пълнометражен филм на Яна Титова, посветен на търсенето на щастието, ще има своята официална премиера по кината у нас на 8-ми ноември. Завладяващата истинска история за зависимостта, която стои в основата на лентата \"Доза щастие\", дава един проникновен и същевременно вдъхновяващ поглед към личните битки на едно младо момиче и изпитанията, с които силата на волята се сблъсква отново и отново.Още началните кадри от официалния трейлър на \"Доза щастие\", който беше разпространен по-рано днес, се открояват със своята различна филмова атмосфера и собствен кинематографски почерк. Към вече обявения актьорски състав, в който влизат любими имена на безспорни млади таланти като Александър Алексиев (\"Възвишение\") и Димитър Николов (носител на тазгодишната Награда за Полет в изкуството \"Стоян Камбарев\"), се добавят още някои от най-любопитните и многопластови артисти у нас. Режисьорът Яна Титова не се ограничава в творческите провокации и поверява главната роля в продукцията на завършилата актьорско майсторство в Лондон Валентина Каролева, която приема предизвикателството и се превъплъщава в ролята на своята майка, Весела Тотева. Към подбора от таланти се присъединява магнетичният Иван Бърнев, познат от емблематични роли в киното и театъра. Освен него зрителите ще видят и Ирмена Чичикова с нейното завладяващо присъствие, което ѝ носи театралната награда Икар и множество роли в български и чужди продукции, сред които във филма \"Не ме докосвай\", спечелил \"Златна мечка\" на филмовия фестивал \"Берлинаре\" през 2018 г.Ролята на сестрата на Весела играе младата Лидия Инджова, позната от сериалите \"Недадените\" и \"Дяволското гърло\", и получила световно признание, благодарение на факта, че белгийската продукция \"Зов за помощ\" с нейно участие беше номинирана за Оскар в категорията \"Най-добър късометражен филм\" на тазгодишната церемония на Академията.За нелеката задача да изиграят майката и бащата на Весела във филма \"Доза щастие\" са избрани едни от любимите актьори от малкия екран и сцената - Силвия Лулчева и Васил Бинев, които умело допринасят за силното и дълбоко емоционално въздействие. Към екипа от обичани артисти кадрите от трейлъра добавят и носителката на Икар за цялостно творчество Илка Зафирова, с нейното емблематично и незаменимо присъствие.Силно се отличава операторската работа на Мартин Балкански, снимал редица български и международни продукции и допринесъл за впечатляващата и завладяваща атмосфера на първите официални кадри от вдъхновяващата и красива история на \"Доза щастие\". Сценарият на филма, който излиза по кината на 8-ми ноември, е дело на Яна Титова и е базиран на книгата на Весела Тотева \"Падение и спасение\". Продуценти са bTV Studios и NO BLINK Studio в лицето на Александър Алексиев и Николай Стоичков. ", "date": "2019.05.08", "title": "\"Доза щастие\" ще завладее големите екрани у нас от 8-ми ноември"}
{"url": "http://www.cross.bg/mezek-kudeto-vremeto-1603695.html", "text": "/КРОСС/  На 1 и 2 юни в най-запазената средновековна крепост в Родопите \"Неутзикон\", отстояща на 2 км от гръцката граница в непосредствена близост до най-дългата уникална Тракийска куполна гробница в с.Мезек, ще се проведе Първият Средновековен фестивал Мезек 2019, който ще потопи присъстващите в бита, обичаите, бойните умения и духа на Второто българско царство. Преди 6 години в живописния регион, полегнал на пограничната територия между България, Турция и Гърция е изграден Център за атракции в подножието на историческата крепост, където туристите попадат във военен лагер с палатки, шатри, военно снаряжение и манекени в исторически костюми, връщащи към епохата между XI-XIV век .В Свиленград, в село Мезек, в крепостта Неутзикон - регион, където границите на три държави се срещат, в първия уикенд на юни ще можете да прекосите бариерите на времето, потапяйки се в музей на открито, срещайки се с бита, живота, веселието и игрите на Средновековието. Община Свиленград организира този прекрасен фестивал-подарък за своите жители, на гостите на града и туристите, за да видят „копринения град\" не само със съвременните му достижения, но и такъв какъвто е бил преди векове.В първия ден на юни достъпът до гробницата и крепостта в Мезек е свободен, където ще ви посрещне звън на стомана, свистене на тетива, аромат на медовина и атракциите на занаятчийски кътове. Умели възстановки и арт кътове ще покажат как са живели предшествениците ни по времето на Асеневци и Калоян, когато кръстоносците на Балдуин Фландърски са прекосявали нашите земите и са били победени именно в региона на Свиленградско. Станете участник в средновековния празник на изкуството, на историята и на непреходността в китното село Мезек, където ще се проведат бойни демонстрации, представяне на облекла, въоръжение и снаряжение от Средновековието. Ще стреляте с лък, ще се включите в изработка на кукли, накити, грънци, ще се насладите на професионални демонстрации на бойни умения, ще вкусите храните от време оно... Къде? В средновековната крепост в Мезек - мястото, където границите и времето се сливат в едно незабравимо преживяване.Многото хотели в Свиленград, спечелил си прозвището „Лас Вегас на Балканите\", имат капацитета да поемат огромен поток от туристи в двата фестивални дни. Бойните демонстрации ще са истинска атракция на 1 и 2 юни, когато достъпът до фестивала, празненствата, до крепостта и гробницата е свободен.", "date": "2019.05.08", "title": "Първи Средновековен фестивал в Мезек "}
{"url": "http://www.cross.bg/zaloviha-rekordnite--tona-kokain-v-ykraiina-1603699.html", "text": "/КРОСС/  Украинските граничари са заловили в Одеса рекордна пратка наркотици - 19,5 тона кокаин от Колумбия, който е бил скрит в пластмасови кофи за боя.Контрабандистите планирали да внесат смесените с лак и боя кокаин на адреса на украинска фирма, а след това да отделят дрогата от ненужните съставки в лаборатория, съобщиха от украинската финансова служба.", "date": "2019.05.08", "title": "Заловиха рекордните 19,5 тона кокаин в Украйна"}
{"url": "http://www.cross.bg/yambol-bolnitzata-bolnitza-1603698.html", "text": "/КРОСС/  Правителството гласува 27 млн. лева. увеличение на капитала на многопрофилната болница в Ямбол. С парите ще бъде построена изцяло нова болница, която ще продължи да обслужва 120 000 души, обяви на заседанието на кабинета премиерът Бойко Борисов. Така след 40 години Ямбол ще има ново лечебно заведение.Бойко Борисов, министър-председател: Когато създавахме правителството и колегата Сидеров от Ямбол го постави като условие пред неговите избиратели, а и ние още от 2013 г. работим по тази тема, така че, надявам се, да го подкрепите това решение, защото сега болницата е на едни павилиони на практика. 40 години от първата копка. От хилядите сгради, започнати и недовършени на времето, но сега параметрите на държавата са по-добри и можем да си позволим.17 павилиона, пази Боже да си беден там, надявам се докрая на годината да сте готови.Здравният министър Кирил Ананиев обясни, че увеличаването на капитала ще стане до 2021 г. чрез издаване на нови акции с парични вноски. Те ще бъдат разпределени както следва: 2019 г.- 8.1 млн., 2020 г. - 13.5 млн. и 2021 г. - 5.4 млн. лева.Лечебното заведение разполага със структура и дейности, които се предлагат единствено там в Ямболска област - акушерство, съдова хирургия и др. Павилионният тип на лечебното заведение, крайно амортизираният фонд и сложната комуникация между лабораториите затруднява дейността на болницата, обслужваща 120 000 души. Панайот Диманов, лекар, изпълнителен директор на МБАЛ \"Св. Пантелеймон\" в Ямбол: Започнах през 1979 г., когато беше първата копка на тази болница. Големи благодарности към правителството от мое име и от всички колеги. Вчера се случи чудо, което нашите жители чакат 40 години. Искаме да е за доброто обслужване на пациентите.Доктор Диманов обеща, че качеството на медицинско обслужване в болницата ще се подобри след построяването на новия болничен комплекс, в който ще има допълнително 250 легла.Правителството реши да отпусне и 20 млн. лева за закупуване на над 10 училищни автобуса. Министърът на образованието Красимир Вълчев обясни, че в момента се проучват нуждите. Намерението е да се купят основно автобуси с повече места. ", "date": "2019.05.08", "title": "Правителството гласува 27 млн. лв. за болницата в Ямбол"}
{"url": "http://www.cross.bg/avtomobil-bulgariya-varna-1603694.html", "text": "/КРОСС/  Май месец във Варна - слънце, море и трепетно очакване на идващия сезон. Ако има нещо, което би могло да повдигне още настроението и хубавите емоции, то това са нови, лъскави и интересни автомобили, при това - много. От 9 до 12 май в морската ни столица традиционно ще се проведе най-приятното от автомобилните изложения през годината - Palace Auto Varna 2019. Мястото е ясно - дворецът на културата и спорта, който отново осигурява над 1000 кв.м. изложбена площ за експонатите. Варненци, които обичат и се интересуват от коли, както и всички посетители на града, ще могат да видят с очите си тенденциите в развитието на този бранш и да пипнат с ръцете си най-новите модели на водещите производители. Там ще бъдат изложени експонати на повечето от премиум брандовете - Audi, Volvo, Jaguar, Mercedes, Jeep и Lexus.Ще бъдат представени и голяма част от най-масово продаваните у нас коли - Skoda, Ford, Mitsubishi, Toyota. Своето почетно място ще заемат и две звезди от марката Peugeot - 508 и Rifter, определени от журналистите, членове на Прес Авто Клуб България, за Кола на годината и Многофункционален автомобил на годината за 2019. И понеже ще сме до морето, много интересни за посетителите ще са и новите джетове, ATV и други интересни машини за забавление в свободното време и отпуските. Ще има и още изненади, но нека не разкриваме всички карти още отсега.Отдавна сме забравили времето, когато коли се купуваха по каталог. Няма начин да оценим и харесаме автомобил, ако не сме го пробвали. Затова е определена специална тест драйв зона, където ще има над 20 тестови автомобила на разположение за посетители и фенове. А за тези, които са в период на избор на нова кола и търсят най-добрите оферти, ще бъдат осигурени на място най-изгодните условия за лизинг или пряка покупка.Спонсори на събитието  са Уникредит Булбанк и Shell България, които осигуряват куп награди. Един от посетителите ще има шанса да спечели 1000 лв. във вид на ваучер за гориво, предоставен от Shell България. Всеки, заедно с входния си билет, ще получи още и талон за отстъпка от горивата Shell и 200 ClubSmart бонус точки, както и ваучер Deli by Shell, с който може да се купят 2 сандвича и да получите 3-ти безплатно.С 450 000 реализации в Европа през 2018 година, D сегментът остава апетитна примамка за производителите и Toyota ще атакува утвърдените играчи с чисто ново предложение за Стария Континент. То носи името Camry и ще направи своята премиера за България по време на Palace Auto Varna 2019 (9-12 май, Варна). Ако Camry ви звучи познато, то най-вероятно това се дължи на факта, че моделът е най-продаваният седан в света в момента с повече от 700 000 годишни доставки. Возилото се завръща на европейска земя след около 15-годишно отсъствие и ще се превърне в осмия хибриден автомобил на японците тук. У нас Camry излиза на пазара с 2.5-литров хибриден двигател Hybrid Dynamic Force с максимална мощност от 218 к.с. и среден разход на гориво от само 4.3 литра на 100 километра. Още по-впечатляващо, заводските данни сочат CO2 емисии от само 119 гр/км по цикъла WLTP.Компания на Camry на щанда на Карком ЕООД, официален дилър на Toyota за Варна, ще прави новата Corolla в трите си моделни модификации - хечбек, седан и Tоuring Sports. Базираният на платформата TNGA автомобил ще се предлага за първи път с две различни хибридни системи - една с 1.8-литров двигател и 122 к.с. и по-голяма с 2.0-литров двигател и 180 к.с. Налице ще бъдат и 1.2-литров бензинов мотор за версии хечбек и комби, както и 1.6-литров със 132 к.с. за Corolla седан. До новата Corolla място ще намери и актуалният RAV4, който също разполага с хибридна задвижваща система с пикова мощност от 222 к.с.Във Варна Lexus ще отбележи включването си в бързо растящия сегмент на компактните кросоувър автомобили с представянето на UX. Премиум марката обещава съвременно и динамично изживяване зад волана, благодарение на новата инженерна архитектура GA-C със суперздрава структура. У нас високопроходимият компактен автомобил ще се предлага в две версии - UX 250h с четвърто поколение самозарядно, пълнохибридно задвижване и UX 200 с традиционен 2.0-литров бензинов двигател с висока топлинна ефективност.Mitsubishi се включва към Palace Auto Varna 2019 с промоционални цени на своите модели, които ще бъдат актуални и по време на целия месец май. Във Варна японците ще изложат актуалния си компактен кросоувър Eclipse Cross, който освен това ще бъде наличен за клиентски изпитания в тест-драйв зоната. Атлетичната повдигната машина обещава иновативни системи за сигурност още от базовите нива на оборудване, както и дизайн, към който трудно ще останете безразлични.Outlander също ще бъде част от експозицията на марката край морето, като хибридната версия на 7-местния SUV модел ще бъде на разположение в зоната за тест-драйв - за първи път във Варна. Семейният автомобил с три реда седалки предлага много пространство в интериора и модерни системи за сигурност в съчетание с богато оборудване.Освен на автомобили, посетителите на Palace Auto Varna 2019 ще могат да се насладят и на триколесни мотоциклети от Зундерт Екстрийм, официален представител за България на Can-Am ATV, Can-Am Spyder, Can-Am SSV, Sea-Doo, Ski-Doo Lynx и Evinrude. Край морската ни столица ще могат да бъдат разгледани Syder F3 S с 3-цилиндров двигател със 115 к.с., круиз контрол функция, LED светлини и нов режим на движение Sport, както и Can-Am Ryker Rally. Триколесната машина също има двигател с три цилиндъра с водно охлаждане и електронно впръскване на горивото, а налице са и три режима на движение - еко, спортен и рали, които контролират двигателя, автоматичната трансмисия и електронната система за стабилност. Зундерт ще представи също така 4-колесния Can-Am Maverick X3 със 172 к.с., както и водни джетове Sea Doo, АТV-та от Can-Am и голяма гама аксесоари и екипировка за тях.Както стана дума, Автомобил на Годината за България 2019 - Peugeot 508, ще бъде един от най-очакваните гости на Palace Auto Varna 2019. Френският автомобил красноречиво заявява амбициите си на пазара след триумфа си в ежегодния конкурс, организиран от журналистите от „Прес Авто Клуб България\". Край морето фенове на марката и потенциални клиенти ще имат възможността да се докоснат лично до технологиите в модела, както и да се насладят на атрактивния му дизайн.Други два наградени представителя на Peugeot ще правят компания на 508 на щанда на марката в Двореца на културата и спорта - приключенският Rifter и високопроходимият 3008. Rifter се окичи с титлата в категория Многофункционални автомобили за 2019 г. у нас, а SUV-то може да се похвали с над 64 международни награди от лансирането си насам. Авангардният дизайн и ефективните задвижващи агрегати са сред общите черти на двата автомобила, които вече успешно се продават и на нашия пазар. Traveller е четвъртият модел, който компанията ще изложи във Варна.Не по-малко атрактивна ще бъде и експозицията на Mercedes-Benz. Немската марка готви цели четири премиери за Palace Auto Varna 2019, сред които откриваме изцяло новия GLE - луксозенSUV, пълен с технологични решения като активно окачване E-Active Body Control с 48-волтова инсталация, както и Active Stop-and-Go Assist. Изцяло обновен интериор с последно поколение инфотейнмънт система MBUX и гама от мощни и ефективни двигатели са част от основните характеристики на новия GLE.Във морската ни столица Mercedes-Benz ще изложи и серийния автомобил с най-ниско челно съпротивление в производство в момента - Cd=0.22. Разбира се, става дума за A-Class Sedan, който предлага водещи за класа пространства в интериора в комбинация с пуристичен дизайн, ефективни мотори и технологии, които познаваме от флагмана S-Class. Останалите два премиерни модела от премиум марката са суперколата AMG GT и CLA Coupe, а в зоната за тест-драйв посетителите ще имат възможност да изпробват B-Class, A-Class, GLC 43 AMG Coupe и C43 AMG.Top Rent A Car ще разполага с един от най-бързите автомобили по време на Palace Auto Varna 2019. Освен това, той ще е един от малкото, работещи на изцяло електрическа енергия - става дума за Tesla Model S 75D с 332 к.с., ускоряващ от място до 100 км/ч за само 4.4 секунди. Компанията, която разполага с автопарк от над 1200 коли в България, вече отдава под наем луксозния електрически седан от калифорнийския производител. Желаещите да наемат возилото могат да го направят от над 15 локации в страната, между които летищата в София, Пловдив, Варна и Бургас, офисите на фирмата в тези градове и специални точки в Несебър, Созопол и Златни Пясъци. В реални условия, Model S 75D може да измине между 300 и 400 километра с едно зареждане на батериите, като пробегът зависи от атмосферните условия и начина на шофиране.Освен с електрическия автомобил, Top Rent A Car разполага и с богата гама от конвенционални коли под наем от стандартните сегменти - икономични, компактни, комбита, големи и джипове. Общо 13 офиса в страната и екип от 150 професионалисти се грижат за качественото и навременно обслужване на клиентите. ", "date": "2019.05.08", "title": "От 9 до 12 май - автосалон Варна"}
{"url": "http://www.cross.bg/zdravko-evrobet-kirkovo-1603732.html", "text": "/КРОСС/  отново е в центъра на събитията. Любимата числова игра зарадва поредния късметлия и предизвика приливна вълна от емоции и адреналин в пункта на  в Кирково. Това е една невероятна история за късмет и съвпадение, в която главен герой е Здравко Чолаков - момчето, което спечели две печалби по 6 000 лева и доказа, че съдбата никога не греши.В началото по нищо не личи, че този ден ще бъде толкова специален. Бъдещият късметлия се прибирал от работа и по пътя се отбил до пункта на  в Кирково, където го чакали приятели. Здравко първо си пуснал един талон за няколко тегления с любимите си числа. Малко по-късно решил, че иска да продължи да играе и затова отишъл да си пусне нов талон за следващите тегления, пак със същите числа. По невнимание обаче Здравко дублирал едно от тегленията и така без да иска направил двоен залог. Грешката се оказва вярна, защото точно в това теглене излизат късметлийските му числа и той се оказва с двойна печалба. Така щастливецът грабнал не една, а две печалби по 6 000 лева.Тегленията на играта  можете да следите в пунктовете на  и на . Забавлявайте се и с новото мобилно приложение, което можете да свалите от  ", "date": "2019.05.08", "title": "Късметлийският ден на Здравко Чолаков от Кирково"}
{"url": "http://www.cross.bg/kabyl-sedmitza-talibanite-1603700.html", "text": "/КРОСС/  Силен взрив разтърси централната част на Кабул в първата седмица от свещения за мюсюлманите месец Рамадан, предава AFP, цитирана от Фокус. \"Мога да потвърдя експлозия в района на Шар-е-Нау в Кабул. Проверяваме подробностите\", заяви Фердаус Фрамурц, говорител на полицията в града.Говорителят на вътрешното министерство Насрат Рахими поясни, че експлозията е избухнала близо до офисите на CARE International, неправителствена организация, оперираща в Афганистан.Инцидентът е на фона на усилията на представители на САЩ и талибаните да продължат преговорите в Катар с цел да се сложи край на почти 18-годишния конфликт.Миналата седмица президентът на Афганостан Ашраф Гани предложи на талибаните прекратяване на огъня от първия ден на Рамадан, но бунтовниците отказаха. ", "date": "2019.05.08", "title": "Силна експлозия разтърси центъра на Кабул"}
{"url": "http://www.cross.bg/sredstva-iioncheva-nekov-1603679.html", "text": "/КРОСС/  „Европейската сметна палата изисква проверка на изразходването на европейски средства за българските пътища и магистрали. Ние вече пет месеца искаме разрешение от АПИ да бъдат направени независими проверки на основни пътища, ремонтирани през последните години. АПИ на практика ни отказа такава проверка.  Искаме я, за да покажем за каква кражба става дума\". Това каза водачът на листата на „БСП за България\" Елена Йончева на среща с жители на гр. Русе. Тя бе категорична, че това е един голям шамар от страна на Брюксел. „Надявам се, че корупцията в големите инфраструктурни проекти ще излезе наяве\", каза още Йончева.  Водачът на листата на левицата, добави, че днес излезе доклад на БАН, в който се казва, че ще ни трябват 44 години, за да достигнем средните за Европа стандарти. „Управляващите казват, че имаме 3,6% икономическо развитие, но чуждестранните инвестиции са се сринали за последните 10 години. Това е така не само заради корупцията, но и заради липсата на предвидимост\", коментира Йончева. Тя даде пример с това, че  ръководството на едно от най-големите шивашки предприятия в област Русе, което е посетила днес, не знае дали ще може да издържи след като цената на тока се вдигне отново от средата на годината.„Можем да спрем разрушаването на България, Европа ни дава не само средства, но и възможност за това\", категорична бе Елена Йончева. Тя добави, че правителството работи срещу средната класа заради един малък кръг от хора. „Въздухът в Русе е замърсен, но държавата казва, че няма такова нещо. Властта не взима мерки, защото има обвързаност между бизнеса и властта\", заяви водачът на листата на БСП. Тя каза още, че  на тези избори трябва да се гласува заради България и бъдещето й. „За да решим тези и още стотици други проблеми, на 26-и май ние ще победим с №18 в бюлетината\", завърши Елена Йончева.Петър Витанов: Голямата ни битка е за смяна на модела на управление„Брюксел не е далеч, много е важно какви хора изпращаме там и дали те отстояват българските интереси\", заяви кандидатът за евродепутат Петър Витанов. Той добави, че ЕС е възможност за развитието на страната ни, но първо той трябва да възстанови социалния си характер.  „Дори и да извоюваме повече средства от ЕС- какво от това, след като ще ги харчат за къщи за гости и рушащи се стадиони в малки села.  Затова голямата ни битка е за смяна на модела на управление, защото ГЕРБ съсипаха държавата в името на собствения си интерес. Трябва ние, българските граждани, да си върнем България и 26-и май е тази възможност\", категоричен бе Петър Витанов.Момчил Неков: Искаме ЕС да се превърне в социален съюз„Искаме от политически и икономически съюз ЕС да се превърне в социален и да гарантираме минимални заплати и пенсии на европейско равнище\", каза кандидатът за евродепутат Момчил Неков. Той обясни, че това може да стане през различни сектори. Неков даде пример със селското стопанство и коментира, че е нужно първо да  възстановим това, което имахме преди в сектора.  „Повече от 80% от субсидиите в земеделието у нас отиват в по-малко от 6% от земеделските производители. Искаме да сложим тавани на тези субсидии, за да можем да разпределим допълнителни средства за производство на плодове, зеленчуци и животновъдството\", добави той.  Неков каза още, че управляващите разбират членството ни в ЕС само като пари и цифри усвоени средства. Той коментира, че никой не прави анализ на това- как се изразходват усвоените средства и какъв ефект имат те. „Освен да се усвояват европейски средства е нужно и във всеки сектор, особено в земеделието, да се изгради дългосрочна и работеща стратегия\", каза още Момчил Неков.  ", "date": "2019.05.08", "title": "Елена Йончева: Искаме проверка на пътищата, АПИ я отказва"}
{"url": "http://www.cross.bg/koli-avtomobili-ypotrebyavani-1603682.html", "text": "/КРОСС/   Срив в продажбите на коли втора ръка. Автокъщите в страната са препълнени с употребявани автомобили, а вносът на стари коли от Западна Еевропа - продължава да расте. Търговците се оплакват, че вносът и продажбата на употребявани автомобили са в сериозен застой и не изключват фалити в бранша. Потвърждават го и данните на КАТ: от началото на годината с над 9 % са намалели регистрациите на коли с пробег.От началото на годината - почти 5000 по-малко употребявани коли - нов внос -  са купени у нас в сравнение с първите три месеца на 2018 г.  Автокъщите в страната са препълнени с употребявани коли, които отлежават на паркингите с месеци. Спадът, който търговците отчитат е между 10 и 60 %.Според търговците, спадът идва  на първо място, заради по-скъпата първоначална регистрация на автомобилите. И второ - заради психозата сред шофьорите след забраната на коли на дизел в някои западноевропейски градове.Първият сериозен удар по бранша е бил преди 12 години - при влизането ни в ЕС, когато търговците продавали на загуба заради свръхпредлагане. Сега отново - някои от автокъщите работили на ръба. В момента 9 от 10 коли на пътя са втора ръка.От бранша отчитат и друга причина за по-малкото продажби - свръхконкуренцията между отделните търговци. Нелоялната конкуренция също пречила на продажбите. Ако някои от автокъщите не издържат на този ценови натиск, не се изключват и фалити.Пренасищането на пазара започва още от автокъщите в Западна Европа. Там в момента залежават десетки хиляди дизелови автомобили, чиято цена стремглаво пада. И ако преди половин година произволен автомобил щеше да струва €28 000, сега не може да бъде продаден и на €21 000, оплакват се търговците във Франция. И, ако през 2010 г. - 70 % от всички движещи се автомобили в страната са били дизелови , то днес този % е едва 34. Колите - внос от Франция, също били сравнително добре поддържани, заради стриктните технически прегледи там.Ако някои от автокъщите не издържат на този ценови натиск, не се изключват и фалити. ", "date": "2019.05.08", "title": "Автокъщите са претъпкани с коли, продажбите падат драстично"}
{"url": "http://www.cross.bg/gradyshkite-obyasni-shtetite-1603675.html", "text": "/КРОСС/  От началото на активния сезон са изстреляни над 500 ракети за борба с градушките. Днес подобни явления не се очакват. Това каза в сутрешния блок на БТВ „Тази сутрин\" Стефан Георгиев, експерт в Изпълнителната агенция за борба с градушките.Градушка унищожи голяма част от реколтата в различни части от страната, като най-пострадалото място се оказа Българене. След щетите държавата  обеща помощ за пострадалите райони. Стефан Георгиев обясни, че се е следило образуването на природното явление. Наблюдавахме процеса по образуване на градушки, за съжаление клетката се разви твърде далеч от обхвата на нашите противоградни ракетни площадки. Затова клетката не беше обработвана, успяхме само  да наблюдаваме процеса и да констатираме щетите в село Българене. Процесът беше много силен, ако беше въведен самолетен способ, може би щеше да се започне да се въздейства на тази клетка от много по-ранен етап и щетите щяха да бъдат редуцирани до минимални, обясни експертът.Ракетният способ, с който се работи от 50 години, обхваща за Северна България - Видин, Монтана, Враца и Плевен, а за Южна - Пазарджик, Пловдив, Стара Загора и Сливен.Министърът на земеделието обясни вчера, че се обсъжда закон, който да разшири защитата от градушки. Направено е и пълно радарно покритие за цялата страна, с което се прави пълен мониторинг на атмосферата над страната. От Агенцията за борба с градушките посъветваха хората да следят процесите на сайта им, понеже с лятото явленията стават и доста опасни. ", "date": "2019.05.08", "title": "Експертът: Започва сезонът на активиране на градушките"}
{"url": "http://www.cross.bg/kalin-ivanov-nagrada-1603683.html", "text": "/КРОСС/  Българинът Калин Иванов спечели награда „Еми\" за четвърти път. Работещият в САЩ наш продуцент, режисьор и оператор взе приза в категорията „Развлекателна програма\" на 62-рата церемония на телевизионните „Оскари\". Отличието му е за операторско майсторство при заснемането на късометражен филм - историята на афро-американска гримьорка.  Сякаш на шега, Калин Иванов се качва на бляскавата сцена в Ню Йорк на наградите „Еми\" за телевизионни предавания и публицистика. За да допълни колекцията си от призове с още един. Зад широката му усмивка стои неуморен, почти денонощен труд.Всъщност си е едно невероятно изживяване да споменат нещо, което си правил и да трябва да излезеш там. И да ти дадат някаква награда и после хората да ти ръкопляскат и ти да си я прибереш обратно. И оттам нататък цялата ти вечер се променя, защото ти е много, много гот, казва Калин Иванов. Този път успява да омае журито с начина, по който заснема историята на главния гримьор на шоуто „Извратени ботуши\". Играе се на сцената на Бродуей.Нашата идея беше да направим един портрет за нея, защото тя е от африканско-американски произход, а не са толкова много такива като нея, които имат такава успешна кариера, коментира още Иванов.Калин не  е очаквал филмът да му донесе за пореден път „Еми\". Със шеги и закачки заснехме един материал, който после продуцентът на материала Дуейн намонтира, направи така, както на нас ни харесва и го излъчихме в едно предаване, което се нарича „Black America\". Бях се приготвил,че няма да спечелим тази награда, защото конкуренцията беше изключително силна, разказва още той. ", "date": "2019.05.08", "title": "Българинът Калин Иванов спечели наградата \"Еми\" за четвърти път"}
{"url": "http://www.cross.bg/mestan-tazi-zashtoto-1603678.html", "text": "/КРОСС/  Аз няма да поема чужд грях или чужда вина за тази смърт. Това каза лидерът на ДОСТ Лютви Местан пред БТВ „Тази сутрин\" три седмици след катастрофата с негово участие, при която загина 6-месечно бебе. Той коментира, че е платил 10 000 лева гаранция, независимо, че можех да не я платя, защото решението на съда за нейната отмяна е факт. Аз избрах да платя гаранцията, за да не давам възможност на прокуратурата непрекъснато да продуцира тенденциозни новини, заяви още Местан.Аз декларирах, че ще окажа  пълно съдействие на разследването и за изясняване на този трагичен инцидент. Притесненията, че бих се укрил, са излишни, защото се укрива виновен човек. Аз не съм виновен за тази катастрофа, за да имам притеснения, които да доведат дори до мисъл за укриване и тем подобни. Аз така и не разбрах какво е точното обвинение на прокуратурата, защото на мен не ми е предоставено дори минимално доказателство за вината ми, заяви още Местан. Аз се сдобих с обвинение още на втория ден, без да съм извършил каквото и да е нарушение на Закона за движение по пътищата, допълни той. Според лидера на ДОСТ картината на катастрофата е представена превратно. ", "date": "2019.05.08", "title": "Лютви Местан след катастрофата: Няма да поема чужди грях и вина за тази смърт"}
{"url": "http://www.cross.bg/bulgariya-shturkel-sutrydnitzi-1603687.html", "text": "/КРОСС/  Сътрудници на EVN България спасиха щъркел, оплетен в проводниците на стълб от електроразпределителната мрежа в района на с. Груево, община Момчилград. Птицата е била с наранен крак и не е била в състояние да лети. Сигналът за бедстващия щъркел е подаден в EVN от кмета на селото. Сътрудници на EVN България успешно съдействаха и организираха спасителна акция със специализиран автомобил (автовишка) на дружеството. Птицата беше спасена и предадена на експерти от РИОСВ Хасково.Това е поредният случай за спасен щъркел от сътрудници на ЕVN България. През пролетта и лятото, когато е сезонът на белите щъркели, сътрудниците на EVN България често се отзовават на сигнали за щъркели в беда, особено млади щъркели, които тепърва се учат да летят.За последните 10 години EVN България е инсталирала 2493 броя специални платформи за щъркелови гнезда по електрически стълбове в Югоизточна България за предпазване живота на щъркелите при гнездене. Като допълнителна мярка дружеството е монтирало също и защитни изолации на 8588 стълба. По този начин са осигурени безопасни за птиците места за почивка и наблюдение.   ", "date": "2019.05.08", "title": "Сътрудници на ЕVN България спасиха щъркел"}
{"url": "http://www.cross.bg/madzharov-puteki-yvelichavane-1603686.html", "text": "/КРОСС/   Здравната каса и Лекарският съюз започнаха спешни преговори за увеличаване на цените на част от клиничните пътеки от 1 юни. НЗОК ще даде от резерва си 50 млн. лева за лечението на деца, бременни, за пулмология и др., а също и за по-високи заплати на медиците. Такова обещание даде здравният министър Кирил Ананиев след среща между болнични директори и премиера Бойко Борисов миналия петък - 3 май 2019 година. На нея присъства председателят на УС на БЛС д-р Иван Маджаров, който беше гост в студиото на Сутрешния блок на БНТ1. Той обясни, че мярката, която коментираме, е заложена при последните промени в Закона за здравното осигуряване. Когато е необходимо и има възможности, в случая по инициатива на Българския лекарски съюз, можем да правим промени в действащата нормативна уредба под формата на анекс, коментира председателят на БЛС. След като наблюдавахме тенденциите през първото тримесечие на годината, се установи, че няма проблем да се преговаря за увеличаване на пътеки и лимити за някои лечебни заведения, обясни д-р Маджаров. Със сигурност това е устойчива и резонна мярка, защото финансирането в момента става през НЗОК, допълни той. Мисля, че след направените анализи стана ясно, че ресурс от 130 млн. лв. би трябвало да гарантира 950 лв. за стартова заплата на медицински специалисти, каза още д-р Маджаров. Много клинични специалисти напуснаха работа и станаха общопрактикуващи лекари заради обидно ниското заплащане, допълни той.", "date": "2019.05.08", "title": "Здравната каса и Лекарският съюз обсъждат увеличаване на цените на клиничните пътеки"}
{"url": "http://www.cross.bg/karayancheva-chetene-sesiya-1603685.html", "text": "/КРОСС/  Новата парламентарна сесия на Народното събрание беше открита с химните на България и на Европейския съюз (ЕС). На първото заседание след Великденската ваканция в зала се регистрираха 121 народни представители. Не присъстваха депутатите от ДПС и \"БСП за България\". Очаква се всяка парламентарна група да прочете декларация по повод новата сесия. Председателят на парламента Цвета Караянчева пожела успешна нова сесия на депутатите.Тя припомни, че 44-ото Народно събрание е преполовило мандата. \"Оценките за нашата дейност често са различни, дори противоположни и крайни. Но ако погледнем цифрите, ще видим, че от началото на мандата на това НС то е приело 260 закона, 379 решения, две декларации и едно обръщение. Това показва, че е извършена сериозна по обем законодателна работа\", каза Караянчева. Изключително интензивен беше и парламентарният контрол - за него са били отделени 280 часа пленарно време, посочи тя. Караянчева изрази надежда, че въпреки предизборната кампания депутатите ще продължат да изпълняват задълженията си на народни представители, за което избирателите са им гласували доверие. Тя призова депутатите да се отнасят отговорно към работата си и да се водят от обществения интерес. \"Нека не забравяме, че всеки един от нас със своите действия и морал, с поведението си тук в тази зала и извън нея, със законодателните си предложения и своята компетентност дава общия облик на съвременния народен представител\", отбеляза тя. Цвета Караянчева поздрави християните с отминалите Великденски празници. Отправи поздрав и към мюсюлманите с началото на свещения за тях месец Рамазан и им пожела здраве, мир и благополучие. По предложение на Парламентарната групата на Обединените патриоти първа точка от седмичната програма на Народното събрание е първо четене на промени в Наказателния кодекс.В програмата са още промени в Закона за държавната собственост на първо четене, в Закона за кадастъра и имотния регистър на второ четене, в Закона за пощенските услуги на първо четене и три ратификации на международни документа. ", "date": "2019.05.08", "title": "Новата парламентарна сесия започна с химните на България и на ЕС "}
{"url": "http://www.cross.bg/suobshti-direktorut-edno-1603681.html", "text": "/КРОСС/  Пострадалите четирима тийнейджъри,  в София, са в реанимация, контактни са и без опасност за живота. Това съобщи пред NOVA директорът на „Пирогов\" д-р Асен Балтов.Трите момичета и едно момче, на 17 и 16 години, бяха пометени от лек автомобил около 13.30 ч. във вторник, на кръстовището на бул. \"Владимир Вазов\" и ул. \"Васил Кънчев\". Автомобилът се преобърна в Перловската река. Две от децата също паднаха в коритото на реката. Едно от момичетата и момчето са с по-сериозни травми - момичето е със счупен таз и подбедрица, то ще бъде оперирано днес, съобщи д-р Асен Балтов. Момчето вече е претърпяло операция, състоянието му е стабилно. Едно от момичетата вече е изписано. „Децата имат по-големи способности да компенсират и да се възстановяват. Ако това бяха възрастни пациенти, травмите щяха да са много по-тежки\", заяви директорът на „Пирогов\".", "date": "2019.05.08", "title": "Прегазените на \"Герена\" деца се възстановяват в реанимация"}
{"url": "http://www.cross.bg/pchelarite-mihaiilov-semeiistva-1603684.html", "text": "/КРОСС/  Днес ще бъде свикан Консултативният съвет по пчеларството. Причината са протестите на бранша заради сигналите от няколко района в страната за отравяне с пестициди на пчелни семейства. Гост по темата в сутрешния блок на БНТ беше председателя на Обединения български пчеларски съюз Михаил Михайлов. Той обясни, че тази година необичайно рано необичайно много пчелни семейства загиват в резултат на провеждането на защитни мероприятия от земеделци. Мащабите от действията им са големи - толкова, че се стигна до протеста на 5 май в Плевен, както и до протести на други места. По данни на пчеларите около 70% са загиналите пчели в Добричко, във Варна, в Силистра, в област Плевен, в област Ямбол, както и другаде. Отравянето и намаляването на пчелите води до отслабване на семействата, оголване на пилото и на практика стопанската година се губи, каза инж. Михайлов. Той подчерта, че с изчезването на пчелите изчезва медът, изчезват много традиционни храни на трапезата на българина, така че положението наистина е критично. На Консултативния съвет трябва да бъдат решени два основни проблема - с отравянето на пчелите и с поставянето на жълти табели за маркировка и идентификация на пчелни семейства.Нормативните разпоредби са да не се пръска през светлата част на деня, освен това, трябва надлежно да се уведомяват пчеларите за обработка на земеделски площи с пестициди. Това не се спазва, обясни инж. Михайлов. Очакваме днес да се вземат решения, които да облекчат участта на пчеларите, защото ние в случая сме пасивни, допълни той.Ще искаме увеличение на санкциите, земеделците да бъдат наказвани с по-строги финансови глоби и да бъде завишен контролът върху пръскането с пестициди, посочи още представителят на пчеларите. Инж. Михайлов допълни, че браншът е в готовност за национален протест, ако не се изпълнят представените искания. ", "date": "2019.05.08", "title": "Пчеларите търсят решение на проблема с измирането на кошерите заради пестицидите"}
{"url": "http://www.cross.bg/protzenta-tzipras-miliarda-1603661.html", "text": "/КРОСС/  На пресконференция в Атина заедно с икономическия екип на правителството си гръцкият министър-председател Алексис Ципрас обяви пакет от икономически и социални мерки, които имат за цел да ускорят растежа на икономиката, както и да облекчат икономическото положение на най-силно засегнатите от дългогодишната криза слоеве на населението, съобщава \"Катимерини\".Ципрас обяви, че страната разполага с резерв от ликвидност от 31 милиарда евро. От него половината е буфер за сигурност по Европейския механизъм за стабилност. От остатъка правителството ще използва 3,6 милиарда за погасяване на скъпите кредити от Международния валутен фонд (МВФ). Останалите 11,5 милиарда ще бъдат предназначени за окончателния изход на гръцката икономика от кризата.5,5 милиарда евро или 3 процента от гръцкия БВП ще бъдат вложени в специален фонд като допълнителна гаранция за кредиторите през следващите три години. Това ще позволи на страната в периода 2020 - 2022 г., ако се наложи, да залага първичен бюджетен излишък от 2,5, а не от 3,5 процента от БВП, както е договорено с международните институции. Ципрас изрази увереност обаче, че мерките на правителството ще доведат до икономически темпове, които ще позволят постигането на целта от 3,5 процента и без използването на специалния фонд.Сред мерките, които Ципрас обяви, че ще бъдат одобрени незабавно и приложени още тази година, е намаляване на ДДС за общественото хранене от 24 на 13 процента, както и прехвърляне на храните в категорията на облагане с 13 процента. ДДС се намалява и за електроенергията и природния газ от 13 на 6 процента както за домакинствата, така и за предприятията.Ципрас обеща, че ще бъде изплатена и 13-а пенсия на пенсионерите. Ще бъде запазен без намаление и необлагаемият минимум.През 2020 г. ще бъде намален данъкът солидарност, ДДС на стоките и услугите от 13 на 11 процента в много от категориите, ще бъдат въведени и данъчни облекчения за жителите на островите, ще бъде намалена и стойността на отоплението в планинските райони.В заключение Ципрас заяви, че правителството му ще поиска вот на доверие утре от гръцкия парламент, а от гръцкия народ - на европейските и местните избори на 26 май и на парламентарните избори в началото на октомври. ", "date": "2019.05.08", "title": "Гръцкият премиер Ципрас обяви пакет от икономически и социални мерки"}
{"url": "http://www.cross.bg/primer-poslaniya-stadoto-1603662.html", "text": "/КРОСС/  \"При посещението си у нас папата ни даде обаче пример как пастирът отива при стадото, как търси и намира отдалечилите се от паството души, като им дава пример за действена Христова любов...Нека сме честни - тази визита показа колко много българите се нуждаят от гласа на Църквата, от нейните послания за благоволение между хората, за общение с Господ Иисус Христос, за укрепване на църковната общност. \"Това пише Западно- и средноевропейският митрополит Антоний на своята Фейсбук страница,Публикуваме цялата позиция на митрополит Антоний:\"Посещението на папа Франциск в България предизвика силен обществен отзвук. Добронамереността, откритостта и посланието за мир, с които дойде в родината ни спечелиха сърцата на сънародниците ни. Нека сме честни - тази визита показа колко много българите се нуждаят от гласа на Църквата, от нейните послания за благоволение между хората, за общение с Господ Иисус Христос, за укрепване на църковната общност.Много наши събратя правилно отбелязаха, че тези послания звучат и в православните храмове и богослужение, те са част и от нашата ежедневна църковна проповед. При посещението си у нас папата ни даде обаче пример как пастирът отива при стадото, как търси и намира отдалечилите се от паството души, като им дава пример за действена Христова любов.Убеден съм, че целта на тази визита не е била католическа пропаганда у нас. Тя нямаше за цел и изкуствено да се пренебрегнат различията между православието и католицизма, защото такова единство би било фалшиво и нетрайно. ", "date": "2019.05.08", "title": "Митрополит Антоний: Папата ни даде пример как пастирът отива при стадото"}
{"url": "http://www.cross.bg/ychilishteto-napadenieto-roiiters-1603674.html", "text": "/КРОСС/  Двама ученици откриха стрелба вчера в училище в Хайландс Ранч, недалеч от Денвър, убиха един и раниха седем техни съученици, преди да бъдат арестувани, , като се позова на полицията. Единият арестуван е непълнолетен. Няколко от ранените са приети в критично състояние в местни болници.Шерифът на окръг Дъглас, където е Училището за наука, технологии, инженерство и математика, каза, че един от простреляните - 18-годишен, е издъхнал на място от раните си. Той не коментира какъв може да е мотивът на нападението. Шерифът каза в кратко интервю за Ройтерс, че двамата арестувани, всеки от тях въоръжен с пистолет, са открили огън в две различни класни стаи. Полицията е пристигнала две минути след като е получила съобщение за нападението и е задържала заподозрените.Президентът Доналд Тръмп е бил информиран за нападението в училището в щата Колорадо и е изказал съболезнования, съобщи Белият дом.В училището учат 1850 ученици на възраст от детска градина до 12 клас. След стрелбата училището бе евакуирано и децата бяха предадени на родителите им. Около училището са разположени значителни полицейски сили, а в няколко учебни заведения в района са засилени мерките за сигурност.", "date": "2019.05.08", "title": "Ученици откриха огън в училище в щата Колорадо, убиха един и раниха седем души"}
{"url": "http://www.cross.bg/vecherya-predstaviteli-ramazan-1603673.html", "text": "/КРОСС/  Президентът Румен Радев ще бъде домакин на тържествената вечеря ифтар по случай началото на свещения за мюсюлманите месец Рамазан. На празничната вечеря, от 20.30 часа в \"София хотел Балкан\", са поканени представители на традиционното вероизповедание в страната - източното православие, представители на основните религиозни общности в България, представители на дипломатическия корпус, учени, културни дейци.", "date": "2019.05.08", "title": "Румен Радев ще бъде домакин на тържествена вечеря по случай Рамазан"}
{"url": "http://www.cross.bg/valverdy-dimitrov-dani-1603666.html", "text": "/КРОСС/  След лошите резултати в последните месеци Григор Димитров е взел решение да се раздели със своя треньор Дани Валверду. Това обяви самият той чрез своя Twitter профил, в който желае всичко най-добро на венецуелеца за в бъдеще. \"След моя мач вчера дългогодишният ми треньор Дани Валверду и аз седнахме заедно. След три страхотни години поемаме по различни пътища. Имахме невероятни успехи и страхотни моменти на корта. Искам да благодаря на Дани за всичко, което направи за мен и му пожелавам всичко най-добри в бъдещите му начинания\", обяви Димитров.Сътрудничеството между Димитров и Валверду донесе най-големите успехи в кариерата на българина. То започна през лятото на 2016 г. при предишния тежък период на българина, припомня Gong.bg. Влиянието на бившия треньор на Анди Мъри се усети няколко месеца по-късно, когато в началото на 2017 г. Димитров спечели титлата в Бризбейн и достигна до полуфинал на Аустрелиън Оупън. След това дойде и титлата на домашния турнир в София. Годината завърши по най-добрия начин - първа и до момента единствена титла на ниво Мастърс в Синсинати, последвана от върха в кариерата на Григор - трофеят от Финалите на АТР и рекордно трето място в световната ранглиста.", "date": "2019.05.08", "title": "Григор Димитров се раздели с треньора си Дани Валверду "}
{"url": "http://www.cross.bg/nankov-evropeiiskata-sredstva-1603667.html", "text": "/КРОСС/  Европейската сметна палата ще прави проверка на финансирането на пътища по европроекти, включително и в България.Ще се инспектира как напредва строежът на основната пътна мрежа в евросъюза, състоянието й и дали се спазват сроковете. Одиторите  ще трябва да установят дали отпуснатите средства осигуряват по-добра свързаност за гражданите.Досега проверката е установила, че държавите от Централна и Източна Европа нямат добри връзки нито със западната част на континента, нито са свързани помежду си.\"Одитът на Европейската сметната палата относно изграждането на автомагистралите в България с европейски средства е регулярен, планов, не е по сигнал, извършва се в няколко страни членки на Европейския съюз\". Това заяви в Ловеч зам.-министърът на регионалното развитие и благоустройството Николай Нанков.По думите на Нанков одитът не е на конкретните обекти, а по отношение сложността на изпълнението, в това дали са спазени сроковете за изграждането на автомагистрали и транспортна достъпност по деветте паневропейските транспортни коридора. \"Говорим за \"Тракия\" - 150 км, изградени с европейски средства от правителството на Борисов 1 и 2, за \"Марица\" и \"Струма\". \"Хемус\" не е в паневропейски транспортен коридор, но ние имаме ангажимент и ще я построим. Темата за магистралите в устата на БСП звучи не просто неоснователно и смешно\", каза още Нанков.Нанков посочи още, че това е регулярен одит, с който се проверява не само конкретната страна членка, а и самата дейност на Европейската комисия - по отношение на ангажиментите, сроковете, които са заложени за изграждане на паневропейските транспортни коридори, \"които ние не просто спазваме, в голямата степен и преизпълняваме като страна членка\".Одитът ще трае до 2020 г., посочи заместник-министърът.", "date": "2019.05.08", "title": "Европа ни проверява за финансирането на пътища с пари от ЕС"}
{"url": "http://www.cross.bg/bili-shamani-veshtestva-1603665.html", "text": "/КРОСС/  Шамани, живели в Южна Америка преди около хиляда години, са носели със себе си психотропни вещества, както и инструменти за тяхното приготовление, пише сайтът Сайънс алърт.До този извод стигна международна група археолози, която се натъкна на древна кожена торбичка със следи от халюциногенни растения. Артефактът беше намерен в пещерата Куева дел Чилено. Учените проведоха анализи на вътрешната му страна и на образците с помощта на течна хроматография и на тандемна мас-спектрометрия.В торбичката са били съхранявани най-малко три растения, съдържащи буфотенин, диметилтриптамин, кокаин и други вещества. Някои от ингредиентите са били използвани за направата на аяуаска - халюциногенна напитка, която е служела за общуване с духовете.В артефакта, ушит от лисича кожа, са били открити дървени дъсчици за стриване на растенията на прах за вдишване. Торбичката е съдържала също лопатки от кости и лула. ", "date": "2019.05.08", "title": "Шамани са използвали наркотици преди хиляда години "}
{"url": "http://www.cross.bg/iioan-petur-bili-1603656.html", "text": "/КРОСС/ Веднъж Господ Иисус Христос минавал покрай Генисаретското езеро. Видял двама брата - Яаков и Йоан - да кърпят заедно с баща си Зеведей рибарските си мрежи. Призовал ги да тръгнат подир Него. Те оставили баща си, мрежите, кораба и тръгнали веднага подир Него.Оттогава те били непрекъснато със Спасителя.Заедно със Симон Петърте присъствали при възкресяването на Иаировата дъщеря, а също и при преображението Му на планината Тавор. Пак със Симон Петър двамата братя били най-близко до Богочовека в Гетсиманската градина, когато Той се молел с къврава пот преди страданията Си на Голгота.На Тайната вечеря Йоан седял до Господа, Когато Иисус Христос казал, че един от учениците Му ще го предаде, Йоан се облегнал на гърдите Му и Го запитал какво говори.Като висял в страшни мъки на Голготския кръст, Господ Иисус видял до Себе Си пречистата своя Майка и \"ученика, когото обичал\".На пресветата Си Майка казал:- Ето син ти!А на ученика си Йоан:- Ето майка ти!Йоан взел при себе си св. Богородица като същинска своя майка и се грижил синовно за нея до блаженото й Успение.В първия ден на седмицата, преди разсъмване, Мария Магдалина дошла на гроба Господен. Потърсила, но не намерила в него тялото на Спасителя. И побързала да съобщи това на Петър и Йоан. Двамата ученици отишли веднага на гроба. Пръв дошъл Йоан, надникнал в гроба и го видял празен. Симон Петър също влязъл в него и го видял празен. Йоан също влязъл. Влязъл и пръв между учениците повярвал във възкресението на Христа.След възкресението Си Господ се явявал много пъти на Своите ученици. Явил се и при Генисаретското езеро. Пръв Йоан Го познал и казал на Симон Петър:- Господ е.След Възнесението господне Йоан живял в Йерусалим с другите апостоли. Молел се често с тях в храма. На Петдесетница заедно с тях получил благодатните дарове на Пресветия Дух.Оттогава проповядвал усърдно Евангелието и обръщал юдеи и езичници към Христовата вяра.Един ден тръгнал с апостол Петър за Йерусалимския храм. При храмовите врати човек, хром по рождение, почнал да проси от тях милостиня. Те нямали сребро и злато. Дали му това, което имали - изцерили го. Той станал и проходил.Това чудо привлякло към тях множество народ. Апостолите проповядвали пред всички истината за Спасителя - за живота Му, за изкупителните Му страдания и за възкресението Му. Зовели всички да се покаят и да се обърнат към Него, за да получат спасение.Повярвали и се кръстили хиляди.Първосвещениците и началникът на храма задържали двамата апостоли под стража. На другия ден били изправени на съд пред синедриона. Забранено им било да проповядват истината за Господа Иисуса. Но Петър и Йоан отговорили на съдиите си:- Съдете, дали е справедливо пред Бога - вас да слушаме повече, нежели Бога; защото ние не можем да не говорим за това, що сме видели и чули!Пуснати били на свобода под заплаха. Въпреки опасността обаче те продължили да изпълняват Христовата повеля. И числото на вярващите непрекъснато се увеличавало. ", "date": "2019.05.08", "title": "Св. ап. и ев. Йоан Богослов. Преп. Арсений Велики"}
{"url": "http://www.cross.bg/tema-bulgariya-sofiya-1603658.html", "text": "/КРОСС/  Тема:  Посланията след посещението на папа Франциск в България - гост главният координатор на визитата Румяна Бъчварова;Тема:  Специално за БНТ: монсеньор Страхил Каваленов - човекът, който превеждаше думите на папата в България;Тема:  Пари за здраве: гостува председателят на БЛС д-р Иван Маджаров;Тема:  На живо: нови площадки и ракети в борбата с градушките;Тема: Спешна среща с пчеларите след като пестициди унищожиха множество пчелни семейства - защо не се спазват правилата за пръскане?Тема: Тежка катастрофа в София. Какво е състоянието на четирите пострадали деца?Тема: Ексклузивно - Лютви Местан - каква е версията му за пътния инцидент, при койтозагина бебе?Тема: Кой допусна злоупотреби за милиони с къщите за гости? Коментар на бившияземеделски министър Мирослав Найденов.Тема: Папата и езикът на дипломацията. Пое ли конкретни ангажименти българскатадържава при посещението на Светия отец? Гост - Посланикът на България във Ватикана проф. Кирил ТопаловТема: Кой открадна камбаната от българския храм в Атина? В студиото - Илия Луков -дарил камбаната.Тема: „Каква е причината за катастрофата, при която джип блъсна 4 деца, а после падна в Перловската река? И какво е състоянието на пострадалите ученици?\".Тема: Скандално видео от градския транспорт в София - удря ли контрольор нередовен пътник по главата? Проверка на Румен Бахов.Тема:  „Защо искам да стана евродепутат?\" - отговарят Веселин Марешки от  „ВОЛЯ - Българските родолюбци\", Георги Димов от „Атака\" и Венцислав Тоцев от „Патриоти за Валери Симеонов\"Тема: На живо от Силистренско - хиляди декари овощни градини са опустошени след градушката.Тема: Среща с българина Калин Иванов, който спечели награда „ЕМИ\" за четвърти път?Тема: Певицата Петя Буюклиева за превъплъщенията си в „Като две капки вода\".Тема: Защо сноубордистката Александра Жекова сложи край на състезателната си кариера на 31-годишна възраст? ", "date": "2019.05.08", "title": "Теми и гости в сутрешните блокове на телевизиите"}
{"url": "http://www.cross.bg/voiina-stranata-stava-1603657.html", "text": "/КРОСС/ 1559 г. - В Англия е приет Актът за супремацията, с който кралица Елизабет I става глава на Англиканската църква.1794 г. - По време на Якобинска диктатура, за антиреволюционна дейност френският химик Антоан Лавоазие, който в откривател на кислорода, е обвинен, осъден и гилотиниран за един ден в Париж.1821 г. - Гърците побеждават турците в Битката при Гравия.1849 г. - Първата международно призната регата е спечелена от яхтата „Перлата на Бермуда\".1886 г. - Фармацевтът Джон Пембъртън създава газирана напитка, която по-късно става популярна като Coca-Cola.1898 г. - Провеждат се първите мачове от Италианска футболна лига.1899 г. - Създаден е Ирландски литературен театър в Дъблин.1914 г. - Учредена е филмовата къща Paramount Pictures.1921 г. - Швеция отменя смъртното наказание.1945 г. - Втора световна война: Повечето въоръжени сили на Нацистка Германия прекратяват активни военни действия, във връзка с подписаната безусловна капитулация на страната от Алфред Йодл предишния ден.1972 г. - Виетнамската война: Американският президент Ричард Никсън издава заповед да се поставят мини в най-големите пристанища в Северен Виетнам, за да се предотврати доставката на оръжие и стоки за страната.1978 г. - За първи път е изкачен връх Еверест без кислороден апарат от Райнхолд Меснер и Петер Хабелер.1980 г. - Унищожаването на едрата шарка официално е потвърдено от Световната здравна организация.1984 г. - СССР обявява, че ще бойкотира Летни олимпийски игри 1984 в Лос Анджелис.1990 г. - Естонският парламент гласува за промяна на името на страната на Република Естония от Естонска съветска социалистическа република.2002 г. - Ясер Арафат призовава на арабски език палестинците да спрат своите атаки срещу израелците.2009 г. - Пуснат е в експлоатация първият участък от Втория радиус на Първи метродиаметър на Софийското метро", "date": "2019.05.08", "title": "8 май в историята"}
{"url": "http://www.cross.bg/rozhdenitzite-na-maii-1603659.html", "text": "/КРОСС/  Анета Сотирова, актриса Жоржета Чакърова, актриса Мая Христова, посланик в Азербайджан Мустафа Карадайъ, председател на ДПС и на ПГ на ДПС в 44-ото НС Светослав Белемезов, бивш депутатВелизар Николов, поет и писател, 70 г.  ", "date": "2019.05.08", "title": "Рождениците на 08 май"}
{"url": "http://www.cross.bg/chasa-sofiyaot-sreshtne-1603660.html", "text": "/КРОСС/  София.В 20.30 часа в „София хотел Балкан\" президентът Румен Радев ще бъде домакин на тържествената вечеря ифтар по случай началото на свещения за мюсюлманите месец Рамазан. Встъпителните приветствия са открити за медии.***София.В 19.00 часа в Гранд хотел София председателят на Народното събрание Цвета Караянчева ще присъства на официалната церемония по връчване на наградите „Юрист на Годината\".***София.От 11.30 часа вицепремиерът Томислав Дончев ще участва в церемония по откриването на фотографска изложба в Народното събрание, посветена на българо-швейцарското сътрудничество.***София.От 9.00 часа ще започне пленарното заседание на Народното събрание.***София.От 10.00 часа Министерският съвет ще проведе седмичното си заседание.***София.От 11.30 часа в 51 СУ „Елисавета Багряна\" (ул. „Софийски герой\" 28, ж.к. „Хиподрума\") министърът на образованието и науката Красимир Вълчев и кметът София Йорданка Фандъкова ще наградят участниците в олимпиада по безопасност на движението по пътищата безопасност „Стани безопасен на пътя с Aй енд Джи Брокерс\".***София.От 12.00 часа в клуб - ресторант „Пушкин\" (ул. Раковски 92) ще се проведе пресконференция заспасителната роля на Българската армия в заключителната фаза на Втората световна война. В събитието  ще участват председателят на ГС на БСП - София Калоян Паргов, ген. Златан Стойков, председател на Съюза на офицерите и сержантите от запаса и резерва, Васил Василев, председател на Общобългарския комитет „Васил Левски\".***София.От 13.00 часа в Мултидисциплинарното пространство ДНК в Националния дворец на културатаБългарският червен кръст организира второ издание на „Училище за хуманност\" по повод Световния ден на Червения кръст и Червения полумесец.***София.В 13.30 часа в МОН (ет.5, Ротонда) ще се проведе пресконференция във връзка с предстоящия фестивал Webit. Участие ще вземат министърът на образованието и науката Красимир Вълчев и организаторите на фестивала.***София.От 12.00 часа в Национален пресклуб БТА ще се състои представяне на проявите за отбелязване на 9 май - Ден на победата над хитлерофашизма и Ден на Европа, и провеждане на шествие „Безсмъртен полк -България\".***София.От 14.00 до 16.30 часа в зала \"Рубин\" в хотел \"Рамада\" ще се проведе Кръгла маса на тема„Инвестициите в здравни грижи спасяват човешки живот\" по повод Международния ден на акушерките - 5-ти май, Международния ден на професионалистите по здравни грижи - 12-ти май и участието на БАПЗГ в кампанията „Nursing now\" на Световната здравна организация (WHO) и Международния съвет на сестрите (ICN).***София.От 15.00 часа в УМБАЛ „Св. Иван Рилски\" ще се проведе публично събитие с тематична насоченост: „Научно-медицински и диагностични приложения на резултатите от разработката\".***София.От 15.00 часа в Национален пресклуб БТА ще се проведе пресконференция във връзка с Националната кампания за профилактика на рака на кожата „Евромеланома 2019\".***Бургас.От 10.00 часа на пл. „Св. св. Кирил и Методий\" ще се състои концерт на Представителния духоворкестър на Военноморските сили от Варна. В 10.15 започва военен ритуал, по време на който ще бъде посрещнато знамето на 24-ти пехотен Черноморски полк. След церемонията представителните военни части ще се отправят с тържествен марш към Паметника на загиналите във войните воини от 24-ти Черноморски полк.***БургасОт 11.15 часа от Щаба на 24-ти пехотен Черноморски полк до параклиса на „Св. Георги Победоносец\",построен в памет на героите от 24-ти пехотен Черноморски полк - с млдежкия гвардейски духов оркестър от Бургас, продължава шествието. От 11.30 часа пред параклиса „Св. Георги Победоносец\" ще бъде отслужен молебен и положени цветя.***БургасОт 11.30 часа в конферентната зала на хотел „Бургас\" ще се проведе празнична церемония по случай Международния ден на Червения кръст и Червения полумесец.***Благоевград.От 10.30 часа в зала 5 на общината ще се проведе встъпителна пресконференция по проект „Обновяване и модернизация на образователната инфраструктура в Благоевград\".***Благоевград.От 11.30 часа в двора на ДГ №8 \"Вечерница\" ще бъде направена първа копка по проекта „Обновяване и модернизация на образователната инфраструктура в Благоевград\".***Варна.***Видин.От 14.00 часа кметът на Община Видин Огнян Ценков ще приеме посланиците на Финландия и на Швеция в България - Н.Пр. Пайви Блинникка и Н.Пр. Луиз Бергхолм.***Пловдив.От 10.30 часа в сградата на Областен съвет на БЧК - Пловдив , ул. „Стойчо Мушанов\" № 48 ще бъдат връчени червенокръстки отличия на заслужили деятели, доброволци и приятели на Червения кръст от град Пловдив и областта.***Пловдив.В 11.00 часа в Малка конферентна зала на ГДК \"Борис Христов\" ще се проведе пресконференция по повод предстоящото четвърто издание на Дефиле \"Вино и гурме\" 2019г.***Русе.От 10.00 часа на ГКПП \"Дунав мост\" румънските власти ще предадат на българските съдебни органи шестимата задържани в Румъния обвинени от Специализираната прокуратура за участие в организирана престъпна група за телефонни измами.***Шумен.От 9.30 до 16.30 часа в залата на Военен клуб - Шумен Регионалното управление на образованието стартира информационната кампания за представяне на утвърдения държавен план-прием в училищата от областта.***София.От 10.00 часа Кандидатът за евродепутат от ГЕРБ Андрей Ковачев ще се срещне с граждани на пазар \"Красно село\".***София.В 11.00 часа в зала \"Сердика\" на Гранд хотел \"София\" лидерът на БСП Корнелия Нинова и представители на ръководството на партията ще подпишат споразумение за взаимодействие и подкрепа за европейските избори с 12 политически и граждански организации.***София.От 12.00 часа Андрей Ковачев от ГЕРБ ще се срещне с граждани на открита приемна на бул. \"Витоша\" и ул. \"Патриарх Евтимий\" в район \"Триадица\".***София.От 12.00 часа кандидатът за евродепутат Лиляна Павлова ще се срещне с граждани на пазара в жк. \"Младост\".***София.От 16.00 часа в читалище \"Св. св. Кирил и Методий\" кандидатът за евродепутат Емил Радев ще участва в инициатива за дарение на книги в 8 училища и 8 детски градини от СО район \"Красна поляна\".***София.От 15.00 часа Андрей Ковачев и Лиляна Павлова ще посетят стъкларски завод в район \"Сердика\". Покъсно Андрей Ковачев и Лиляна Павлова ще присъстват на празник на район \"Люлин\". Той ще се състоиот 17.00 часа на сцена до ресторант \"Бъфало\".***София.От 18.00 часа в парк „Герена\" Лиляна Павлова ще присъства на празничен концерт по случай Деня на Европа в район \"Подуяне\".***София.От 18.30 часа в ОКИ \"Искър\" Андрей Ковачев ще вземе участие в среща на народния представител  Валентин Радев на тема: \"Разговор за храбростта и професионализма на българските воини и бъдещето им като част от НАТО и ЕС\" с военно патриотични организации, офицери от резерва и граждани на район \"Искър\".***Враца.От 18.00 часа в голямата зала на Драматично-куклен театър ГЕРБ и СДС ще представят във Враца листата си за европейските избори.***Добрич.От 12.00 часа в областния съвет на БСП в Добрич Момчил Неков ще даде пресконференция. В 14.00 часа в областния съвет Неков ще се срещне с младежи.***Казанлък.От 14.00 часа „Коалиция за България\" ще дари книгата „Илинденско-Преображенското въстание 1903 през погледа на Европейските дипломати\". Дарението ще се състои на къщичките за книги в градската градина. На събитието ще присъстват: Георги Първанов - президент на Р България (2002-2012), проф. Дуранкев - водач на листата на КБ, Румен Петков - председател на КБ, Камелия Стаматова - кандидат за евродепутат, както и други кандидати на листата и коалиционни партньори.***Сандански.От 17.00 часа проф. Румен Гечев ще се срещне с граждани на централната улица в града. В 18.00 часа в залата на общината в града той ще се срещне с обществеността***Симитли.От 13.00 часа в Народно читалище \"Климент Охридски 1922\" в Симитли проф. Румен Гечев ще се срещне обществеността.***Сливен.От 10.00 часа водачът на листата на ГЕРБ и СДС за евроизборите Мария Габриел ще се включи вофициалната церемония по откриване на XXI Националния фестивал на детската книга, която ще се проведе във фоайето на Драматичен театър „Стефан Киров\". В 11.00 часа Мария Габриел и кандидатът за евродепутат Камен Костов ще проведат среща с представители на IT сектора. Ще се обсъждат въпроси, свързани с дигиталната епоха и политиките на ЕС. Срещата ще се проведе в конферентната зала на хотел „Централ\".***Стара Загора.От 10.00 часа кандидатите за евродепутати от ГЕРБ и СДС Андрей Новаков и Николай Диков щеразговарят със старозагорски строителни фирми. Срещата ще се поведе в СУ „Иван Вазов\".***Стара Загора.От 11.00 часа кандидатите за евродепутати от ГЕРБ и СДС Андрей Новаков и Николай Диков ще се срещнат с представители на КНСБ на миньорите в хотел „Верея\". В 12.00 часа таксиметрови шофьори ще се срещнат с кандидатите за евродепутати на паркинга на стадион „Берое\", за да представят проблемите на своя бранш пред тях. В 14.00 часа Андрей Новаков и Николай Диков ще се срещнат с представители на IT сектора.***Стара Загора.От 17.00 часа в х-л \"Верея\" в Стара Загора Иво Христов ще даде брифинг за представители на медиите. В 18.00 часа в Зала 1 на х-л \"Верея\" той ще се срещне с обществеността.***Струмяни/с. Микрево.От 15.30 часа в клуба на БСП с. Микрево, общ. Струмяни, проф. Румен Гечев ще се срещне с жители.***Тутракан.От 14.00 часа в сградата на общинския съвет в гр. Тутракан водачът на листата на левицата Елена Йончева ще се срещне с работодатели. В 17.15 часа в Арехологическия резерват тя ще срещне с проф. Георги Атанасов. В 18.00 часа в Дунавски парк в града тя ще участва в митинг-концерт.***Търговище.От 11.00 часа в центъра на гр. Антоново Деница Златева и Цветелина Пенкова ще се срещнат с граждани. В 14.00 часа в с. Садина, общ. Попово, те ще се срещнат с жители. В 17.00 часа на Братската могила в центъра на Търговище Златева и Пенкова ще поднесат венци и ще вземат участие в шествие. В 18.00 часа в клуб \"Дръзновение\" в квартал \"Запад\" в гр. Търговище те се срещнат с граждани.***Шабла.От 18.00 часа в Залата на запасните офицери в Шабла д-р Десислав Тасков ще се срещне с граждани. ", "date": "2019.05.08", "title": "Предстоящи събития на 8 май"}
{"url": "http://www.cross.bg/promeni-zakona-chetene-1603668.html", "text": "/КРОСС/ Депутатите започват работа след Великденската ваканция. Така се слага началото на лятната сесия на Народното събрание.По традиция в началото на пленарното заседание се очаква своето обръщение да направят лидерите на парламентарно представените политически партии. Депутатите ще гласуват дали политическите декларации да бъдат предавани пряко по Националното радио и телевизия. Първа точка в дневния ред са предложените изменения в Наказателния кодекс от групата на \"Обединените патриоти\". С тях те искат разширяване на понятието \"неизбежна отбрана\", тоест случаите, в които не се носи наказателна отговорност. Втората поправка, която предлагат \"Обединените патриоти\", е промяна в наказанията в случаи на маловажни кражби. Сега за такива случаи се смятат тези, при които стойността на отнетия предмет е под две минимални работни заплати.Народните представители ще гласуват промени в Закона за държавната собственост на първо четене. В проектопрограмата за седмицата са предвидени второ четене на промени в Закона за кадастъра и имотния регистър и първо четене на промени в Закона за пощенските услуги. ", "date": "2019.05.08", "title": "Депутатите започват работа след ваканцията, гледат промени в Наказателния кодекс"}
{"url": "http://www.cross.bg/lenta-posoka-dvizhenieto-1603654.html", "text": "/КРОСС/ Днес, 8 май, движението при км 7 на  АМ „Струма\" в района на тунел „Мало Бучино\" ще се осъществява в една лента в посока София и в една лента в посока Перник поради монтаж на автоматични пътни знаци. Във всяка посока на движение ще бъде ограничено преминаването по изпреварващата лента, като трафикът ще се пренасочва по активната лента.От 9 до 16 ч. ще бъде ограничено движението по АМ „Хемус\" между п.в. „Прелог\" и п.в „Ябланица\" в посока София поради почистване на дъждоприемни шахти и изсичане на храсти. Трафикът ще се отклонява преди п.в. „Прелог\" по път I-3 Ботевград - Ябланица и при п.в. „Ябланица\" /км 74/ ще се пренасочва по автомагистралата.   ", "date": "2019.05.08", "title": "Ограничават движението в района на тунел „Мало Бучино“ на АМ „Струма“ "}
{"url": "http://www.cross.bg/godinata-vecher-myzikant-1603669.html", "text": "/КРОСС/  Галаконцертът „Музикант на годината 2018\" ще се състои тази вечер в зала \"България\" от 19 часа.Слушателите на програма „Хоризонт\" и предаването за класическа музика „Алегро виваче\", които гласуваха в традиционната анкета, ще се срещнат със своите избраници. Победителят ще получи авторска статуетка „Музикант на годината\" на скулптора Христо Илиев.В концерта ще участват и носителите на награди в категориите \"Млад музикант\" и \"Музикален проект на годината\", \"Активна творческа дейност\", \"Юбилей\", \"Ансамбъл на годината\", \"Класиката в другите жанрове\".Входът за събитието е свободен, а почитателите на класиката извън София могат да го проследят във фейсбук страницата на Българското национално радио. ", "date": "2019.05.08", "title": "Галаконцертът „Музикант на годината 2018\" тази вечер в зала “България” "}
{"url": "http://www.cross.bg/yankylov-dnes-radoslav-1603670.html", "text": "/КРОСС/  Днес се сбогуваме с бившия генерален директор на БНР Радослав Янкулов. Той почина внезапно на 66-годишна възраст в неделя.През 70-те и 80-те години на миналия век Янкулов изгражда име на един от най-разпознаваемите спортни журналисти в радиото и в страната. Впоследствие работи и ръководи други медии, а между 2013-а и 2016 г. оглавява БНР.Поклонението е от 13 ч. в столичния храм \"Свети Седмочисленици\". ", "date": "2019.05.08", "title": "Днес се сбогуваме с журналиста Радослав Янкулов "}
{"url": "http://www.cross.bg/gradysa-temperatyri-bulgariya-1603671.html", "text": "/КРОСС/  Днес облачността постепенно ще се изтегля на изток. В Западна България ще е слънчево, на изток в хода на деня слабо ще превали. Вятърът ще утихне, а температурите ще се върнат към своите пролетни стойности. В следобедните часове термометрите ще се колебаят между 16 и 21 градуса.В планините - облачно и ветровито. И там вятърът ще намали своята скорост. Слаб сняг ще превалява в централните райони на Стара планина. Около Черноморието облачността ще е променлива с възможност да слаби превалявания до обяд на север, а след това и на юг. Дневните температури по крайбрежието - около 16 градуса.До следващите дни времето ще е динамично. Страната ни ще попадне под влиянието на две последователни зони с ниско атмосферно налягане, с които очакваме по-осезаем вятър и валежи с гръмотевични бури, по-интензивни в петък в Югоизточна България и в началото на новата седмица на запад. Студът обаче си отива и дневните температури ще се колебаят около стойности около 20 градуса. ", "date": "2019.05.08", "title": "Пролетта се връща с температури около 20 градуса"}
{"url": "http://www.cross.bg/smetka-horata-davat-1603655.html", "text": "/КРОСС/  Хората много рядко си дават сметка, че във всеки момент могат да изхвърлят от живота си всичко, което искат. По всяко време. На мига!Карлос Кастанеда", "date": "2019.05.08", "title": " Хората много рядко си дават сметка"}
{"url": "http://www.cross.bg/charlz-printz-novorodenoto-1603664.html", "text": "/КРОСС/  Наследникът на британския престол принц Чарлз, който е на посещение в Германия, заяви, че е \"очарован\" от вестта за раждането на детето на херцозите на Съсекс, съобщиха световните агенции.\"Не можем да сме по-очаровани от новината и се надяваме да видим бебето веднага след завръщането си\", каза принц Чарлз в Берлин. По време на четиридневното си посещение в Германия се очаква принц Чарлз да наблегне на добрите отношения между Германия и Великобритания.70-годишният Чарлз ще се срещне с германския канцлер Ангела Меркел, а по-късно днес ще участва в официалното тържество по случай 93-тия рожден ден на кралица Елизабет Втора. В родословието на принц Чарлз има германски кралски особи. В сряда той ще посети Лайпциг, а в четвъртък - Мюнхен.Принц Чарлз и съпругата му Камила се срещнаха с туристи и жители на Берлин пред Бранденбургската врата. Камила каза, че е \"много развълнувана\" от раждането на най-новия член на британското кралско семейство. Херцозите на Кембридж също казаха, че са развълнувани от новината за новороденото дете на принц Хари и съпругата му Меган. \"С голямо удоволствие и радост посрещам брат си в общността на лишените от сън, каквито са родителите\", отбеляза принц Уилям. \"Надявам се, че през следващите дни те ще могат да изпитат цялата радост, което новороденото носи със себе си\", каза той.Херцозите на Съсекс съобщиха, че новороденото момченце тежи 3,26 кг и че е в добро здраве. Новината \"Момченце е\" в техния акаунт в Instagram събра над 2,6 милиона харесвания. Хари и Меган решиха да нарушат традицията и засега да не публикуват снимки с новороденото, но ограничен брой фотоси се очакват утре. ", "date": "2019.05.08", "title": "Принц Чарлз е очарован от раждането на внучето си"}
{"url": "http://www.cross.bg/frantziya-poleti-marsiliya-1603672.html", "text": "/КРОСС/  Стотици полети в Западна Европа ще бъдат засегнати от стачка на авиодиспечерите във Франция, съобщава вестник \"Индипендънт\". Стачката започва в сряда, в 19 часа местно време и ще продължи до 6 сутринта в петък.35-часовия протест е част от по-големи, национални стачки на държавните служители във Франция, които са недоволни от плановете на президента Еманюел Макрон да промени условията им на труд.Понеже над Франция прелитат много самолети се очаква стачката да доведе до големи забавяния и стотици отменени полети. Някои авиолинии планират заобикалянето на френското въздушно пространство за този период.Швейцария обяви, че отваря допълнителни въздушни сектори, за да се справи с по-големия трафик. По-различните маршрути на самолетите, обаче, ще доведат до забавяния. На най-голямото летище във Франция, парижкото Шарл де Гол, не се очакват големи проблеми, защото авиодиспечерите в този регион ще работят почти без промяна.Франция е разделена на 5 региона, що се отнася до въздушното пространство: Бордо, Брест, Париж, Реймс и Марсилия. Очаква се най-силно да се отрази стачката на полетите над регион Марсилия, който покрива Югоизтчна Франция и голям район над Средиземно море.Миналата година подобен протест на авиодиспечерите в Марсилия доведе до отмяната на хиляди полети. ", "date": "2019.05.08", "title": " Стотици полети ще бъдат отменени заради стачка във Франция"}
{"url": "http://www.cross.bg/pishe-komisiya-informira-1603663.html", "text": "/КРОСС/ \"България продължава да пропада по свободата на слово\", информира , позовавайки се на данни от международен доклад по темата. Става дума за Индекс на устойчивостта на медиите, изготвян от базирана в Съединените щати организация.\"Европейската комисия може да накаже България заради такса \"смет\", пише още \"Сега\". Страната все още е далеч от въвеждане на принципа \"замърсителят плаща\".\"И министър Порожанов с апартамент на смешна цена\", информира  на първа страница. Платил е пет пъти под пазарните цени за жилището си в престижен столичен квартал, пояснява вестникът и допълва, че придобива и два гаража, като единият е без пари. предоставя място на различни мнения \"за\" и \"против\" визитата на папа Франциск у нас. Университетският преподавател проф. Владимир Градев коментира, че патриархът е можел да застане до Франциск на молитвата за мир. Според Западно- и Средноевропейския митрополит Антоний визитата е показала колко много българите се нуждаят от гласа на църквата. цитира Негово светейшество патриарх Неофит \"По отношение на вярата компромиси не може да има!\".\"Държавата плаща 80 процента от щетите на пострадалите от градушка\", съобщава \" на първа страница. Комисия ще оценява пораженията върху реколтата, обезщетенията ще се изплащат по възможно най-бързата процедура.\"Монитор\" информира и за прогноза на БАН, според която тази година износът ни ще расте. По-ниските цени на парични преводи в евро са за сметка на по-високите такси на банките, пише още в доклада на икономистите от БАН.\"Още 44 години лазим към Европа\", пише \"Труд\". Причината е твърде слабият икономически растеж, нужни са ни поне 5 на сто на година. Европейската комисия намали прогнозата си за Брутния вътрешен продукт на страната.София е номер едно по арестувани малчугани, пише . 8100 хлапета са на отчет в Детска педагогическа стая. Децата крадат и за да си купят таблет, разказват полицаи.пише \"Закриват Националния център по наркомании\". Част от работещите там се пренасочват към националната експертна лекарска комисия.Социалният антрополог доц. Васил Гарнизов подчертава,в интервю за , че е трудно разбирателството в жилищните блокове, където се смесиха хора от старата средна класа с представители на новата заможна част от обществото. \"Днес е рядкост в един блок да живеят хора от едно и също съсловие, със сходна култура, които да решават общите си проблеми цивилизовано\", коментира Гарнизов по повод идеите, предлагани от неправителствена организация за управление на общата етажна собственост. ", "date": "2019.05.08", "title": "Преглед на вестниците "}
