{"url": "http://www.cross.bg/madona-palestinski-vreme-1604619.html", "text": "/КРОСС/  Израелският министър на културата Мири Регев определи като \"грешка\" присъствието на палестински знамена върху гърбовете на балетистите на Мадона по време на гастрола й на финала на конкурса \"Евровизия 2019\", предаде АФП. \"Това е грешка, не трябва да се намесва политиката в една културна проява, с цялото уважение, което изпитвам към Мадона\", заяви Регев на редовното седмично заседание на министерския съвет. Министърът разкритикува израелската медийна организация Кан, съорганизатор на песенния конкурс, която не си е свършила работата, след като са се появили на екран палестински знаменаКралицата на поп музиката Мадона не се поддаде на натиска на пропалестинските активисти да бойкотира конкурса в Тел Авив. Според тях чрез него израелските власти се опитвали да омаловажат реалностите от израело-палестинския конфликт. Малко преди участието си като гост на финала, Мадона заяви: \"Никога не трябва да подценяваме силата на музиката да обединява хората\".Още не е известно дали тя е знаела, че нейни балетисти ще се явят с палестински и израелски знамена. По време на обявяването на резултатите членовете на исландската група \"Хатари\", известни с отрицателното си отношение към израелската окупация на палестинските територии, разгънаха транспаранти с палестинското знаме, предизвиквайки освирквания от страна на публиката.", "date": "2019.05.19", "title": " Израелски министър разкритикува Мадона и гастрола й на Евровизия "}
{"url": "http://www.cross.bg/yniversitet-bulgariya-amerikanskiya-1604616.html", "text": "/КРОСС/  197 бакалаври от 17 държави получиха своите дипломи днес на 25-тата Церемония по дипломиране на Американския университет в България. Отличник на випуска е Мария Маринова с успех 4,00 (по четирибалната система), която завършва АУБ с две специалности: „Компютърни науки\" и „Информационни системи\", както и с подспециалност „Модерни езици и култури\" с немски език. На церемонията дипломи взеха и 21 студенти от Магистърската програма по бизнес администрация за ръководни кадри на АУБ в София. Абсолвентите бяха поздравени от президента на България Румен Радев.\"Днешната церемония е вълнуващ празник, заслужено признание не само за студентите от 25-ия випуск, но и за преподавателите и ръководството на авторитетния Американски университет в България. Вашите ежедневни усилия за качествено образование и перспективни умения, посветени на бъдещето на нашите млади хора, ще дават своя резултат години напред. Вярвам, че младите хора от десетки държави, които избраха за свое семейство Американския университет в Благоевград и които приеха красивия Благоевград за свой втори дом, ще бъдат пример и за своето и за следващите поколения. Пример за това, че автентичният и траен успех изисква висока лична мотивация и пълна отдаденост и дисциплина\". Това каза президентът на Република България Румен Радев.Церемонията бе открита от президента на АУБ д-р Стивън Съливан, който се обърна към абсолвентите със следните думи: „Завършването на висше образование е важен етап от живота на човек. Всеки един от вас е пример за успеха на нашите усилия като университет. Много се гордеем с вас и очакваме с нетърпение да разберем за успехите и постиженията, които ще постигнете през следващите години\". ", "date": "2019.05.19", "title": "Президентът поздрави 25-ия випуск на Американския университет"}
{"url": "http://www.cross.bg/obyad-gradysa-oblachnost-1604611.html", "text": "/КРОСС/  През нощта ще преобладава ясно време, с разкъсана висока облачност. Утре преди обяд ще е предимно слънчево. След обяд над Западна България, а до полунощ и над централната част на Дунавската равнина ще се развива купесто-дъждовна облачност, ще има валежи, придружени с гръмотевици. Има условия и за градушки. В източната половина на страната ще продължи да духа до умерен южен вятър. В западните райони вятърът ще е слаб от югозапад, по-късно след обяд ще се ориентира от запад и ще се усили. Максималните температури ще са между 23 и 28 градуса.Над Черноморието ще преобладава слънчево време. Ще духа слаб до умерен южен вятър. Максималните температури ще са между 22 и 26 градуса. Температурата на морската вода е 15-17 градуса. Във вторник, след временно разкъсване и намаление на облачността, около и след обяд над Централна Северна, над Източна и планините на Западна България ще се развие купеста и купесто-дъждовна облачност и на много места там ще превали и прегърми.От запад ще проникне малко по-хладен въздух; повече ще се понижат температурите в Северна България, максималните там ще са 20-25 градуса, в Южна ще достигат до 27-28 градуса. В сряда вероятността за валежи е малка, ще преобладава слънчево време, с купеста облачност след обяд. ", "date": "2019.05.19", "title": "Температурите остават високи и през новата седмица "}
{"url": "http://www.cross.bg/bulgariya-evropa-chorbanova-1604617.html", "text": "/КРОСС/  „Гласът на българите в Европа не се чува. Доказателство за това е, че ползите за обикновения български  гражданин са пренебрежимо малки и не се отразяват върху подобряването на жизненото равнище. И така ще продължава да бъде ако изпратим и този път в Европейския парламент същите представители, от същите партии, които управляват България през последното десетилетие. Ако изпратим същите зависими евродепутати, България ще продължи да губи повече, отколкото да печели от членството си в ЕС.\" С тези думи се обърна към пловдивчани Лидия Чорбанова, зам.-председател на партия Движение 21 и втора в листата с кандидатите за евродепутати по време на дискусия, в която взе участие и лидерът Татяна Дончева. Срещата се проведе в галерия Arsenal of art в квартал Капана. Чорбанова изтъкна, че движението се включва в надпреварата за Европейския парламент защото вярва, че промяна е възможна  и тя е в ръцете на всеки то нас. Водачът на листата Данаил Георгиев представи останалите кандидати за Европарламента и отбеляза, че 3-ма от тях са тясно свързани с региона на Пловдив - д-р Лидия, Чорбанова, Павлина Ковачева и д-р Вяра Гришина. Повечето от хората, на които политическата сила залага са млади и много енергични. Дебатът за бъдещето на Европа и дебатът за бъдещето на България са неразривно свързани и започват тук, в България! За промяната обаче, която всички желаем трябва да се създадем предпоставки. Задължителна предпоставки за промяна, за достойно членство на България в ЕС е отстраняването на ГЕРБ от власт, добави Георгиев. В хода на дискусията Чорбанова заяви, че  след 12 години членство в ЕС българите нямат равни права с европейските граждани. „Европа си затвори услужливо очите пред бедността и задълбочаващите се социални неравенства в нашата страна. За това ние ще настояваме в Европарламента за равно заплащане на равно положен труд за всички граждани в Европа, което ще даде глътка въздух на нашата социалната система, каза тя. - Ние ще настояваме за равнопоставено участие на България в регионални партньорства, които да ни дадат възможност да черпим по-големи преимущества от механизмите за подпомагане на страните - членки. Необходими са ни партньорства, които ще доведат до придобивки за страната, които ще имат пряко въздействие върху подобряването на живота на всеки един български гражданин.\"Татяна Дончева припомни колко е важно българите да упражнят правото си на глас на 26 май и прикани пловдивчани да подкрепят прогресивните и извънсистемни играчи, тези които се противопоставят на статуквото. Тя отбеляза, че е в ръцете на гражданите да не позволят повече да бъдат управлявани от „еднокнижници\".  Изрази своето изумление от вида на Пловдив. „Как е възможно централният площад да Европейската столица на културата за 2019 г. да е строителна площадка през май? Кога ще бъде готов? Защо властите в италианския град Матера успяха да се организират навреме?\", попита лидерът на Движение 21. След това изрази надежда, че в новия Европейски парламент демократично избраните и изпратени от българските граждани евродепутати ще могат да формулират и отстояват политиките, които са нужни на всички нас, а не само онези, които обслужват правителствата.   ", "date": "2019.05.19", "title": " Движение 21: Дебатът за бъдещето на Европа и България са свързани"}
{"url": "http://www.cross.bg/sofiya-grazhdani-pargov-1604620.html", "text": "/КРОСС/  София може да бъде като Прага, Загреб, Братислава..., но не при управлението на ГЕРБ! Това заяви лидерът на БСП - София Калоян Паргов по време на среща с граждани в Северния парк днес заедно с председателя на БСП Корнелия Нинова и кандидатите за евродепутати Петър Витанов, Цветелина Пенкова и проф. Мариела Модева.\"София може да е съизмерима с европейските градове. Ние всички, които живеем тук, искаме да бъдем наистина европейска столица. Заслужаваме го. Но виждаме, че с това управление на града, което е в последните 10 години, не го получаваме, заяви той пред гражданите. - Имаме огромен шанс да поставим началото на промяната. Първата стъпка можем да я направим още на 26-и май. Защото заслужаваме справедливо разпределение на европейските ресурси. Заслужаваме справедливи доходи, които да ни осигурят достоен живот на равноправни европейци и спокойни старини. Защото не е справедливо малцина да получават всичко за сметка на мнозинството от българските граждани. Не е справедливо десетки милиони левове да бъдат изливани за ремонти в центъра на София, а кварталите от периферията да не усещат, че са част от европейска столица\".Калоян Паргов добави, че в българското общество все по-осезаемо се усеща очакване за промяна. \"Има го в кварталите на София, има го и в останалите градове и села, които обиколихме в последните седмици, каза той. - Хората искат да живеят достойно в родината си. Искат да са равноправни европейски граждани. Искат да имат самочувствие на истински европейски граждани. Истината е, че реализацията на тези нормални човешки желания зависи от всеки един от нас. Ако бъдем отговорни хора с гражданска позиция и упражним правото си на глас на 26-и май, можем да направим първата крачка към промяната с №18 в бюлетината\". ", "date": "2019.05.19", "title": "Калоян Паргов: София може да бъде като Прага, Загреб, Братислава, но не с това управление"}
{"url": "http://www.cross.bg/mehmed-glodzhevo-tyrtziya-1604612.html", "text": "/КРОСС/  За изборен туризъм сигнализира кметът на община Ветово Георги Георгиев. Този път дестинацията е Глоджево, където в края на април 15 души от Турция са били регистрирани по настоящ адрес в града, без дори да са посетили центъра за административно обслужване. А местните хора са притеснени, че може да се стигне до подмяна на вота на предстоящите местни избори през есента.Хората пристигнали от Турция за сватба и решили да се сдобият с нова адресна регистрация. Точно в края на април, когато изтича 6-месечния срок за уседналост за местните избори.Георги Георгиев - кмет на община Ветово: Назначих комисия, констатирахме , че 5:38 гражданите, чиито заявления са подадени в кметството в Глоджево, те не са присъствали на тези дати в град Глоджево и те не живеят в Глоджево.Трите къщи, където са им адресните регистрации, са заключени с катинар.Фатме Саарлъ- съседка:Тези хора са понастоящем в Турция. Те са се изселили 1989 година. По Байрям, по някакви празници имат роднини тука, когато имаме сватби идват. Аз стопанисвам ето това нещо тука и минавам даже тяхната трева отпред.Оказва се, че всички новорегистрирани са роднини на д-р Мехмед Мехмед, който беше кандидат за кмет на община Ветово през 2015 г. Той заяви, че не намира нищо притеснително близките му от Турция да са с настоящ адрес в Глоджево.Д-р Мехмед Мехмед: Хората в този списък не означава автоматично, че те ще дойдат на есен да гласуват. Освен това, дори и да дойдат не е сигурно , че ще гласуват за Мехмед Мехмед, освен това не е сигурно, че Мехмед ще бъде кандидат за кмет.Има ли изборен туризъм и законно ли са регистрирани новите жители на Глоджево ще проверяват и от областната управа в Русе. ", "date": "2019.05.19", "title": "Кмет подаде сигнал за изборен туризъм в Русенско "}
{"url": "http://www.cross.bg/delon-alen-palma-1604613.html", "text": "/КРОСС/  Ален Делон ще получи тази вечер в Кан почетната Златна палма за творчеството си, въпреки петицията с хиляди подписи, която призова организаторите да преосмислят решението си.В петицията, критиците на кинозведата го наричат \"расист, хомофоб и женомразец\".На 83 години Ален Делон е под прицела на движението \"Жени и Холивуд\", които го обвиняват в насилие срещу жени, спорни изказвания срещу нежния пол, хомосескуалистите и имигрантите.17 000 подписа са против награждаването на Делон,а в Кан бяха принудени да дадат обяснение.Тиери Фремо, директор на кинофестивала в Кан: Не връчваме на Ален Делон Нобел за мир, а почетна \"Златна палма\" за актьорската му кариера. Делон е казвал неща и има право да изразява мнения, с които аз лично не съм съгласен.Що се отнася до Делон, секс символът на френското кино смята, че нежният пол е заприличал на силния, че хомосексуалността е против природата и е признавал, че е удрял жени. Синът му Ален Фабиен го обвинява в побой над майка му Розали.\"Плесницата мачистко поведение ли е\", пита Делон в интервю и отговаря:Ален Делон, актьор: Да, трябва да съм бил мачо, но и аз съм получавал плесници от жени. Като млад и аз съм бил жертва на тормоз - две-три жени ми налетяха,но аз приех и не съм викал полиция.Делон вече пристигна в Кан, където довечера \"Златната палма\" ще му бъде връчена на официална церемония. ", "date": "2019.05.19", "title": "Ален Делон получава почетна \"Златната палма\" на кинофестивала в Кан "}
{"url": "http://www.cross.bg/vreme-shvartzeneger-arnold-1604618.html", "text": "/КРОСС/  Мъж изрита Арнолд Шварценегер по време на спортна проява в Йоханесбург, след което охраната веднага го залови и отведе, предадоха осведомителните агенции. 71-годишният актьор и бивш губернатор на Калифорния е разговарял с почитатели по време на проявата \"Арнолд класик Африка\" за културизъм и други спортове, когато мъж му нанесъл удар с крак.Впоследствие \"Терминаторът\" пусна в \"Туитър\" съобщение за феновете, в което им благодари за загрижеността и ги увери, че се чувства добре. Шварценегер твърди, че не е усетил нищо и е осъзнал ритника, когато видял видеоклип със случката. ", "date": "2019.05.19", "title": "Мъж изрита Шварценегер по време на събитие"}
{"url": "http://www.cross.bg/putishta-bulgariya-sistemata-1604602.html", "text": "/КРОСС/  Около 200 млн. лв. ще излезе изцяло разходът за изработването на тол системата, прогнозира пред БНР Петър Мутафчиев - председател на Балканския форум за транспорт и инфраструктура.\"Докато няма ясни параметри от самото правителство - какъв ще бъде обхватът на тол системата в България, колко километра пътища ще бъдат там, докато не се направи сметката и още веднъж не се каже какви пари те ще очакват и откъде ще допълнят липсващите средства, за да може да се извършва ремонт на всички пътища в България, включително да строят автомагистрали, докато не се каже ясно от какви такси ще се започне - няма излизане от кашата, в която в момента се намира България, включително перспективата за транспортния автомобилен бранш в България\", коментира той.Мутафчиев бе категоричен, че държавата не е готова дори за сериозно тестване на тол системата. Според него превозвачите са били използвани, за да се отложи пускането на тол системата и да има повече време за доизграждането й.Председателят на Националния съюз на превозвачите Красимир Лалов пък коментира, че в момента се прави \"тюрлю гювеч\". Лалов подчерта и лошото състояние на пътищата в България.Петър Мутафчиев изказа мнение: \"Трябваше да се предложи единствено транзитните пътища с ясна санкция за чуждите автомобили, ако заобикалят тези транзитни пътища, т.е. те нямат право да вървят по други, а само по определения за транзитен и автомагистралите. Второ - ние поставихме въпроса да обсъдим каква част от акциза на горива ще бъде отделена за пътища. В момента в България акцизът е на най-ниско европейско ниво, а цената на горивата са същите като в страни, в които той е на средно ниво. Някъде изчезват 15 евро цента. Тези 15 цента дават 700 млн., които могат да отидат за пътища. Тогава им казахме - да видим как е ценообразуването на горивата. Това е национален въпрос. Тогава няма да има винетка, ще има тол такса за всички по автомагистралата, но българският гражданин ще знае, че когато плаща горивото, част от тези пари той ги плаща за това да има по-добри пътища и има право да иска от управляващите да поддържат пътя\".По думите на бившия транспортен министър обаче тази идея не е приета. \"Изведнъж се оплетоха два различни модела на таксуване, на отчитане на изминатите километри и на отчитане на това дали си си закупил винетка и на контрол, което много усложни изпълнението\", обясни той и подчерта, че управляващите са били предупредени включително от фирмата-изпълнител, че това е много сложно и то много трудно ще тръгне.\"Това е система, която ще отнема много от парите за поддръжката, които ще плащаме всички ние за пътища. Световната банка го каза - ако съберете 1,2 млрд., около 20% ще е разходът за тази система - за електронните винетки и тол системата - това е около 200 млн., което ние ще даваме за поддръжка. По данни на Световната банка - този тип система е една от най-ресурсноемките за поддръжка\", коментира Петър Мутафчиев.\"Те нямат данни за транзита през България. Нямат данни какви камиони влизат и излизат от България. Те просто залагат на едни цифри, които ще им изиграят много лоша шега, защото те не са верни\", добави Красимир Лалов.Според Мутафчиев все още не сме готови и по винетната система. ", "date": "2019.05.19", "title": "200 млн. лева ще струва изработването на тол системата"}
{"url": "http://www.cross.bg/rybli-mlrd-banknoti-1604600.html", "text": "/КРОСС/  съобщиха за нов рекорд при изземане на натрупани при корупционна схема пари - при разследването срещу шефа на банковия отдел на управление „К\" на ФСБ Кирил Черкалин е иззет еквивалентът на 12 млрд. рубли (185 млн. долара).. Руската секция на Би Би Си си задава въпроса как изглежда тази сума пари, колко тежи и какво би могло да се направи с нея?Полковникът е заподозрян, че нееднократно е получавал подкупи в особено големи размери. При обиска по делото срещу него парите били иззети от три жилища. В съда обаче става дума само за един подкуп в размер на 850 000 долара (52 млн. рубли). За изземането на 12 млрд. рубли първо съобщи „Росбалт\". След това сумата беше потвърдена пред в. „Комерсант\" от анонимен източник. Засега коментари от официални институции по размера на сумата няма.Но ако числото 12 милиарда е вярно, то това е нов рекорд в Русия - от предишния шампион в тази категория полковникът от МВР Дмитрий Захарченко бяха иззети 9 млрд. рубли.От Би Би Си са пресметнали, че една банкнота с номинал 5000 рубли тежи 1,02 грама, т.е. 1 милиард рубли в такива банкноти е 204 кг. Или в крайна сметка тази сума в рубли би трявало да тежи 2448 кг.Макар че печатането на банкноти от 500 евро вече беше прекратено, ако се предположи, че иззетата сума е в такива банкноти, то тя би била по-лека - 365 кг.А какво може да се направи с 12 млрд. рубли? Според анализ на държавните поръчки се оказва, че средно детска градина струва 200 млн., а училище - 1 млрд. рубли. Т.е. с парите от Черкалин биха могли да бъдат построени 12 училища или 60 детски градини. ", "date": "2019.05.19", "title": "Руски медии разкриха мащабна корупционна схема с полковник от ФСБ"}
{"url": "http://www.cross.bg/detza-semeiistvo-sotzialnite-1604603.html", "text": "/КРОСС/  Социалните работници са предотвратили изоставянето на 1733 деца през 2018 г. Това съобщиха от Министерството на труда и социалната политика във връзка със спекулативни твърдения в социалните мрежи за \"незаконно отнети деца\".Основният приоритет в работата на социалните работници е децата да се отглеждат от своите майки и бащи, подчертават от министерството. В тази връзка се осъществяват редица дейности за подкрепа на семействата чрез осигуряването на подходящи социални услуги и оказване на финансова подкрепа. Показателен пример в това отношение е дейността на социалните работници по превенция на изоставянето.Благодарение на техните усилия през 2018 г.1733 деца са останали да живеят в своето родно семейство.Извеждането на дете от биологичното семейство е крайна временна мярка за закрила, която се базира на прецизно проучване и оценка на конкретния сигнал за дете в риск и се потвърждава със съдебно решение. \"Поради това категорично възразяваме срещу разпространението на манипулативни информации за \"незаконно отнемане на деца\". Подобни твърдения са лишени от всякакво основание и могат да бъдат определени единствено като фалшиви новини, заявяват от МТСП.Извеждането на дете от биологичното семейство като мярка за закрила се предприема винаги след обстойно проучване и изчерпване на всички възможности за закрила в семейството или в разширения семеен кръг. През миналата година 731 деца са били настанени в семейство на роднини и близки.Изключение правят единствено случаите, когато при различни причини се налага спешното извеждане на детето. При тях главната цел е връщането на детето в родното семейство. Работата в тази посока включва всички дейности за подкрепа на семейството, за да се гарантира най-добра среда за отглеждане на детето. През 2018 г. социалните работници са работили по 1235 случая за реинтеграция на деца в семейството. В 495 от тях децата са се върнали при своите родители. По много от останалите случаи работата продължава и през настоящата година, посочват още от министерството. ", "date": "2019.05.19", "title": "1733 деца са спасени от изоставяне през 2018 година"}
{"url": "http://www.cross.bg/dyrostorym-grobnitza-silistra-1604605.html", "text": "/КРОСС/  Римската гробница със стенописи край Силистра е един от 50-те малко познати туристически обекта в България, които Министерство на туризма популяризира с кампанията „Скрито пред очите ти\".Смело може да се каже, че римската гробница (някогашният Дуросторум) е сред най-известните и емблематични творения на античната цивилизация по света. Няма сериозно изследване за късноантично изкуство и култура, учебник за студенти или научна монография, където тази гробница да не присъства като обект. Изписани са стотици страници от десетки учени с коментари за нейното значение и уникалност.В същото време силистренската гробница е почти непозната в България, макар да е първият регистриран национален паметник на културата у нас - още през 1948 г. Слабата разпознаваемост на гробницата като значим обект на културно-историческия ни туризъм се дължи и на факта, че доскоро тя не е отворена за посетители - основно заради сериозните проблеми с влагата, която „дъвче\" фреските. Благодарение на инсталирането на специална нова климатична система, груповите посещения вече са възможни през по-сухия сезон (късна пролет, лято, ранна есен) - след предварителна заявка на сайта или телефоните на Регионалния исторически музей.Онова, което прави силистренската гробница уникален паметник на късноримската архитектура и живопис е нейната богата стенописна украса. Гробницата представлява еднокамерна и правоъгълна сводеста постройка с размери 3,30/2,60/230 м.Без изключение, цялата ѝ вътрешност е покрита с фрески,напълно съхранени във вида си от самото стенописване. Изображенията представляват геометрични, животински и човешки фигури, ловни и семейни сцени. Стилистиката им е в традициите на eлинизма, изографисването носи характерните белези на епохата на римския император Константин и са дело на надарен художник, дошъл от източните имперски провинции (вероятно от Египет или Сирия). Това е една от най-запазените и най-богато декорирани късноантични гробници на Балканите от началото на ІV в.Археологическият паметник е открит случайно през 1942 г. в южните покрайнини на Силистра, където се е намирал античният некропол на Дуросторум - един от най-значимите римски градове на Долния Дунав през II - VI в. Първото писмено сведение за това селище е заповедта на римския император Траян от 106 г. за преместването на XI Клавдиев легион от Панония в Дуросторум. Легионът е ударна сила срещу идващите от север през река Дунав врагове на империята. От 106 г. до VI в. тук постоянно и без прекъсване лагерува тази най-важна военна единица на Римската империя на Долния Дунав. Така Дуросторум се оказва основен форпост срещу варварските нашествия и най-вече срещу набезите на готите.Дуросторум става самоуправляващ се град муниципиум през 169 г. и през IV в. изживява бурен просперитет. Свидетелство за това са внушителните по размери градски бани, езически храмове и олтари, частни домове и крайградски вили, открити при Силистра. Изградени са водопроводи, големи обществени здания, площадите са декорирани с мраморни статуи и барелефи. Римската гробница е част от цялото това архитектурно наследство.Археологическите разкопки в района разкриват, че Силистра е центърът на античния некропол на големия римски град. В сърцето на този некропол са погребвани най-знатните магистрати, които са и най-видните граждани на Дуросторум по това време. Доказателство е фактът, че през 60-те години на миналия век, само на стотина метра западно от гробницата, е разкрито едно от най-забележителните погребения на римски пълководец в българските земи - със златни накити, ликторски жезъл, великолепна колесница и мечове, покрити със скъпоценни камъни. През 70-те години южно от гробницата е открит мартириум (мавзолей) на трима от дванадесетте раннохристиянски мъченици на Дуросторум.Гробницата е иззидана от тухли и е с вход от изток. Вътре в нея на бял цокъл е разположен фриз от 11 правоъгълни полета, включени в керемиденочервена рамка. Богатата стенописна украса предполага, че това е гробницата на знатен римлянин.Централното правоъгълно платно е заето от фигурата на господаря в цял ръст, а до него е знатната му съпруга. На останалите са изобразени деветимата им прислужници, които носят елементи от патрицианския костюм на господаря. Върху източния люнет (стенно поле, ограничено от арка) са изобразени двойки гълъби, а върху западния - пауни, които пият живата вода на вечния живот от голяма ваза камперус. Сцената e символ на безсмъртието. Особено впечатляващ е единият от прислужниците, който държи най-важния елемент от господарския костюм - червена хламида (плащ) със златна фибула. Самият прислужник е с дълга руса коса и учените предполагат, че става дума за гот. Готите започват да се инфилтрират в този район още от времето на Константин Велики, за да се стигне по-късно до тяхната инвазия.Според последните изследвания, за които разказва директорът на Археологическия музей в Силистра проф. Георги Атанасов, гробницата е построена към втората четвърт на ІV в. като заупокойно жилище на римски патриций езичник от Дуросторум.Това личи от неговите патрициански одежди, както и от нарисуваната патрицианска грамота -кодицил - връчена му от императора (Константин Велики или наследниците му) в началото на ІV в. Най-вероятно около средата на IV в., подобно на други провинциални аристократи, той е почетен с висока титла (патриций, магистър, сенатор, консул). Доказателства за това се съдържат и в неговото облекло, което напълно съвпада с облеклото на патрициите, сенаторите и най-висшите магистрати от ранновизантийската епоха. Коланът и червеникавото наметало подсказват, че той е принадлежал към висшата военна аристокрация.Знатният гражданин на Дуросторум е бил член на сената в Константинопол и се смята, че произхожда от източните провинции на Империята (Сирия, Египет). Основание за тази хипотеза е фактът, че животните и растенията, изобразени във фреските, не са характерни за българските земи, а за Африка и делтата на река Нил (с палмите, наровете, леопардите и пауните). Това подсказва, че или господарят, или художникът - а най-вероятно и двамата - произлизат от онези богати провинции на Римската империя - Предна Азия и Северна Африка. Стенописите подсказват още, че патрицият е бил езичник, живял на границата между две епохи - между залязващото езичество и зараждащото се християнство. Вероятно собственикът е напуснал града при готското нашествие в края на IV в., поради което гробницата така и не е използвана по предназначение.В района могат да бъдат посетени още Археологическият музей в гр. Силистра, Свещарската гробница, Историко-археологическият резерват „Сборяново\", Ивановските скални църкви, крепостта „Червен\", тракийско-римското светилище „Балджията\", село Стрелково.Гробницата е отворена за групови посещения след предварителна заявка в регионалния музей. ", "date": "2019.05.19", "title": "Скрито пред очите ти: Римска гробница – Силистра "}
{"url": "http://www.cross.bg/dzhaki-dzhon-kenedi-1604604.html", "text": "/КРОСС/  Джаки Кенеди е обичана от американците и от хората по целия свят. Тя е символ на изтънчен моден вкус и е може би най-интелигентната жена, влизала в Белия дом. Хубавицата има два брака с едни от най-влиятелните мъже в историята - 35-ия президент на САЩ Джон Ф. Кенеди и гръцкия бизнес магнат Аристотел Онасис. Животът на Джаки е белязан от драматични събития, които обаче не успяват да отнемат огромния й талант да прави всичко със замах и стил. На днешната дата се навършват 25 години от смъртта й.Жаклин Бувие и Джон Фицджералд Кенеди са една от най-могъщите двойки в историята. Двамата се срещат през май 1952 г. по време на вечеря, организирана от общ приятел. Тогава Джаки работи като репортер-фотограф за Washington Time Herald за скромните $45.50 на седмица. Джон е кандидат за сенатор. Като представителка на висшето общество и отлично образована млада дама, Джаки е идеалната партия за напористия Кенеди. Започват да излизат заедно и Джон печели позицията в Масачузетс през ноември същата година. Връзката им става сериозна. Сгодяват се на 25 юни 1953 г., а сватбата им е на 12 септември 1953 г. в Нюпорт, Роуд Айлънд.Докато съпругът ѝ е кандидат за президент на САЩ, Джаки е бременна с Джон-младши. Тя обаче допринася много за победата на Дж. Ф. Кенеди на изборите, тъй като има множество появи в медии от цял свят, показвайки висока интелигентност. Говори свободно френски, испански, италиански. Джон полага клетва на 20 януари 1961 г. Така на 31 години Джаки се превръща в една от най-младите първи дами на САЩ. Неудовлетворена от състоянието, в което семейство Айзенхауер предава Белия дом, тя се ангажира да ремонтира всичко. Въпреки че Джаки отказва да се меси в политиката на страната, тя продължава дискретно да \"съблазнява\" с изтънчени маниери и впечатляваща обща култура. Жените се възхищават от стила на Джаки и започват да го копират. Тя се превръща в моден новатор и до днес остава най-елегантната първа дама в историята.Публичната семейна идилия на Джаки и Джон обаче е далеч от реалността. Кенеди е известен като изкусен съблазнител с ненаситно либидо и може да се похвали с дълъг списък от любовници. Неговата афера с Мерилин Монро е широко известна. Джаки страда от тези многобройни връзки.Любовта на президентската двойка е белязана от много трагедии. Двамата са силно наранени от загубата на две от децата си. Първото им бебе Арабела е мъртвородено през 1956 г. След смъртта на детето двойката се разделя за кратко. Година по-късно се появява дъщеря им Керълайн. През 1960 г. се ражда синът им Джон Фицджералд Кенеди, който загива през 1999 г. в самолетна катастрофа. Четвъртото дете на Джон и Джаки също е момче. Патрик се ражда през 1963 г., но умира два дни по-късно заради белодробна малформация.Съдбата нанася на двойката още един трагичен удар, който твърде рано слага край на съвместния им път. Двамата са в Далас, за да поведат новата президентска кампания. Двойката обикаля града с официален кабриолет. Профучават няколко изстрела, два от които раняват смъртоносно Джон. Това е краят на митичната двойка.На 20 октомври, 1968 г., овдовялата първа дама отново смайва света, като се омъжва повторно в Гърция. Нейният избраник е Аристотел Онасис.\"Реакцията е гняв, шок и тревога\", обявява New York Times.\"Боговете плачат\", гласи цитат от The Washington Post.Немската преса дори обявява: \"Америка изгуби светица.\"Още по време на управлението на Джон Ф. Кенеди Онасис е един от най-богатите и успешни бизнесмени в света. Той е собственик на авиолиния и притежава империя в транспортирането на стоки. Онасис е и един от топ играчите в бизнеса с петрол, злато и недвижими имоти. Той е известен с успехите си сред жените, които включват афера с ултимативната оперна прима Мария Калас и слухове за връзка със сестрата на Джаки Лий Радзивил.Именно Лий кани първата дама на яхтата на Онасис през 1963 година. По това време Джаки е в дълбока депресия след смъртта на третото й дете Патрик. Говори се, че президентът не е много съгласен с пътешествието в Егейско море, защото може да се сметне за неуместно.Някои журналисти твърдят, че Онасис има чувства към Джаки дълги години и чака тя да му отвърне. Говори се, че след смъртта на Джон нейна опора е по-малкият му брат Робърт Кенеди, но той също бива убит.\"Нито един от приятелите на Джаки не смята, че Онасис е подходящ за нея. Но след като Боби вече не е сред живите, няма кой да я спре\", твърди журналистът Ричард Евънс.Злите езици говорят, че Джаки е избрала втория си съпруг заради парите, но тези, които стават свидетели на отношенията им, казват, че тя наистина е имала силна нужда от такъв партньор. Личната й асистентка твърди, че след смъртта на Джон, Джаки често е изисквала от нея да извършва странни поръчки през нощта. В миналото била свикнала никога да не остава сама.Онасис е добър баща за Джон и Керълайн. Прекарва време с тях и винаги се интересува как е минал денят им в училище. След брака Джаки и Аристотел продължават живота си като самостоятелни личности. Той често пътува по бизнес, а тя има социалните си ангажименти в Ню Йорк. Но личната й асистентка разказва, че когато Онасис е у дома, двойката прекарва заедно вечерите си с коктейли и пуканки на масата.През 1973 г. синът на бизнесмена загива в самолетна катастрофа и здравето на предприемача рязко се влошава. През 1975 г. той умира от белодробна недостатъчност.На 45 години Джаки отново е вдовица. Тя се отдава на работата като редактор на книги и избягва журналистите. Запознава се с дългогодишния си партньор Морис Темпелсман, но никога повече не се омъжва.Джаки си отива на 64 години през 1994 г., няколко месеца, след като е диагностицирана с рак. След като разбира, че лекарите няма какво повече да направят за нея, тя се оттегля в апартамента си на \"Пето авеню\".\"Тя си отиде с типичния за нея кураж и стил\", пише биографката Сара Брадфорд.Джаки е погребана до първия си съпруг, а на надгробната й плоча пише Жаклин Бувие Кенеди Онасис. ", "date": "2019.05.19", "title": "25 години без Джаки Кенеди. От най-прочутата първа дама до съпруга на Онасис"}
{"url": "http://www.cross.bg/nito-premierut-borisov-1604606.html", "text": "/КРОСС/\"Има ясно разписани правила за избора на главен прокурор - не се меси нито кметът на София, нито премиерът, нито президентът\". Това каза лидерът на ГЕРБ Бойко Борисов по време на основното предизборно събитие на партията, което се проведе в зала \"Арена Армеец\" в София. „Като отиде магистратът сам на тази среща в президентството какво прави, за какво си говори. Има ясно разписани правила - съдиите си избират съдиите, прокурорите - прокурорите. Промените стават в парламента и не се меси нито кметът на София, нито премиерът, нито президентът\", каза Борисов.Премиерът коментира и предстоящото стартиране на изграждането на интерконектора с Гърция. \"В момента през България минават 17 млрд. кубика газ. Това е транзитът за Турция, Гърция и Северна Македония. Със спирането му, нашите тръби се изпразват. Ние не искаме повече от количеството газ, което имаме в тръбите, т.е. искаме да си останат нашите количества. За да е спокоен Западът, в сряда с Ципрас стартираме интерконектора България - Гърция, така че председателят на ЕК да е сигурен, че ще има диверсификация на газа. Така председателят на ЕК ще бъде сигурен, че България не може да бъде манипулирана, да й се извиват ръцете с доставки на газ. Имаме подкрепата на ЕК за газов хъб \"Балкан\", съответно за тези 15 млрд. - загубите от 2 млрд. кубика ще компенсираме с азерски газ и втечнен газ\", обясни Борисов.\"Говоря само с факти и не нападам никого. Ние сме като Кобрата, продължаваме напред и така. Няма нито в една сфера, в която държавата да е в по-лошо състояние отколкото в била преди управлението на ГЕРБ. Рекордно ниска безработица, рекорден БВП, рекорден брой инвестиции и то в истински заводи\", каза премиерът по време на изказването си пред симпатизантите на ГЕРБ. „За първи път в историята България изнася повече за Германия, отколкото внася. Това е факт, защото имаме много висококвалифицирани работници, но вследствие на много политици от прехода, включително и ние, които рекламираха държавата, че е евтина работна ръка, сега сме си поставили като основна цел повишаване и то многократно на доходите. Ще се върнат ли висококвалифицираните българи при по-добри заплати? Ще се върнат, разбира се\", каза още премиерът.„Европа е един организъм, една система\", каза той и се обърна към Манфред Вебер, който беше официален гост на събитието: „Ние можем да ви гарантираме финансова стабилност, и доходите, и инфраструктурата, и опазването на външната граница на ЕС - ние това можем да го правим. Гарантираме, и това сме говорили с колегите от СДС, членовете, избрани от тази листа, ще бъдат единни и дисциплинирани и ще изпълняват общите решения на ЕНП\".Борисов посочи и задачите, които ще поставят евродепутатите пред ЕК след изборите в неделя - кохезионната политика, Шенген и развитието на Западните Балкани. \"Единственият шанс за развитие на държавите от Централна и Източна Европа и Западните Балкани - не трябва да се променя кохезионната политика. Дигиталната ясно, цифровата ясно - подкрепяме. Но кохезионната не трябва да се променя, защото ние сме обещали на българите, освен „Струма\", „Тракия\", „Марица\", „Люлин\", сме обещали „Хемус\", пътя Ботевград- Мездра от Враца към Монтана\", каза премиерът.Той напомни, че България е готова за пълноправно членство в Шенген.„Имаме още много енергия да си изкараме мандата\", беше категоричен премиерът.Той призова местните структури на партията да се организират добре за изборите. „Помолете се на хората да ни извинят за слабостите. Извлекли сме си поуки. Много добри неща правим, но това веднага се приема за даденост. Навремето не е имало нито паркове, нито фонтани, нито метро... сега, когато работят, пак са недоволни. Всеки ден трябва да се доказваме. Имаме още много енергия да си изкараме мандата, местните избори. Но помолете се на хората да се върнат в неделя и да гласуват - нека да направят този жест към нас\", коментира Борисов. „Още вечерта на изборите на 26 май ще започнат преговорите между основните политически европейски сили. На 28 май се събираме в Брюксел вече да се взимат решения. И когато партията е победила, имам силата да отида да предлагам моя кандидат. А ако загубим, не е същото. Така че тези избори са важни за нас, за Манфред Вебер, за Европа. Така че, мили мои, максимална концентрация. Помните при предишни избори лъжата - това се готвят да направят пак примерно четвъртък или петък, за да не можем да реагираме. Така че искам да сме максимално концентрирани тогава\", каза още Бойко Борисов.Източник и снимки: БГНЕС ", "date": "2019.05.19", "title": "Борисов: При избора на главен прокурор не се меси нито кметът, нито премиерът, нито президентът"}
{"url": "http://www.cross.bg/septemvri-izbori-belen-1604608.html", "text": "/КРОСС/  Австрийският президент Александър Ван дер Белен предложи днес предсрочните парламентарни избори след скандала, разтърсил Австрийската партия на свободата (АПС), да се състоят през септември, предаде Франс прес.\"Предлагам нови избори през септември, по възможност в началото на месец септември\", заяви президентът след среща с канцлера Себастиан Курц.Снощи Курц обяви разпадането на коалицията между неговата Австрийска народна партия (АНП) и Партията на свободата след 18-месечно управление.Канцлерът се срещна днес с президента Александър ван дер Белен, за да обсъдят как да се подходи към планираните нови избори. До необходимостта от предсрочен вот се стигна, след като корупционен скандал около вицеканцлера от националистическата АПС Хайнц-Кристиан Щрахе доведе до разпадане на коалиционното правителство. Вчера Курц обяви, че неговата партия повече не може да работи с АПС, отбелязва ДПА.Ван дер Белен и Курц разговаряха близо час при закрити врата.По-късно президентът ще се срещне с Норберт Хофер, който замени Щрахе начело на АПС, а по-късно - и с представители на други партии.", "date": "2019.05.19", "title": "Предсрочните парламентарни избори в Австрия ще бъдат през септември"}
{"url": "http://www.cross.bg/ploshtada-slaveiikov-peiiki-1604607.html", "text": "/КРОСС/  Строителните огради на пл. \"Славейков\", чието обновяване е част от реновирането на централната градска част 2, ще бъдат премахнати на 19 и 20 май, за да се улесни преминаването на пешеходците, съобщиха от Столична община, цитирани от „Дарик\". На площада, както и в цялата зона продължават довършителни ремонтни работи и отстраняване на забележките на строителния надзор. По договор строителите трябва да са готови до края на месеца, припомнят от общината.Първо ще бъдат отстранени оградите в участъка от ул. \"Раковски\" до средата на площада, а след това и тези от към ул. \"Солунска\". Фонтанът на пл. \"Славейков\" вече е открит и предстои да бъде пуснат в експлоатация, до седмици ще бъде монтирана пейката \"Славейкови\", както и още 15 броя пейки от лят камък, обединени в композиции от по 4, както и 10 от дърво в района на Столичната библиотека. Последните ще бъдат сложени, след като се възстанови фасадата на сградата на библиотеката.На площада има 15 броя перголи, под които ще бъде разположен книжният пазар на открито /с нов дизайн на местата за литература/, ще има място и пространства за културни и градски събития. Осветлението също е ново и е в стила на Стара София.По ул. \"Солунска\" вече са монтирани новите велостоянки и пейки. ", "date": "2019.05.19", "title": "Махат строителните огради на площад „Славейков”"}
{"url": "http://www.cross.bg/ychenite-niskata-ystanoviha-1604609.html", "text": "/КРОСС/  Специалисти от Йейлския университет в САЩ установиха защо хората по-често се разболяват и умират от грип през зимните месеци. По мнението на учените за това допринася ниската влажност, съобщи Лента.Били извършени експерименти с генномодифицирани мишки, които са животински модел на човешкия имунитет. Всички гризачи били поставени в камери с еднаква температура, в които влажността е нормална или ниска, и след това били заразени с вирус на грип А.Оказало се, че ниската влажност намалява ефикасността, с която ресничките по клетъчната повърхност на дихателните пътища премахват вирусните частици и слузта. Освен това била намалена способността на белодробните клетки да възстановят увреждания, предизвикани от инфекциозни агенти. Били наблюдавани също проблеми във функционирането на имунната система, свързани с производството на интерферони и други съединения, които предупреждават съседните клетки за наличие на вируси.По думите на учените увеличаването на количеството водни пари във въздуха в помещенията посредством овлажнители е потенциална стратегия за облекчаване симптомите на грипа и за по-бързо оздравяване. ", "date": "2019.05.19", "title": "Учени установиха главната причина за грипните инфекции през зимата "}
{"url": "http://www.cross.bg/napitki-gazirani-sokove-1604610.html", "text": "/КРОСС/  Плодовите сокове могат да бъдат по-опасни за здравето от подсладените газирани напитки, тъй като увеличават риска от ранна смърт, пише сайтът за здравословно хранене .Прекомерната употреба на плодов сок, дори и когато той е 100% натурален, може да повиши риска ни да умрем преди да достигнем старини с 24%. За сравнение, от газирани напитки същият фатален процент е само 11%.Авторите на изследването от американските университети \"Емъри\" и \"Корнел\" ни успокояват, че не ни грози риск, ако консумираме по една чаша сок дневно от 150 милилитра. Но ако прекаляваме с тези напитки, излагаме на опасност нашето здраве. Американските учени проследили данните на 13 440 души. Те трябвало да опишат колко плодови сокове и подсладени газирани напитки консумират дневно. В период от 6 години били констатирани 1000 смъртни случая поради различни причини и 168 починали от сърдечносъдови заболявания. От получените данни се оказало, че хората с най-голяма консумация били с 11% повишен риск от ранна смърт за всеки допълнителни 350 грама консумация на подсладени газирани напитки. И с 24% риск за всеки допълнителни 350 грама консумирани плодови сокове.С изследването си учените предупреждават, че високата консумация на захар, дори и при натуралните сокове, неминуемо се отразява на нашето здраве. \"Стопроцентовите плодови сокове и подсладените газирани напитки имат много общи неща - в тях преобладава захарта и водата\", твърди един от авторите на изследването д-р Гюнтер Кюнле. ", "date": "2019.05.19", "title": "Плодовите сокове били по-опасни за здравето от газираните напитки? "}
{"url": "http://www.cross.bg/falshivi-telk-diagnozi-1604595.html", "text": "/КРОСС/  След репортаж на NOVA областната дирекция на полицията в Хасково разпитва свидетели за схемите с фалшиви диагнози и ТЕЛК решения, заснети в разследването на репортера Марин Николов. В откъс от него жуналистът успява да се се сдобие с две фалшиви диагнози - за глухота и епилепсия. Услугата предложи и уреди жена от Хасково, която се представи като посредник за издаване на ТЕЛК решения. Историята започна много преди зимните акции на прокуратурата срещу фалшиви инвалиди в страната, а документите са получени, без здравият пациент да е виждал лекарите с печатите и подписите върху епикризите.", "date": "2019.05.19", "title": "МВР проверява аферата с фалшиви диагнози за ТЕЛК"}
{"url": "http://www.cross.bg/ministur-obrazovanie-priema-1604592.html", "text": "/КРОСС/  Обмисля се догодина да се регламентира безплатно образование и допълнителни стимули за тези направления във висшите училища, в които има най-голям разрив между бъдещо търсене на пазара на труда и днешното търсене на образование, заяви министър Красимир Вълчев в Момчиловци. Той присъства на тържествата за отбелязване на 180-годишнината на училището в родопското село.Министър Вълчев прогнозира, че допълнителните мерки за стимулиране приема в определени специалности ще започнат с професионалните направления математика, химически, физически науки, енергетика, религия. За поредна година във висшите училища има намаление на приема, но в частните вузове спадът е много по-голям, допълни образователният министър. Според него пред последните две-три години демографският спад от края на 90-те години достигна като випуски и във висшето ни образование, след като преди това училищата бяха засегнати от намаление на учениците.По-малък прием в държавните училища също има, но то съвпада и с политиката на министерството за намаление на приема и преструктуриране, посочи министър Вълчев. Намалението е в тези професионални направления, в които в най-голяма степен при пълната либерализация на приема избуя т.нар. нерационално търсене на висше образование, допълни образователният министър.По негова оценка това търсене заради самата диплома е предимно в социалните, стопанските и правните науки. Затова обявеният прием се намалява най-много именно в специалности администрация и управление, икономика, право, туризъм, национална сигурност и др. От друга страна се насърчава приемът в инженерните, педагогическите, природо-математическите, аграрните науки, посочи министър Вълчев.Според него особено драматичен е недостигът в някои инженерни професионални направления. Добрата новина според образователния министър е, че по-малко ученици избират да учат в чужбина, съдейки по намалението на издадените удостоверения. ", "date": "2019.05.19", "title": "Обмислят безплатно образование за определени университетски специалности "}
{"url": "http://www.cross.bg/zaiikov-stoyan-deseti-1604593.html", "text": "/КРОСС/  Вече десети ден продължава акцията по издирването на беглеца в Костенец. Стоян Зайков е заподозрян в две убийства - на бившата му приятелка и негов братовчед. Той е в неизвестност от 9 май, а според главния секретар на МВР Ивайло Иванов заподозреният се укрива в района на Костенец.В събота бе намерено и вероятното оръжие на едно от убийствата.В акцията е включен целият ресурс на МВР - следови кучета, дронове, термовизионни камери и високопроходими автомобили. Близки на двамата убити все още са под полицейска закрила и са отведени в защитена квартира. Все още не са готови експертизите, които ще докажат Зайков ли е извършителят и на двете екзекуции. Полицията отрече слуховете за списък с набелязани евентуални жертви на издирвания. Под охрана обаче остават хора, които се смятат за застрашени. ", "date": "2019.05.19", "title": "Издирването на Стоян Зайков продължава десети ден"}
{"url": "http://www.cross.bg/tokio-ivet-tyrnira-1604591.html", "text": "/КРОСС/  Най-добрата българска спринтьорка Ивет Лалова спечели първото място в състезанието на 200 метра на турнира Seiko Golden Prix в Осака, Япония, съобщава Gong.bgБългарката спря хронометрите на 22,55 секунди, което е рекорд за турнира в японския град, както и покрит норматив за Олимпийските игри в Токио през 2020 година и световното в Доха 2019. На втора позиция след Лалова се нареди американката Кайра Джеферсън с време 23,00 сек, а трета остана представителката на Казахстан Олга Сафронова с резултат 23,08 сек.\"Моят сезон започна с прекрасен резултат, коментира в специално видеообръщение от Осака Ивет. - Рекорд на турнира и квота за олимпийските игри в Токио и световното в Доха. Не знам какво повече можеше да искам от днешното бягане. Благодаря ви за подкрепата. Желая на всички много здраве и успех\".Освен Ивет норматив за олимпиадата в Токио 2020 до момента има и Радослава Мавродиева (гюле). ", "date": "2019.05.19", "title": "Ивет Лалова с рекорд и квота за Олимпиадата в Токио "}
{"url": "http://www.cross.bg/godina-megan-hari-1604594.html", "text": "/КРОСС/  На 19 май се навършва една година от приказната сватба на херцозите на Съсекс. Британският принц Хари и американската актриса Меган Маркъл се врекоха във вярност в параклиса \"Сейнт Джордж\" на замъка Уиндзор на 19 май миналата година. Принц Хари и Меган Маркъл се ожениха, спазвайки традициите на Англиканската църква.  На сватбата бяха поканени 600 души, 2640 души имаха възможността да наблюдават пристигането на булката и младоженеца в Уиндзор. Изчислява се, че 100 000 души са се събрали по улиците, за да видят кралската двойка.Година по-късно двамата се радват на първородния си син Арчи, който се роди на 6 май. Младото кралско семейство имаше интензивен график, наситен с множество пътувания и събития. Двамата се запознават през 2016 година и любовта им пламва веднага, през ноември 2017 година се сгодяват, а от 19 май 2018 година вече са съпрузи. За изненада на много хора разведеното момиче със смесена кръв бе прието много топло от кралското семейство, включително и от кралица Елизабет Втора.Още с първите си публични появи заедно двамата спечелиха сърцата на британците. Те продължават да доказват, че не са типичните кралски особи, като доста често заобикалят традициите или деликатно ги нарушават.Тоалетите, с които херцогинята на Съсекс се появи на публични събития, също са изключително коментирани. Американската красавица залагаше на къси и смели рокли дори по време на бременността си. ", "date": "2019.05.19", "title": "Хари и Меган празнуват 1 година семеен живот"}
{"url": "http://www.cross.bg/vsyaka-montana-obshtina-1604596.html", "text": "/КРОСС/  Финална подготовката за евроизборите в цялата страна. Бюлетините ще бъдат доставени до 21 май. Пожарна, полиция и общини ще трябва да проверят всички помещения, в които ще се гласува следващата неделя.81 урни вече са почистени и в готовност да тръгнат към всяка секция в община Монтана. Повредените и счупените са подменени с нови.\"Буквално всеки ден се прави нещо за подготовка за изборите. Сега са осигурени урните за гласуване, кабините за гласуване се монтират в съответните секции, техническите материали, които се предоставят на секционните комисии се подготвят за разпределение\", обясни Красимир Иванов от община Монтана.За всяка комисия, трябва да има осигурени принтер и телефон. Седмица преди евровота вече се подготвят и канцеларските материали.\"За всяка секция, трябва да има химикалки пишещи син цвят, линия, фенер, кабарчета, моливи, гумички\", каза Димитрина Миленкова от община Монтана.В събота очакват само бюлетините и изборните списъци, които ще бъдат охранявани от полицията.\"В самия изборен ден може някъде да се наложи да реагираме за което имаме сформирани екипи и ще реагираме във всяка една ситуация за всичко\", поясни Красимир Иванов. ", "date": "2019.05.19", "title": "Финална подготовката за евроизборите в цялата страна"}
{"url": "http://www.cross.bg/ikona-chydotvornata-bogoroditza-1604598.html", "text": "/КРОСС/ В българското село Горни Воден, което в днешни дни е квартал на Асеновград, се намира прочут манастир, познат като Златната Ябълка. В нея се съхранява чудотворна икона на Света Богородица, наричана също „Златна ябълка\". Иконата е чудодейна и има специален празник, който се чества ежегодно в петата събота от Великия пост.Този празник е местен и е свързан с голямо чудо, извършено в далечната 1765 год. от Пресвета Богородица. Събитието е описано от монаха Ананий Клинис, игумен на манастира \"Св. Св. Кирик и Иулита\" по това време.Той описва, че в петата събота от Великия пост православните християни отдават похвала на светата икона на Богородица, наричана още „Благодатна\", намираща се в свещения стар храм в село Воден. Чрез чудотворната икона Пресветата Майка ни дарява безбройни изцеления и благодат. Една от най-прослвените й способности е да помага на жени, които имат проблем със зачеването, да станат майки.Широко разпространена е историята с чудото, случило се на жена, която не успявала да забременее. Закъсняла за празника на Дева Мария. Поради това не получила благословен хляб тя счела това за лош знак и започва да плаче от страх дали ще се сдобие някога с рожба.Йереят съчувства на жената и търси останало парченце от благословения хляб, но не открива дори и троха. Но взема ябълка, оставена като дар пред иконата„Благодатна Богородица Дева\", а жената я приема с вяра. И наистина - скоро след това тя забременява. За да изрази благодарността си към Божията Майка, тя украсява богато светата икона, като заръчва да изковат златна ябълка и я дарява за спомен на храма.След това чудо се ражда традиция за празника, който е посветен на това събитие, чудотворната икона на Пресвета Богородица да се обкичва с венци от ябълки. Този обичай се е превърнал в местна традиция и може да бъде видян и в други храмове от Пловдивската епархия.Ябълките се подреждат още в първия петък от поста и престояват на чудотворната икона пет седмици - чак до празника, по време на който се раздават на жените, които все още нямат деца, за де се сдобият с рожба. Майката Божия продължава да твори чудеса и до днес и да дарява дечица дори и на хора, които вече са на път да загубят надежда. С тази чудотворната способност е известна както иконата, така и манастирът.Миряните вярват, че жени с проблеми при забременяването, след като им бъде прочетена молитва пред чудотворната икона и хапнат от благословена ябълка (трябва да се изяде с дръжката и част от семената, а няколко семки се заравят в почва някъде в дома - в саксия или двор), скоро след това зачеват. Чудесата, които са извършени от Божията Майка пред тази чудотворна икона, са много и продължават да се случват вече векове наред.Специалната практика, която помага на жените да заченат, включва и това те да преспят в навечерието на празника в църквата. Счита се, че именно тогава силата святото място разполага с най-голяма сила, защото светецът покровител посещава мястото и се отзовава на молитвите от вярващите. Този свят празник е шанс на много двойки да сбъднат най-съкровеното си желание и да се сдобият с дете.Друг ритуал за рожба е плетенето на коланче. За целта опасват три пъти църквата с памучен конец, а след това той се сгъва и се засуква, както мартеница. Изработеното коланче се осветява в църквата, а след това жените, го вързват и го носят около кръста си в продължение на четиредесет дни. Вярването гласи, че именно в този период жената ще забременее.Ако след тези 40 дни жената все още не е успяла да забременее, трябва да продължи да носи коланчето. Не се сваля, докато не зачене.Друг празник, който е свързан с чудотворната икона \"Златната ябълка\", е Преполовение. Местните жители го наричат „Руса сряда\". Чества се в 25-тия ден след Великден. След тържествено богослужение в този ден чудотворната икона на Пресвета Богородица се носи до манастира „Св. Кирик\" на ръце, като всеки се стреми да я поноси известно време, за здраве и успехи. Следобед шествието с иконата се връща обратно в горноводенската църква.Често чудотворната икона гостува в църквите на различни градове в страната, а вярващите я окичват с ябълки, какъвто е обичаят.Многобройни са случаите, в които „Златната ябълка\" е помогнала на жени да се сдобият с дете. Много от родителите идват след това с подаръци в знак на благодарност към Божията майка или кръщават тук децата, които са родени с нейната чудодейна помощ. ", "date": "2019.05.19", "title": "Манастирът Златната ябълка и чудодейната мощ на иконата на Света Богородица"}
{"url": "http://www.cross.bg/porno-prestupleniya-amato-1604597.html", "text": "/КРОСС/  Американец уби цялото си семейство след скандал, че е изпратил 200 хиляди долара на българка. Грант Амато откраднал парите от близките му. Тя работила в сайт с порно камери. Наскоро прокуратурата предостави на NOVA записи от полицейски разпити и други документи, които разкриват цялата истина около жестоката семейна драма.„Аз говорих с това момиче онлайн.  Малко е срамно... тя е модел в сайт с камери и живее  в България\", разказа той.От документите стана ясно, че това момиче се казва Силвия и работи в порно сайт, където модели пред камери изпълняват желанията на тези, които плащат.Пред разследващите Грант Амато разказал, че родителите му научили за кражбата и му и го изпратили в клиника за секс и онлайн зависимости, а след това му забранили да общува с българката.        В писмо до приятели от сайта с порно камерите той пише, че не може да функционира нормално без нея. Въпреки забраната Амато продължил да общува тайно с българката. Това предизвикал скандал с баща му, който според прокуратурата завършил с тройното убийство. Пред следователите Амато отказал да признае, че е виновен.В студиото на „Събуди се\" темата с пристрастяването към порно сайтове коментираха и началникът на сектор „Компютърни престъпления\" в МВР Явор Колев и експертът от офиса на СЗО България - доц. д-р Михаил Околийски.„От юни миналата година компулсивното сексуално разстройство е заболяване. Когато един човек повече от 6 месеца не може да овладее импулсите си да посещава подобни сайтове, тогава това се превръща в проблем\", заяви доц. д-р Михаил Околийски.Явор Колев поясни, че с навлизането на технологиите подобен тип престъпления се увеличават. „Всеки от нас има достъп до интернет. Престъпниците използват социалните мрежи и новите технологии, за да извършат престъпления. Сексуалните престъпления в интернет бележат огромен ръст. Млади жени търсят контакти с мъже, след което ги принуждават да извършват сексуални действия пред камера и с тези записи ги изнудват\", каза още той.В ефира на NOVA Явор Колев  разкри коя е най-новата кибер измама. „Хората получават писма, в които пиши, че компютърът им е станал обект на хакерска атака и са ги записвали, докато гледат порно. За да не бъде качен в интернет материалът, потребителят трябва да плати пари\", каза той. ", "date": "2019.05.19", "title": "Води ли страстта към интернет до болестно състояние?"}
{"url": "http://www.cross.bg/rymen-radev-zayavi-1604601.html", "text": "/КРОСС/  Всички знаят много добре, че аз не каня магистрати вкъщи или на тайни вечери, нито викам главния прокурор всяка сряда. Не обсъждам личности, а принципи. Не настоявам за имена, а за спазване на закона. Това заяви президентът Румен Радев пред журналисти в Благоевград в отговор на въпрос за консултациите, които държавният глава проведе с представители на съдебната и изпълнителната власт за критериите за избор и правомощията на следващия главен прокурор.Помолен да коментира дали разговорите са намеса в съдебната власт, както заяви премиерът, Румен Радев посочи, че се създава „изкуствена драма\". „Тези консултации отговарят на обществените очаквания за ясни критерии, мотивирани предложения и прозрачни процедури при избора на нов главен прокурор, защото обществото ни очаква справедливост, очаква реална борба с корупцията. Затова и всички институции, ангажирани с този избор, трябва да осъзнават и да не забравят високата обществена отговорност\", посочи президентът.В отговор на въпрос за хода на преговорите за нов изтребител за Българската армия Румен Радев подчерта, че в този много важен за страната ни проект не е трябвало да се подхожда „с лозунги и заклинания, а с реални аргументи\". „След като правителството и Народното събрание „задраскаха\" състезателната процедура, която е гарант за постигане на най-добри условия за България, вече трудно можем да говорим за преговори\", посочи президентът и допълни, че неясни остават и условията за индустриално сътрудничество и офсет, които са важни за нашата икономика. „Правителството прие българите да плащат при неясни условия и да плащат повече, но не казва колко, защото, виждате, идват избори\", заяви Румен Радев. Президентът призова правителството в стремежа си да намали цената да не посяга на целостта на пакета и на способностите, защото това ще обезсмисли целия проект.  ", "date": "2019.05.19", "title": "Президентът: Не каня магистрати на тайни вечери, не привиквам главния прокурор всяка сряда"}
{"url": "http://www.cross.bg/hepatit-izsledvaneto-sofiya-1604599.html", "text": "/КРОСС/ Инициативата е част от Европейската седмица за тестване за ХИВ и хепатит и във връзка с Международния ден за съпричастност със засегнатите от ХИВ/СПИН. Организатор е Центърът за сексуално здраве Check Point. Мобилната клиника ще е на разположение до 16 часа на езерото \"Ариана\" в София. В Благоевград от 13 до 17 часа изследването ще е е в здравно-консултативния кабинет \"Здраве без граници\", който се намира на ул. \"Тодор Александров\" 45, офис 2.Консултантите използват \"бързи\" тестове, като се взема само капка кръв от пръста. Няма ограничения за прием на храна и напитки преди изследването. Резултатите са готови след 15 минути. Хората, чието изследване е отчело положителен резултат, ще бъдат насочени и подкрепени в последващите стъпки за уточняване на състоянието им. ХИВ и хепатит са тихи инфекции, които могат да протекат безсимптомно. Докато ХИВ се предава основно по сексуален път, някои типове хепатит могат да се предадат при маникюр, зъболекар, при татуиране. ", "date": "2019.05.19", "title": "Безплатни изследвания за ХИВ и хепатит днес в София и Благоевград"}
{"url": "http://www.cross.bg/bila-maiika-politziyata-1604590.html", "text": "/КРОСС/  Син уби 71-годишната си майка в хасковското село Войводово, потвърди за Дарик радио директорът на полицията Ангел Цанков.Възрастната жена е била удряна с юмруци и ритници. След убийството - мъжът сам извикал полиция. Той е с тежко психично заболяване, бил е и подлаган на лечение в болница.По данни на полицията пенсионерката е била малтретирана с години. Заподозряна по случая е и дъщерята на убитата.По разследването вече са назначени експертизи. ", "date": "2019.05.19", "title": "Син уби майка си в хасковско село "}
{"url": "http://www.cross.bg/kalfin-nyama-narysheniya-1604589.html", "text": "/КРОСС/  Трябва да се замислим какъв е ефектът от европейските средства, а не колко усвояваме и колко са грешките. Сметната палата сигурно няма да намери много грешки и ще каже „Браво\". Това коментира пред БНР Ивайло Калфин - съветник на еврокомисаря по бюджета Гюнтер Йотингер.„България получава от 2007 г. - откакто сме членове до края на следващата година, ще станат 50 млрд. лв. помощи от ЕС. Време е периодично да се обръщаме назад и да погледнем какво се е случило. От тези пари някъде около 16-17 млрд. са за регионално развитие. Трябва да се замислим, че ефектът не е такъв, какъвто би могъл да бъде и какъвто е в другите страни-членки\", коментира Калфин в предаването „Неделя 150\". Той даде пример с Румъния и подчерта, че помощта на ЕС там дава много по-големи резултати.„При европейските пари за къщите за гости най-вероятно ще се окаже, че голяма част от тях са похарчени по правилата. Проблемът е със самите правила, които са писани 2008 г. Спазвайки правилата, в случая най-вероятно ще излезе, че няма големи нарушения, се харчат пари без абсолютно никакъв обществен смисъл. Те имат смисъл само за една група хора, които имат достъп до тях\", коментира още Ивайло Калфин.У нас няма гъвкавост, подчерта той и посочи средствата за борба с безработицата. Инструментите за това са изработени, когато беше много висока безработицата, а сега, когато е ниска, ги прилагаме същите, обясни Калфин. По думите му пак се работи по правилата, но ефект от тази програма също няма.„Това не е доклад за България и не дава оценка на всяка страна поотделно. Таблицата, включена в доклада, е от 2017 г. от предишен доклад на Европейската сметна палата, в която са казани докладваните от съответните страни нарушения. Там се вижда, че докладваните от България нарушения са малко. Това не са реалните нарушения, а това, което държавата е докладвала\", обясни Калфин относно доклада на Европейската сметна палата за проверка на кохезионната политика и усвояването на евросредствата.Средства за България ще има и се надявам да са повече от досегашните, каза още съветникът на еврокомисаря Йотингер.Той прогнозира сложна конфигурация в ЕП след изборите:„Няма да се изненадам, ако разговорът излезе извън сегашните заявени кандидати за председател на Комисията. Дали ще стигне до Кристалина Георгиева не знам. Тя има авторитет от работата си в Брюксел като еврокомисар. Разбира се, надали ще се изчерпят с нея възможностите. Мисля, че не трябва от сега да се подготвяме и едва ли не да правим някаква кампания\". ", "date": "2019.05.19", "title": "Ивайло Калфин: Европейската помощ в Румъния дава много по-големи резултати "}
{"url": "http://www.cross.bg/nova-kaledoniya-iztochno-1604582.html", "text": "/КРОСС/  Земетресение с магнитуд 6,8 по Рихтер бе регистрирано тази сутрин в Южния Пасифик, източно от Нова Каледония, съобщи Геологическия институти на САЩ.Засега няма данни за щети или предупреждение за цунами, предаде Ройтерс.Огнището е било на дълбочина 14 км под морското дъно, на около 180 км източно от населеното място Таден на архипелага Луайоте.Нова Каледония е задморска територия на Франция със специален статут. ", "date": "2019.05.19", "title": "6,8 по Рихтер край Нова Каледония"}
{"url": "http://www.cross.bg/chereshite-kymchev-protzenta-1604583.html", "text": "/КРОСС/  Реколтата от ранни череши в Пловдивско е почти напълно унищожена. За това алармират фермери, които стартират беритбената кампания. Заради падналите слани в края на март добивите са ниски, а цената на борсите - рекордна. Овощари искат и създаване на специален застрахователен фонд, който да защити родното производство.В 100-декаровата градина на Красимир Кумчев в Трилистник, черешите трудно се откриват сред листата на дърветата. Масивът, от няколко сорта е засегнат сериозно от измръзване.Първоначалните ми прогнози бяха, че пораженията са някъде около 70 процента, но това, което виждам в момента е над 95 процента, просто трябва с лупа да се търсят черешите по дървото, казва Кумчев.След пролетните измръзвания в част от тази черешова градина беритбена кампания няма да има. Производители от Родопската яка, също пресмятат сериозни загуби. Прибират само една пета от реколтата, защото останалата е унищожена. Това се отразява и на борсовите цени - 4 лева за килограм.За да защитят производството си фермери предлагат да се създаде земеделска застрахователна компания. С държавен или смесен капитал, който да гарантира и обезщетения при ранно измръзване на овошките.Прогнозата на производителите е, че черешите ще поевтинеят когато на пазара излязат по-късните сортове, при които загубите са по-малки. ", "date": "2019.05.19", "title": "Слани унищожиха реколтата от череши в Пловдивско"}
{"url": "http://www.cross.bg/kompaniyata-vi-mrezha-1604580.html", "text": "/КРОСС/  Американският телекомуникационен оператор Sprint Corp. ще пусне в САЩ първите си мобилни устройства, съвместими с мобилната мрежа от пето поколение (5G мрежа), на 31-ви май, се посочва в официално прессъобщението на компанията в четвъртък.Компанията заяви, че сматфорните LG V50 ThinQ 5G и HTC 5G Hub ще бъдат достъпни за предварителна заявка от този петък (17-и май) и ще бъдат пуснати на пазара на 31-ви май. Устройствата първоначално ще бъдат пуснати в Атланта, Далас, Хюстън и Канзас Сити, които се очаква да бъдат първите градове, които ще получат достъп до 5G мрежата на Sprint, след като самата мрежа от пето поколение бъде активирна.Впоследствие устройствата ще бъдат достъпни и за другите 5G мрежи на компанията в Чикаго, Лос Анджелис, Ню Йорк, Финикс и Вашингтон през следващите няколко седмици.Смартфонът на LG ще се продава за 1152 долара, докато устройството на HTC 5G Hub, което е на китайската компания \"Хуавей\", ще струва 600 долара.Новината идва, след като по-рано през деня и компанията Verizon пусна първия 5G телефон в САЩ. Компанията също така беше по-бърза от Sprint при разгръщането и на първата си мобилна мрежа от пето поколение в САЩ, която стартира в началото на април. ", "date": "2019.05.19", "title": "Пускат първите 5G смартфорни в САЩ на 31-ви май "}
{"url": "http://www.cross.bg/vunshnite-germaniya-maas-1604585.html", "text": "/КРОСС/  Министър-председателят Бойко Борисов ще се срещне с министъра на външните работи на Германия Хайко Маас днес, 19 май. Акцент в разговора между премиера Бойко Борисов и министър Хайко Маас ще бъде политическото и икономическото сътрудничество между България и Германия, както и въпроси от дневния ред на Европейския съюз, сред които запазването на стабилността в региона на Западните Балкани и опазването на сигурността на външната граница на ЕС.  Министърът на външните работи на Германия Хайко Маас е на официално посещение в София по покана на вицепремиера и министъра на външните работи на България Екатерина Захариева.  ", "date": "2019.05.19", "title": "Бойко Борисов ще се срещне с министъра на външните работи на Германия Хайко Маас"}
{"url": "http://www.cross.bg/svurzani-poseti-petkova-1604586.html", "text": "/КРОСС/  Министърът на енергетиката Теменужка Петкова ще посети атомната централа в Козлодуй на 20-ти май, понеделник, след 10 часа. На място тя ще се запознае с дейностите, свързани с плановия годишен ремонт на пети блок на АЕЦ „Козлодуй\". Ремонтната програма стартира на 1-ви май и включва техническо обслужване, както и презареждане на реактора със свежо ядрено гориво. В рамките на ремонта се предвижда и изпълнение на мерки, свързани с повишаване на топлинната мощност на съоръжението до 104%.", "date": "2019.05.19", "title": "Министър Петкова ще посети АЕЦ „Козлодуй“ "}
{"url": "http://www.cross.bg/bulgariya-kibersigyrnost-suvet-1604584.html", "text": "/КРОСС/  Специална структура се грижи за информационната и киберсигурността в групата от компании на ЧЕЗ в България. Основната задача на екипа по киберсигурност е да гарантира, че мрежовата инфраструктура и информацията на дружествата от групата са защитени в съответствие с изискванията на националното и европейско законодателство чрез прилагане на доказано ефективни технически и организационни решения в областта на киберсигурността.„Глобалната мрежа и взаимосвързаните информационни и комуникационни технологии са станали основни компоненти на съвременния живот, донесли са много нови възможности за човечеството, отворили са нови сфери на бизнес, променили са както трудовия, така и личния ни живот. Това ново пространство за онлайн комуникации, обаче, далеч не е анонимно и в никакъв случай не е безопасно. Защитата на ЧЕЗ в киберпространството е изградена от три компонента: правила и процедури; технологии и хора\", разказа Петко Марков, мениджър  информационни технологии и киберсигурност в ЧЕЗ ИКТ България,  на заседание на Потребителския съвет към ЧЕЗ България.С цел да се гарантира сигурността на мрежите и информацията всички служители на ЧЕЗ преминават през специално обучение по киберсигурност, в което се съдържат конкретни съвети и правила за повишаване на безопасността. Основните акценти от програмата бяха обсъдени с потребителските организации, които членуват в Потребителския съвет.Потребителският съвет към ЧЕЗ в България създаден през 2013 г. като консултативен орган, който да анализира и разглежда практиките, касаещи крайните битови клиенти на електроенергия пазар. Негови членове са най-големите потребителски организации - Комисията за защита на потребителите, Българска национална асоциация „Активни потребители\", Федерация на потребителите в България, Независим съюз на потребителите в България, Европейски потребителски център и Български потребителски център. В нея членуват експертни организации и представители на научните среди и по един представител на лицензираните компании на ЧЕЗ в България - ЧЕЗ Разпределение и ЧЕЗ Електро.10 ПРАВИЛА ЗА ПОВИШАВАНЕ НА КИБЕРСИГУРНОСТТА:Избирайте пароли дълги най-малко 8, препоръчително е те да бъдат 10 знака.Не използвайте имена на близките си, дати на годишнини или обикновена комбинация от букви и числа, телефонни номера, прякори, дата на раждане, ЕГН и т.н. Не съобщавайте на никой паролата си. Не я изпращайте по имейл и не я записвайте на лист, оставен до компютъра или залепен на монитора!За различните програми и сайтове използвайте различни пароли, за да защитите другите си профили, ако една парола е открадната.Добра идея е, когато създавате парола да използвате както главни, така и малки букви, да включите няколко цифри и също символи, когато системата, в която се регистрирате го позволява (символи като . , / ? ! # @ $ % ^ & * - + ; \" и т.н.).Никога не използвайте парола, която е същата, като потребителското име (username).Заразени (с вирус) програми често се разпространяват като нежелана поща.Ако не знаете от кого е емайлът, никога не сваляйте приложение и не кликвайте върху линкове.Специално внимание обръщайте на имейли, в които изпращач изисква да се регистрирате на някоя уеб страница и да актуализирате информация, напр. относно вашия профил. Не изтегляйте и не инсталирайте от интернет софтуер от неизвестен произход.Не слагайте в електронните писма поверителна/чувствителна информация, като напр. име за влизане или парола до системата. Електронната поща може да бъде прихваната/хакната от недоброжелател. ", "date": "2019.05.19", "title": " Потребителският съвет на ЧЕЗ обсъди стратегията на компанията за киберсигурност"}
{"url": "http://www.cross.bg/nyama-pravila-zaplashtane-1604587.html", "text": "/КРОСС/  „Медицинските сестри протестираха основателно за правото си за спокойно упражняване на тяхната професия, на уважение и на достойно заплащане\". Това заяви в интервю за предаването „Неделя 150\" по БНР бившият министър на здравеопазването в правителството на Пламен Орешарски д-р Таня Андреева. „Смятам, че този проблем не е от сега. Но с времето се задълбочава по различни причини, една от които е много сериозната разлика в заплащането на специалистите по здравни грижи в различните лечебни заведения, според тяхната правоспособност, липсата на правила, по които това заплащане да се реализира. Въпрос на преценка на управляващите лечебните заведения е какви заплати тези хора ще получат\", допълни тя. „Едно общество не може да функционира нормално, ако няма правила. И, според мен, това раздаване на пари всяка седмица, заради различни протести, от страна на правителството, е най-грешният възможен подход, защото ако сега този проблем бъде решен предизборно, тази вълна ще залее всички следизборно\", на мнение е д-р Таня Андреева. Според нея, сега е моментът да се започне с първи стъпки да се създават правила, по които ще се финансира и работи здравната система. „Според мен, няма пациент, който да не подкрепя искането на медицинските сестри, по няколко причини. Първо, защото медицинските сестри са тези лица, които имат най-близкия контакт до пациентите. Затова, аз много искам да наблегна, че техните протести много лошо се насочват само към финансирането на труда им\", коментира от своя страна адв. Христина Николова от Центъра за защита правата на пациентите. „Според мен, основните проблеми са, че няма регулиране на тяхната дейност, те нямат възможност да извършват дейността, за която са учили. Условията на труд, в никакъв случай не включват само и единствено възнаграждение. Трябва да има морално, емоционално, всякакво удовлетворение, за да може един човек да се чувства добре на работното си място\", подчерта адв. Николова. „Причините за този протест, който не е на организацияна на професионалистите по здравни грижи, а е организиран от „Фейсбук\", от една група представители. Специалистите по здравни грижи внесоха една протестна декларация с 30 000 подписа, че искат признаване на тяхната професия, достойно заплащане и реформа, и я внесоха в Министерския съвет. Тези другите, които протестират, аз смятам, че имат резон, заради ниското заплащане, но не подкрепям исканията им. Две минимални работни заплати, няма как на този етап, по никакъв начин да станат, поради начина, по който се финансира здравната система. И не е вярно също, че няма правила. Има правила, защото от години наред, още при министър Илко Семерджиев, има подписан колективен трудов договор, както и този, в който са визирани началните заплати. И там, за университетските болници е 950 лв., най-ниската е 900 лв. Тъй като няма как  да се уеднаквят заплатите, защото отговорността и натовареността е различна, на различните степени в здравната система. Уравняване няма да има\", на мнение е д-р Иван Кокалов, представител на КНСБ и член на Надзорния съвет на НЗОК.", "date": "2019.05.19", "title": "Д-р Таня Андреева: Проблемите с медицинските сестри ще се задълбочават"}
{"url": "http://www.cross.bg/bulgariya-nyama-zashto-1604588.html", "text": "/КРОСС/  \"Вече 12 години сме част от Европейския съюз, а все още говорим за Европа като за нещо далечно и трудно постижимо. Но и няма как да е по друг начин, когато дори в самата България са налице толкова крещящи различия. Трудно намираш подходящи думи, с които да отговориш на хората в малките, почти забравени села, когато те питат защо в 21 век България изглежда по този начин.\" Това каза Деница Златева, заместник-председател на НС на БСП и кандидат за евродепутат от листата на \"БСП за България\", на срещи с жители на варненските общини Бяла, Долни чифлик и Аврен. \"Иска ми се премиерът и министрите от кабинета му да отговорят очи в очи на хората, които ни питат - защо в България се пътува по пътища, които приличат на закърпен килим, защо трябва да пътуват повече от час, за да стигнат до болница или аптека, защо децата в малките населени места са лишени от възможностите, които имат връстниците им в по-големите градове\", коментира още Златева. \"С щедра ръка премиерът раздава милиарди всяка година, извън закона за държавния бюджет, а същевременно управляващите твърдят, че няма пари за актуализация на пенсиите или за увеличение на парите за майчинство. За разлика от асфалта, от пенсиите и детските надбавки не могат да се взимат рушвети и комисиони. Може би затова темата не им е толкова приоритетна\", коментира Златева. \"Ние предлагаме промяна на този порочен модел. Да, ние знаем, че няма как отведнъж да изравним огромните разлики в доходите на България с тези в Люксембург, но можем да работим за намаляване на неравенствата на европейско ниво, за да гарантираме, че на нито един европейски гражданин няма да му се налага да живее под прага на бедността. Европейският съюз е създаден преди 62 години, за да гарантира мир и да сближи европейските народи. България е член вече 12 години, време е да се почувстваме горди и достойни европейци\", каза още тя.Кандидатът за евродепутат от листата на \"БСП за България\" д-р Десислав Тасков отговори на критиките, че кампанията се фокусирала предимно върху проблеми от национално значение. „Ние сме пълноправни граждани на Европа и местните проблеми са и европейски\", отбеляза той. „Хубаво е да говорим за европейска здравноосигурителна карта и за единна европейска лекарствена политика, но същевременно не можем да подминаваме факта, че над 1 милион български граждани живеят под прага на бедността, те дори не живеят, а съществуват, оцеляват\", допълни д-р Тасков. „Българите са най-бедни в Европа, а същевременно плащат най-много за здравни услуги, това не може да продължава и шансът за промяна е гласуването на 26 май с бюлетина номер 18!\"На срещите присъстваха и народният представител от Варна Иван Иванов и председателят на Областния съвет на БСП - Варна Цонко Цонев.", "date": "2019.05.19", "title": "Деница Златева: Ще работим за намаляване на неравенствата в Европа  "}
{"url": "http://www.cross.bg/vpisvaniyata-elektronna-predostavya-1604614.html", "text": "/КРОСС/  Имотният регистър ще предоставя абонамент за нова електронна услуга - известяване на електронна поща, съобщиха от Агенцията по вписванията.Услугата предоставя възможност за получаване на уведомителни съобщения при вписвания, отбелязвания и заличавания в книгите за вписване, отказите и постановените по тях определения. Предстои да се публикуват условията за абониране на интернет страницата на Агенция по вписванията.Извършени са дейности и по оптимизиране на функционалности свързани с въвеждане на данни от вътрешните потребители (служители на АВ), с цел постигане на максимална точност и пълнота при въвеждане на информацията, съобщават още от Агенцията.Актуализирани са и системни компоненти и операционни системи, свързани с инфраструктурата на администрираните от Агенция по вписванията регистри.Вчера неправителствени организации съобщиха, че регистърът не е достъпен. ", "date": "2019.05.19", "title": " Имотният регистър ще предоставя нова електронна услуга "}
{"url": "http://www.cross.bg/obyvkite-ochilata-pomagat-1604615.html", "text": "/КРОСС/  Студенти от Русенския университет разработиха специални очила и обувки, които да помагат на незрящите хора. С тях те ще могат да преодоляват различни препятствия в градска среда. В идейния проект са участвали и младежи от Литва, Белгия и Великобритания.Мартин Йорданов е работил по дизайна на очилата и обувките. Казва, че те могат да заменят изцяло белия бастун, ако се носят в комплект. В маратонките са вградени сензори с обхват до метър и половина, а очилата са с две камери и изкуствен интелект.Мартин Йорданов, студент: Тези камери засичат обектите около човека и помагат на обувките, защото когато обувките се намират в среда като пясък, локва, кал, те не функционират добре, затова очилата помагат. С тези приспособления хората с увреждания може да имат по-голямо самочувствие и като цяло искахме да им дадем кураж.Проф. Даниел Братанов, декан на Факултета по обществено здраве и здравни грижи: Провокираме студентите да мислят малко по-различно от стандартите.Авторите на проекта са изчислили, че цената на обувките и очилата няма да надвишава 67 долара и се надяват на интерес от страна на бизнеса, за да започне производството им. Само така новата технология ще достигне до хората, които имат нужда от нея. ", "date": "2019.05.19", "title": " Студенти от Русе изобретиха очила и обувки за незрящи хора "}
{"url": "http://www.cross.bg/simeonov-bulgariya-evrodepytat-1604571.html", "text": "/КРОСС/  Смятам, че НФСБ е нужна партия за България. Това е по-различна партия, която е влязла в политика не, за да взима, а за да дава. Това каза бившият вицепремиерът и кандидат за евродепутат Валери Симеонов в ефира на „Събуди се\".„Най-скъпото се дава за България. Жертвал съм си фирмите,излязъл съм от тях и семейството  ми, което е в Бургас\", добави той.Той заяви, че като евродепутат ще работи за по-добрата информираност и за по-качествено приложение на контрол от страна на евродепутатите. „Европейският депутат има право на запитвания, на въпроси към всички институции, има право да взима отношения по всички въпроси, не само в ЕП и аз ще го използвам това. Контролът ще бъде свързан с подготовката на нормативните документи в ЕП още от самото начало и търсенето на обективна оценка на въздействието спрямо конкретния нормативен документ спрямо България, защото голяма част от директивите и регламентите ощетяват България\", добави той и обясни, че един от актовете репресиращи бизнеса у нас са промените в Закона за лекарствените средства в хуманната медицина. Съгласно тях всички малки аптеки трябва да направят големи разходи, за да контролират фалшивите лекарства. Според Симеонов това трябва да се прави от производителите.Симеонов обясни,  че все още не може да се говори към кое политическо семейство ще се приобщи НФСБ в ЕП. „Трудно може се говори за политическо семейство на този етап, тъй като смятам, че ЕП ще бъде доста по-различен от сегашния, ще има нови политически семейства. Дали са популисти и кой ги определя като такива е друг въпрос, но очаквам, че ще има партии от патриотичния сектор, които да не са подвластни на Великите сили. Ние там ще бъдем\", уточни той.„ЕС е под едно непрекъснато напрежение и натиск от външно въздействие, защото се явява най- големият икономически субект и като такъв се явява най-големият конкурент на САЩ и съответно на източните икономики\", каза още кандидатът за евродепутат.Според Симеонов до европейските избори няма да има политически скандали. \"Каквото имаше да се извади, се извади\", каза той. ", "date": "2019.05.19", "title": " Симеонов: Голяма част от директивите и регламентите на ЕП ощетяват България"}
{"url": "http://www.cross.bg/tochki-izdanie-pesenta-1604572.html", "text": "/КРОСС/  Холандия спечели 64-тото издание на конкурса за песен Евровизия, който през 2019 се проведе в Тел Авив. Дънкан Лорънс с песента „Arcade\" триумфира с 492 точки във финала. Резултатът бе определен от комбинация от гласовете на експертното жури и телевизионните зрители от всички 41 страни участващи в тазгодишното издание на конкурса.На второ място завърши Италия с общо 465 точки. Страната беше представена от популярния изпълнител Mahmood с песента „Soldi\", която е хит и в България. На трето място остана Сергей Лазерев от Русия с 369 точки, а челната петица допълниха Швейцария и Норвегия.\n\t\t\t\t\t ", "date": "2019.05.19", "title": "Холандия е големият победител на \"Евровизия\" 2019 (видео)\t"}
{"url": "http://www.cross.bg/shveiitzariya-glasyva-na-referendym-1604576.html", "text": "/КРОСС/  В Швейцария е насрочен референдум за закон, свързан с антитерористичните мерки на Европейския съюз, който цели да затегне контрола за придобиване на огнестрелни оръжия.Преди гласуването организации по спортна стрелба изразиха опасения, че законът ще премахне правото на притежание на оръжие.Швейцарците ще гласуват и за реформи в корпоративното данъчно облагане и пенсионната система.", "date": "2019.05.19", "title": "Швейцария гласува на референдум "}
{"url": "http://www.cross.bg/gradysa-dyha-vyatur-1604573.html", "text": "/КРОСС/  Днес времето ще бъде предимно слънчево. Температурите ще продължат да се повишават и максималните ще бъдат между 25 и 30 градуса, в София - около 26 градуса.Ще духа до умерен югоизточен, в Източна България и по долината на Струма южен вятър. В планините ще има разкъсана висока облачност, в следобедните часове купеста и на отделни честа в Западна Стара планина и в Рила ще превали и прегърми. Ще духа силен юг-югозападен вятър. Максималната температура на височина 1200 м ще е около 20 градуса, на 2000 м - около 13 градуса. По Черноморието ще бъде предимно слънчево. Ще духа слаб до умерен южен вятър. Максимални температури между 23 и 26 градуса. Температурата на морската вода е 15-16 градуса, а вълнението на морето ще бъде 2-3 бала.Още в понеделник обаче ще последва рязка промяна, въпреки че температурите ще останат високи. Над Западна България в следобедните часове и до полунощ ще се развива купеста и купесто-дъждовна облачност и на места ще превали краткотраен дъжд с гръмотевици. Възможни са градушки. ", "date": "2019.05.19", "title": "До 30 градуса на места в страната"}
{"url": "http://www.cross.bg/tereni-obshtina-sobstvenitzi-1604574.html", "text": "/КРОСС/  Собственици на терени в квартал \"Горубляне\" излизат на пореден протест днес в 16 часа. Очаква се те да блокират кръстовището на булевард  \"Цариградско шосе\" с улиците \"Павел Красов\" и \"Димитър Пешев\".Недоволството им е предизвикано от решението на Столичната община за изграждане на парк върху техни терени.Собствениците водят четири дела в Страсбург. Сезирали са и главния прокурор, че Столична община умишлено блокира процеса на възстановяване на собствеността.Сред причините за недоволството е още \"дискриминацията\", според протестиращите, \"на нискоетажните квартали спрямо панелните жилищни комплекси\", както и липсата на достатъчно детски площадки, изградена канализация, тротоари, велоалеи, градски транспорт. ", "date": "2019.05.19", "title": "Собственици на терени в кв. \"Горубляне\" излизат на пореден протест "}
{"url": "http://www.cross.bg/benfika-malko-posledniya-1604578.html", "text": "/КРОСС/    Бенфика спечели титлата в португалското футболно първенство за 37-ми път, след като победи с 4:1 у дома Санта Клара в последния кръг за сезона.\"Лисабонските орли\" завършиха сезона с 87 точки, на две пред втория Порто, който в последния кръг надигра Спортинг Лисабон с 2:1.За Бенфика това е пета титла за последните шест сезона. Харис Сеферович откри резултата в мача срещу Санта Клара в 16-ата минута, а Жоао Феликс покачи на 2:0 малко след това. Рафа Силва покачи на 3:0 малко преди почивката, а десет минути след подновяването на играта Сеферович вкара и четвърти гол за домакините. В края на срещата Сезар Мартинш върна едно попадение за гостите, за да оформи крайния резултат.В крайното класиране челната тройка в Португалия бе допълнена от тима на Спортинг Лисабон, който приключи със 74 точки.", "date": "2019.05.19", "title": " Бенфика спечели титлата в Португалия "}
{"url": "http://www.cross.bg/syhoii-syperdzhet-samolet-1604575.html", "text": "/КРОСС/  Самолет на „Аерофлот\" Сухой Суперджет 100 прекъсна излитането си заради отказ в хидравличната система, предаде РИА  „Новости\". Машината е трябвало да лети от Уляновск за Москва.В началото на месеца друг подобен самолет на авиокомпанията кацна аварийно на московското летище Шереметиево. При кацането се счупиха стойките на колесника, а двигателите се запалиха. Загинаха 41 от общо 78 пътници. Следствието разглежда всички възможни версии - от недостатъчна квалификация на пилотите до техническа неизправност.В интернет вече се появи петиция с искане да се забранят полетите със Сухой Суперджет 100, но властите приозоваха да не се правят прибързани изводи ", "date": "2019.05.19", "title": "Самолет Сухой на \"Аерофлот\"  претърпя инцидент"}
{"url": "http://www.cross.bg/evropa-veber-manfred-1604579.html", "text": "/КРОСС/  Кандидатът на Европейската народна партия за председател на Европейска комисия Манфред Вебер пристига в София.Очаква се Манфред Вебер да представи пред България водещите си приоритети за развитието на Европейския съюз. Те се основават на силна и щедра Европа, опазване на границите й от незаконната имиграция и тероризма, и Европа, която ще води ефективна борба срещу глобалното затопляне и тежките заболявания.Германският политик, който е сочен за приемник на Жан-Клод Юнкер на поста председател на Европейската комисия, започна своята предизборна обиколка на Европа на 23 април в Атина и досега е посетил редица европейски държави.Обиколката му ще завърши в Германия на 24 май. ", "date": "2019.05.19", "title": "Кандидатът за председател на ЕК Манфред Вебер пристига в София "}
{"url": "http://www.cross.bg/ezik-azbyka-bulgarski-1604581.html", "text": "/КРОСС/  Първата славянска азбука - глаголицата, е мислена като свещено писмо. Когато получава задачата да преведе богослужебните книги, Св. Константин-Кирил Философ създава оригинална графична система, като поставя словото наистина в началото - така, както пише и в Библията. Славянската азбука, в първата буква на която е кръстът, е имала предназначение да разпространява божествените истини, припомня за БТА гл. ас. д-р Магдалена Абаджиева от Института за български език \"Проф. Любомир Андрейчин\" в БАН.Писмеността е била изключително важна за утвърждаването на идентичността на славяните и за развитието на славянската култура. Светите братя са подложили солунския български диалект, който са владеели, на много внимателен анализ и са отделили тези звукове, които е трябвало да бъдат означени с букви. В глаголицата на всяка буква съответства конкретен звук от езика. Кирил и Методий е трябвало да преценят кои звукове могат да доведат до промяна в смисъла на дадена дума. Когато напишем \"река\" и \"ръка\", това са две отделни думи, но когато чуем \"ръка\" и \"ръкъ\", разбираме, че това са диалектни варианти на една и съща дума, произнесена по различен начин, посочва езиковедът. Във втория случай имаме варианти на една и съща фонема, докато в първия - две различни фонеми.Затова е толкова важно делото на Светите братя, защото извършеният от тях анализ и азбуката като концепция за записване на славянската реч е фундамент, допълва Магдалена Абаджиева. Той се използва при създаването на втората славянска азбука - кирилицата. Анализът вече е бил извършен, било е ясно кои са типичните за солунския диалект звукове, които се нуждаят от отделни букви. Кирилицата използва 24 букви от гръцкото писмо, към които са добавени 12 букви за означаването на онези звукове, които съществуват в българския език, а липсват в гръцкия.Днес много се спекулира с това чии са буквите от кирилицата и как е правилно да наричаме тази азбука, смята изследователят на езика и подчертава, че важното в случая е организирането на азбуката като система спрямо спецификите на славянската реч. Кирилицата използва модела на глаголицата и няма как да съществува без нея. Буквите сега ни заобикалят отвсякъде - те са по билбордовете, върху дрехите ни, на рекламните брошури в пощенските ни кутии. Тъжно е, че стремежът към откриването на буквите понякога се свежда до това да прочетем думата \"промоция\" върху етикет в хранителния магазин. Тъжно е, че буквите много често имат кратък живот и свършват в кошчето за боклук\", отбелязва езиковедът. Тревожи я фактът, че присъствието на латиницата в ежедневието ни е доста осезаемо. \"Скоро дори видях реклама, при която бяха използвани умлаути върху български букви, за да може нашата кирилица да наподоби немския език на марката, която беше рекламирана\", дава пример тя.Според нея това се случва, защото знанието ни за езика е недостатъчно. То напоследък се свежда до това дали владеем правописа или не, което безспорно е важно, но да се знае един език е нещо много повече от писане без правописни грешки и включва вникване в традицията, в историята, в това, на което сме наследници. Затова в Института за български език към БАН се разработват и организират различни викторини по български език, включително и по старобългарски.Осъзнаването на важността от изучаването на историята на българския език може да ни предпази от това с лека ръка да омаловажаваме една азбука, установявана с години, коментира д-р Магдалена Абаджиева преди Деня на българската просвета и култура и на славянската писменост. Като добавим и факта, че предаването на азбуката е изисквало преписване на ръка - колко много лични почерци и истории са включени в пътя на българската азбука до нашите ръце и очи, посочва тя. Колко много усилия, търпение, последователност, пазителство са били нужни да бъдат преписвани българските книги, защото това е бил единственият начин за тяхното разпространение. ", "date": "2019.05.19", "title": "Глаголицата е мислена като свещено писмо "}
{"url": "http://www.cross.bg/politik-eksdepytat-aktrisa-1604563.html", "text": "/КРОСС/  Анелия Атанасова - политик, ексдепутатПроф. Антони Славински - бивш министър на транспортаЗлатка Димитрова - плеймейткаИван Генов - бивш директор на АЕЦ „Козлодуй\"Кристин Димитрова - поетеса, писателка, преводачкаМарио Николов - оперетен певецМая Бабурска - актрисаМая Бежанска - актрисаМихаил Билалов - актьорНаталия Гуркова - Мис България 1998 г.Тодор Великов - политик, ексдепутатТодор Янчев - футболис ", "date": "2019.05.19", "title": "Рождениците на 19 май "}
{"url": "http://www.cross.bg/temi-i-gosti-v-sytreshnite-blokove-na-televiziite-1604562.html", "text": "/КРОСС/Тема: „Къси разкази\": Интервю с трол или технология на подмяната. Кои са хората с фалшивите профили?Тема: Един мъж, който е винаги на мода - Орлин Горанов.Тема: Най-известната вещица в Европа.Тема: Рецептите за щастие на различните поколения в „Смени жената\". Нели Топалова и Стела Павлова, след поредния епизод.Тема: Лични интервюта с кандидати за евродепутати: Петър Витанов и семейството му.Тема: Стефан Вълдобрев, за премиерата на мюзикъла „Евита\" в Пловдивската опера.Тема: „Менделсон\": Двойка, която скоро ще празнува 25 години брак . Богдан Томов и съпругата му Лора.Тема: Разказ от първо лице за блокадата на Ленинград. Елена Петрова, чийто баща пише песента, станала символ на Великата отечествена война.Тема: На финaлната права. Проф. Михаил Константинов за изборната техника.Студио \"Европейски избори 2019\" - \"Волт\", \"Коалиция за България\" и Веселин Марешки.Едно музикално семейство - Мустафа и Ажда Чаушеви.Кой е победителят в \"Евровизия 2019\"? Разговор с Васил Иванов и Дани Милев.Разходка из Баку с Цвети Абрашева.Книга за историята на българския балет след 10 ноември. Разговор с примата Диляна Никифорова.  ", "date": "2019.05.19", "title": "Теми и гости в сутрешните блокове на телевизиите"}
{"url": "http://www.cross.bg/chasa-sreshtnat-zagora-1604564.html", "text": "/КРОСС/София. Oт 09.00 часа от Централна гара ще потегли парният локомотив Баба Меца за ретро пътуване по маршрута София - Банкя - София.***София. Oт 10.00 часа на стадион НСА „Васил Левски\" ще се състои Международно атлетическо състезания #Back2Track.***София. Oт 11.15 часа Княз Никита Д. Лобанов-Ростовски ще направи дарение на Националния исторически музей.***Благоевград. Oт 10.00 часа в кампус „Скаптопара\" президентът Румен Радев ще присъства на церемонията по дипломиране на бакалаври и магистри на Американския университет в България.- отразяване***Благоевград. Oт 10.30 часа президентът Румен Радев ще присъства на тържествената церемония по дипломиране на двадесет и петия випуск на Американския университет в България.***Благоевград. Oт 17.00 часа в Регионален исторически музей - Благоевград ще бъде представена изложба „Живи тропически пеперуди\".***Бургас. Oт 19.00 часа в Държавна опера - Бургас ще бъде премиерата на съвременния визуален спектакъл на Красимир Марчев - „Капан за птици\".***Варна. Oт 07.00 часа на паркинга между спирката пред Терапията и бензиностанцията ще започне 50 километрово предизвикателство, организирано от Клуб по пешеходен туризъм \"Нови хоризонти\" към ТД \"Родни балкани\".Финалът ще е на същото място около 20.00 часа.***Варна. Oт 16.00 часа на басейн „Приморски\" ще се проведе воден флашмоб в подкрепа на донорството и трансплантациите.***Каварна. Oт 10.30 часа в Спортна зала „Олимпиада\" ще се проведе турнир по кикбокс.***Перник. Oт 09.00 часа на игрището под ОДК ще започне турнир по футбол (възрастови групи 14-18 г. и 18-24 г.). От 11.00 часа на „Алеята на спорта\" ще започне и стрийт фитнес турнир.***Плевен. Oт 09.00 часа ще бъде даден старт на шестото издание на Плевенския маратон.***Пловдив. Oт 09.00 часа ще се проведе Първият Национален фестивал на пешеходеца. Пешеходните маршрути ще са в два лъча. Първият е пълна обиколка на Гребната база с дължина около 5 километра, а вторият лъч е съкратен маршрут през моста над Гребната база с дължина 2,8 километра.***Пловдив.В 11.00 часа в салона на Балабановата къща ще се състои официалната пресконференция за откриването и представянето на пълната програма на юбилейния Десети международен фестивал \"Дни на музиката в Балабановата къща\" 2019.***Смолян. Oт 11.00 часа в НЧ „Светлина-1937\" - с. Търън ще се проведе Тържествен концерт по случай 95 години от създаването на ОУ „Св. Св. Кирил и Методий\" - с. Търън.***Стара Загора . Oт 11.00 часа в парк \"Митрополит Методий Кусев\" ще бъде разположен мобилен консултативен кабинет на РЗИ - Стара Загора по повод Международния ден за съпричастност със засегнатите от ХИВ/СПИН.***Стара Загора . Oт 11.00 часа в двора на Къща музей „Гео Милев\" ще бъдат връчени наградите наотличените и лауреатите в конкурса „Огненият змей, металните чудовища и човекът разум.***Стара Загора . Oт 11.00 часа в Куклен театър ще бъде представен детския мюзикъл „Вълкът и седемте козлета\".***Стара Загора . Oт 17.00 часа в зала първи етаж, РБ „З. Княжески\", ще бъде представен спектакълът „Пощенска приказка\".***Стара Загора . Oт 19.00 часа в НЧ „Родина - 1860\", зала ет.2, ще бъде представен спектакълът „И най -мъдрият си е малко прост\".***Ямбол. Oт 11.30 часа в Синия салон на Народно читалище „Съгласие - 1862\" Камерен оркестър „Дианополис\" представя концерт с ранни и не толкова масово популярни произведения на двама гении в класическата музика - Волфганг Амадеус Моцарт и Якоб Лудвиг Феликс Менделсон-Бартолди.***ЕВРОПЕЙСКИ ИЗБОРИ 2019***София. Oт 10.30 часа в парк \"Заимов\" в София Петър Витанов, Цветелина Пенкова, Румен Гечев и Мирела Модева ще се срещнат с граждани, а в 12.15 часа те ще се срещнат със столичани в \"Северен парк\". В 11.00 часа Момчил Неков ще се срещне с гражданите на Сливница в клуба на БСП в града, а в 13.00 часа - с жителите на Божурище, в салона на читалището. В 18.00 часа на площада в Драгоман кандидатът за евродепутат ще посети Международния фолклорен фестивал \"Нишавски хоровод\".***София. Oт 13.00 часа в зала „Арена Армеец\" в София ГЕРБ ще проведе централното си предизборно събитие.***Бургас. Oт 10.30 часа в град Средец Димитър Данчев ще посети фолклорен събор в местността \"Божура\".***Варна. Oт 16.00 часа на входа на Морската градина във Варна д-р Десислав Тасков ще се срещне с младежи.***Гурково. Oт 16.00 часа в Младежкия клуб Деница Златева ще се срещне с граждани.***Гълъбово. Oт 10.30 часа в Младежкия комплекс в град Гълъбово Елена Йончева, Иван Кръстев, Крум Дончев и Тодор Стоилов ще посетят ХХIX Национален фолклорен фестивал \"Янко Петров\", който ще се проведе. В 11.00 часа, ще се срещнат с граждани в ресторант Вила Верде.***Дупница. Oт 18.00 часа в залата на Дома на техниката на ул. „Христо Ботев\" 3 кандидатът за евродепутат д-р Андрей Ковачев ще се срещне и разговаря с дупничани.***Казанлък. Oт 13.00 часа в Казанлък Елена Йончева, Иван Кръстев, Крум Дончев и Тодор Стоилов ще се срещнат с общински съветници и партийни активисти, граждани и симпатизанти. В 13.30 часа те ще посетят проблемни общински обекти. В 15.00 часа в читалище \"Искра\", кандидатите за евродепутати ще се срещнат с избиратели.***Кюстендил. Oт 15.00 часа Велизар Енчев ще се срещне с гражданите на Бобовдол в голямата зала на читалище \"Миньор\". В 17.00 часа в Синята зала на читалище \"Братство\" в Кюстендил, ще проведе среща с военните от запаса и резерва, както и с жители на града.***Монтана/Враца. Oт 11.00 часа Сергей Станишев ще посети в Лом Фестивала на руската песен и ще се срещне с обществеността в местното читалище. По късно, в 16.30 часа, той ще се срещне с граждани, в читалището на Криводол. С жителите на Враца Станишев ще разговаря в партийния клуб на БСП в 18.30 часа.***Пловдив./с. БрестникВ 13.30 часа на ''Позитано'' 20 кандидати за евродепутати от ''Коалиция за България'' ще представят кандидатската си листа за предстоящите европейски избори.***Сопот.В 11.00 часа в залата на Общинския съвет кандидати за евродепутати от ''Коалиция за България'' ще се срещнат с обществеността.***Стамболийски.В 16.00 часа в зала-ресторант ''Братя Неделеви'' кандидати за евродепутати от ''Коалиция за България'' ще се срещнат с обществеността.***Стара Загора. Oт 18.00 часа в сградата на държавната опера в Стара Загора, Елена Йончева, Иван Кръстев, Крум Дончев, Тодор Стоилов и Деница Златева ще се срещнат с обществеността на областта.***Съединение.В 18.30 часа в залата на Общинския съвет кандидати за евродепутати от ''Коалиция за България'' ще се срещнат с обществеността.  ", "date": "2019.05.19", "title": "Предстоящи събития на 19 май "}
{"url": "http://www.cross.bg/godini-duvka-zaselili-1604565.html", "text": "/КРОСС/  Учени извлякоха ДНК на трима души от дъвка на 10 000 години, намерена на западното крайбрежие на Швеция, съобщи в. \"Мирър\".Специалистите се надяват да установят произхода на пещерните хора, заселили се на север след последната Ледникова епоха. Те са били предци на скандинавските народи.Първите хора, заселили се на Скандинавския полуостров преди 10 000 години, са дъвчели смола от брезова кора и са я използвали за закрепване на кремъчни сечива. От тези времена не са запазени достатъчно кости, а и в намерените няма съхранена ДНК. Учените от университета на Упсала, изследвали древната дъвка, обаче успяха да секвенират ДНК на две жени и един мъж. Това е най-старата човешка ДНК, намирана в района.Дъвката е намерена още през 90-те години на миналия век на археологическия обект Хусеби-Клев. Тогава обаче не е било възможно да бъде анализирана древната ДНК. \"Извлечената от тези древни дъвки ДНК има огромен потенциал не само за проследяване на произхода и движението на хората преди много време, но и за получаване на информация за социалните им взаимоотношения, болести, храна - каза доцент Пер Персон от музея по история на културата в Осло.Резултатите от изследването показват, че и тримата души са имали генетична връзка с други племена на територията на Швеция и с ранни мезолитни популации в Европа. Сечивата на обекта обаче са изработвани по начин, характерен за Източноевропейската равнина на територията на днешна Русия.Този сценарий за културен и генетичен поток към Скандинавския полуостров от две посоки е предлаган и в по-ранни изследвания. Интересен е и фактът, че и мъже, и жени, са дъвчели смолата за сечивата. ", "date": "2019.05.19", "title": "Най-старата скандинавска човешка ДНК беше извлечена от дъвка на 10 000 години "}
{"url": "http://www.cross.bg/voiina-vtorata-svetovna-1604561.html", "text": "/КРОСС/  1536 г. - Втората жена на крал Хенри VIII, кралица Ан Болейн, е обезглавена в Лондон за прелюбодеяние, кръвосмешение и държавна измяна.1568 г. - По нареждане на английската кралица Елизабет I Тюдор кралицата на Шотландия Мария Стюарт е заточена в замъка Фотеринг.1571 г. - Основан е град Манила във Филипините.1604 г. - Основан е градът Монреал.1643 г. - Френско-испанска война: френските войски начело с принц Луи II дьо Конде разбиват испанците в битката при Рокроа.1649 г. - Англия е обявена за република (до 1660 г.).1712 г. - Петър I премества столицата на Русия от Москва в новопостроения Санкт Петербург.1802 г. - Наполеон Бонапарт учредява най-високият орден на Франция - Орден на почетния легион.1876 г. - След 9-дневно сражение башибозук и османска войска превземат Дряновския манастир, отбраняван героично от четата на Бачо Киро и Поп Харитон.1894 г. - Създадено е правителство с министър-председател Константин Стоилов.1919 г. - Мустафа Кемал Ататюрк се премества от Истанбул в Самсун с група последователи, за да се противопостави на турското правителство, което става причина за избухване на гражданска война в Турция.1922 г. - В СССР е създадено пионерско движение за децата на възраст от 10 - 15 години.1934 г. - Извършен е Деветнадесетомайският преврат в България.1941 г. - Втората световна война: Съветският разузнавач в Япония Рихард Зорге предупреждава Москва за подготвяното от Нацистка Германия нападение над СССР на 22 юни.1941 г. - Втората световна война: Първа армия получава заповед да окупира Беломорска Тракия.1945 г. - Втората световна война: Във Фленсбург е арестуван един от главните военнопрестъпници на Нацистка Германия - Алфред Розенберг.1951 г. - В Париж Ален Бернарден създава кабаре „Крейзи Хорс\".1961 г. - Програма Венера: Съветският космически апарат Венера 1 става първият човешки предмет, който прелита близо до друга планета (Венера) (контакът с него е загубен преди месец).1967 г. - Военната авиация на САЩ за първи път бомбардира столицата на Северен Виетнам, Ханой.1971 г. - Програма Марс: Съветският съюз изстрелва Марс 2.1986 г. - Армейски части на ЮАР нахлуват по земя и по въздух в Ботсвана, Замбия и Зимбабве в преследване на партизани от Африканския национален конгрес.1990 г. - Проведена е първата национална конференция на СДС.1991 г. - От Унгария се изтеглят последните съветски войски.2005 г. - Партията на европейските социалисти (ПЕС) приема БСП за пълноправен член. ", "date": "2019.05.19", "title": "19 май в историята"}
{"url": "http://www.cross.bg/padna-izbori-samo-1604569.html", "text": "/КРОСС/  Падна правителството на Австрия. В страната предстоят предсрочни парламентарни избори. Причината е скандалът с тайно заснетото видео с вицеканцлера Хайнц-Кристиан Щрахе, който предлага щедри обществени поръчки на жена, представила се за племенница на руски олигарх.Разпадът на кабинета идва само седмица преди изборите за Европейски парламент. Това е второто най-кратко управлявало австрийско правителство - едва 555 дни. По-малко се е задържал само поелият властта през 1994 г. кабинет на социалдемократи и консерватори. ", "date": "2019.05.19", "title": " Падна правителството на Австрия, насрочват избори"}
{"url": "http://www.cross.bg/popina-selo-svinekompleksa-1604568.html", "text": "/КРОСС/  Двама мъже са загинали, падайки в септична яма в свинекомплекса в силистренското село Попина. Инцидентът е станал в събота сутрин.Главният механик бил извикан заради авария в септичната яма. Според проверяващите от инспекцията по труда в Силистра, той не е трябвало да влиза,защото процесът на почистване бил механизиран. Въпреки това 53-годишният мъж се спуснал в шахтата. Започнал да се задушава от отделящите се отровни газове. Друг работещ, който бил наблизо му се притекъл на помощ, но и той се задушил. Телата на загиналите мъже били извадени от фекалните маси след намесата на екипи на пожарна и гражданска защита. И двамата са от село Попина. Води се следствие, инспекцията по труда също е влязла на проверка в свинекомплекса.NOVA припомня, че в края на март в свинекомплекса в село Попина избухна пожар. Инцидентът тогава се размина само с материални щети.„Не бях уведомена. Разбрах по-късно за инцидента. Главният механик е влязъл в ямата, тъй като е имал проблем с помпата. Когато слиза, му става лошо и пада вътре. Двама негови колеги се опитват да му помогнат. На единият обаче също му става лошо от самите изпарения и той пада вътре\", заяви в ефира на „Събуди се\" кметът на село Попина Светлана Удрева. Тя допълни, че влизането в ямата е забранено.В понеделник в Попина е обявен ден на траур.  ", "date": "2019.05.19", "title": " Двама мъже са загинали в свинекомплекса в село Попина"}
{"url": "http://www.cross.bg/telegraf-chasa-vodeshti-1604567.html", "text": "/КРОСС/в. 24 часа - Шасита на БМВ ще се правят в Шуменв. 24 часа -  Елена Йончева пропуснала да декларира, че живее в Драгалевци под наем срещу 3400 лева на месецв. 24 часа - Полицейско куче откри следа от Стоян Зайков, на 6 км от дома му намериха разглобена пушка и патронив. Телеграф - Филмът за Дядо Добри кандидат за Оскарв. Телеграф -  Вкарват родителите в час на класав. Телеграф -  Откриват летния сезон на 24 майв. Телеграф -  Бойко Борисов в Стара Загора: Даваме 500 хил. лв. на общината, за да решим проблем на бизнесав. Телеграф -  Актрисата София Бобчева: През лятото ще ида на море и планина, и ще работяв. 24 часа - Да изтупаме нафталина от 24 майв. Телеграф - Формула за бъдеще  ", "date": "2019.05.19", "title": "Преглед на вестниците "}
{"url": "http://www.cross.bg/kolan-posleden-leva-1604570.html", "text": "/КРОСС/  Последен ден от полицейската акция за проверка на автобуси и камиони. Операцията е по линия на европейската служба TISPOL и се провежда едновременно във всички страни членки на ЕС.И днес пътните полицаи ще следят с камери за неизрядни водачи. Органите на реда ще глобяват и за непоставени колани. Санкцията при шофьор без колан е 50 лева и отнемане на 6 контролни точки. Пътниците в автомобилите и автобусите, които се возят без колан също подлежат на глоба от 50 лева.", "date": "2019.05.19", "title": " Последен ден от полицейската акция за проверка на автобуси и камиони"}
{"url": "http://www.cross.bg/kazal-vodi-hristos-1604560.html", "text": "/КРОСС/ Страдание на свети свещеномъченик Патрикий и на тримата презвитери, които го придружавали: Акакий, Менандър и ПолиенЕпископският престол на свети Патрикий се намирал в град Пруса във Витиня. Веднъж той започнал открито да изобличава заблудите на езичниците и да проповядва Христовата вяра. Неговата проповед обърнала към Христа много езичници. Заради това той, заедно с трима презвитери - Акакий, Менандър и Полиен, бил хванат от езичниците и заведен на разпит при управителя на Витиния - Юлий, страстен идолопоклонник. Юлий, като се отправил към топлите минерални извори, наредил да водят зад него и християнския епископ с неговите презвитери, оковани в железни вериги. Като стигнал до изворите и като се изкъпал в тях, Юлий принесъл жертви на своя нечист бог Асклепий и, на гнусната богиня Сотириа. След това, като седнал на съдийския стол и като повикал светителя Патрикий и презвитерите, Юлий му казал:- Безумецо, който призоваваш Христос и вярваш на празни басни! Виж колко голямо е всемогъществото на нашите богове! Виж каква лечебна сила са дали те на тези извори за наша полза! И преди всичко проумей колко голямо е могъществото и колко голяма е милостта на нашия бог Асклепий! Ако искаш да избегнеш оковите и мъченията и да живееш спокойно в родината си, падни и му се поклони със смирена молба и му принеси жертва.Свети Патрикий отговорил:- Колко много зло изрече в кратката си реч, управителю! Управителят с гняв му казал:- Какво престъпно съм казал? В какво можеш да ме изобличиш, окаянико? Самият ти трябва да признаеш това, което е очевидно от само себе си, без никаква лъжа и измама: нима не виждаш с очите си изцеленията, дарявани от топлите извори със силата на всемогъщите ни богове?Свети Патрикий отговорил:- Пресветли управителю! Ако искаш да узнаеш истината за произхода, изтичането и лечебната сила на топлите води на този извор, аз ще ти разкажа за всичко това, ако благоволиш кротко да ме изслушаш.Управителят казал:- Макар че не очаквам да чуя от теб нищо друго, освен басня, пълна с измислици, все пак говори, нека чуя какво искаш да кажеш.Светецът отговорил:- Искам да ти кажа истината, а не измислици.Управителят казал:- Какъв друг източник на силата на топлите води ще посочиш ти, освен силите на нашите богове?Светецът отвърнал:- Аз съм християнин и всеки, който изповядва християнската вяра и се покланя на единия истинен Бог, с разума си може да познава Божиите тайни. Затова и аз, макар и грешен, но бидейки Христов раб, зная и мога да ти кажа истината за тези води.Управителят казал:- Нима ти си толкова дързък и безразсъден, че се считаш за по-умен от нашите философи?Светецът отговорил:- Мъдростта на тоя свят е безумството пред Бога, както е писано: \"Той улавя мъдрите в тяхното хитруване\". Христос, нашият Господ, прославяйки Своя Отец, е казал: \"Прославям Те, Отче, Господи на небето и на земята, задето си утаил това от мъдри и разумни, а си го открил на младенци\". И апостолът казва: не познаха истината: \"защото, ако бяха я познали, не биха разпнали Господа на славата\".Управителят казал на светеца:- Ти говориш неразбрано. По-добре кажи, по чия сила и промисъл текат тези топли лечебни води? Що се касае до мен, аз отдавам това на промисъла на нашите богове, които по този начин искат да помогнат на хората.Христовият светител Патрикий казал на управителя:- Управителю, преди да започна да говоря, заповядай да свалят оградата, за да могат всички да чуят думите ми.По заповед на управителя оградата била свалена и цялото място наоколо се напълнило с народ. След това светецът започнал гръмогласно да говори:- Същият всемогъщ и вечен Бог, Който е Творец на човешкия род, чрез Своя Единороден Син е създал от нищо огъня и водата. От огъня чрез Словото Си Той сътворил светлината, слънцето и другите небесни светила и им определил да светят през деня и през нощта. Неговата всемогъща сила се простирала до такава степен, до каквато Му е било угодно. От водата той образувал небесната твърд и върху водата основал земята. Със Своя всепредвиждащ Промисъл Той устроил всичко, необходимо за живота на човека, когото също Той е създал.Като предвидил, че създадените от Него хора ще Го разгневят, и като се откажат от почитането на истинния Бог, ще си направят бездушни идоли и ще им се покланят, Бог приготвил две места, където хората да се преселват след земния си живот. Първото място Той осветил с вечна светлина и преизпълнил с изобилни и неописуеми блага, а другото напълнил с безпросветна тъмнина, неугасим огън и вечни мъки. В светлото място ще се преселят тези, които благоугаждат на Бога чрез изпълнение на Неговите заповеди; а в тъмното място ще бъдат хвърлени тези, които с нечестивия си живот разгневяват своя Бог и с това си докарват наказание.И така, тези, които бъдат настанени в светлото място, ще живеят вечен живот в непрестанна и безкрайна радост, а намиращите се в тъмното място ще се мъчат непрестанно цяла вечност. Творецът, като отделил огъня от водата и светлината от тъмнината, определил за всяко от тях отделно място. Огънят и водата се намират както над небесната твърд, така и под земята.Тази вода, която се вижда на земята, е събрана в своите басейни, и се нарича море, а тази, която се намира под земята, се нарича бездна. От тази бездна за полза на живеещите по земята хора, и изобщо за полза на всичко живо, се изпращат води нагоре през земните недра, като по водопроводни тръби. Като излязат на земната повърхност, те образуват или извори, или кладенци, или реки.Тези от водите, които при течението си под земята минават близо до огъня, изтичат на земната повърхност топли, а тези, които протичат далече от него, излизат на земната повърхност студени. Затова и тези води тук са топли, защото при течението си минават близо до подземния огън. А на други места има много студени, ледени води, тъй като се намират на голямо разстояние от огъня.И така, подземният огън е предназначен за мъчение на нечестивите души. А водата на преизподнята, превърнала се в лед, се нарича тартар. В него вашите богове и тези, които им се покланят, ще получат вечна мъка, както е казал и един от вашите поети: \"Пределите на земята и морето не са нищо друго, освен крайните предели, където Япет и Сатурн (такива са имената на тези ваши богове) не се услаждат нито от блясъка на светлото слънце, нито от прохладните ветрове\".С други думи, слънчевата светлина не осветява и не затопля вашите богове, обитаващи тъмнината и тартара, а прохладният вятър не ги охлажда. Тартарът е разположен под земята толкова по-дълбоко от всички други бездни, колкото небето е по-високо от всички земни върхове. А това, че под земята е приготвен огън за нечестивите, се потвърждава и от горещите извори, които в Сицилия излизат изпод земята.Като изслушал светеца, управителят го попитал:- Значи вашият Христос е Създател на всички тези неща, за които ти говори.Свети Патрикий отговорил:- Наистина Христос, а не някой друг, е Създател на цялото творение; защото е написано: \"Всичко чрез Него стана, и без Него не стана нито едно от онова, което е станало\". И още: \"Всички богове на народите са идоли, а Господ небесата сътвори\".Управителят отново попитал светеца:- Христос ли наричаш Създател на небесата?Светецът отвърнал:- Наричам Христос Създател на цялото творение, защото е написано: \"Кога гледам Твоите небеса - дело на Твоите пръсти, месечината и звездите, които си поставил\".Управителят казал:- А ако те хвърля в тези горещи води, за чиито Създател ти считаш Христос, а не нашите богове, ще те запази ли Христос невредим от горещината им?Светецът отговорил:- Познавам силата на моя Христос. Знам, че ако пожелае, Той може да ме запази цял и невредим от тези води. А самият аз бих желал чрез тези води да се освободя от този временен живот, за да живея вечно с Христос. Но нека над мен да се изпълни не моята, а Неговата свята воля, без която не пада дори и един косъм от главата на човек и без която нито една птица не пада в мрежа. Но нека всички, които сега слушат думите ми, да знаят, че тези, които заедно с теб се покланят на неодушевения камък като на бог, ги очаква вечно мъчение в неугасимия подземен огън и в преизподния тартар.Като чул това, управителят се изпълнил с ярост и веднага заповядал да съблекат светеца гол и да го хвърлят в това място на извора, откъдето бликала вряща вода. Светецът, когато го хвърляли, викал към Бога:- Господи Иисусе Христе, помогни на мен, Твоя раб! Когато светецът бил хвърлен във водата, капките вода, които се разпръснали наоколо, били по-горещи от огнени искри и като попаднали върху стоящите наоколо, им причинили дълбоки изгаряния. А свети Патрикий пребивавал невредим в тези води, като в прохладно място, и като ликувал, възхвалял Бога. Като видели това, мъчителите се възпламенили от още по-голяма ярост. Управителят наредил на войниците да извадят светеца от водата и да му отсекат главата с брадва, а заедно с него да обезглавят и тримата презвитери.Като се подготвял за посичането, Христовият мъченик и изповедник издигнал ръцете си към небето и казал:- Боже, Царю на всичко и Владико, държащ във властта си цялото видимо и невидимо творение, приклоняващ ухото Си към всички, които истински Те призовават, създал и тези води за спасение на праведните и за наказание на нечестивите! Застани сега пред мен, умиращия, заради изповядването на Твоята вяра!Като завършил молитвата си, светецът подложил святата си глава за посичане и умрял мъченически. Заедно с него били обезглавени и тримата му свети иереи: Акакий, Менандър и Полиен и всички заедно се преставили пред Христа Бога в славата на светиите. Свети Патрикий и презвитерите му били убити на деветнадесетия ден от месец май и приели венци на победители от Иисус Христос, нашия Господ, на Когото, заедно с Отца и Светия Дух, подобава чест и слава сега, и винаги, и във вечни векове. Амин. ", "date": "2019.05.19", "title": "Св. свщмчк Патрикий, еп. Брусенски, свщмчци Менандър и др."}
{"url": "http://www.cross.bg/vlak-zhivotut-putyvane-1604559.html", "text": "/КРОСС/  Животът е пътуване с влак. Първо минаваш през един дълъг тунел, без да знаеш къде води той. След това, някъде към 50-те, влакът излиза от тунела на светло и в далечината виждаш голяма планина - крайната цел на пътуването. Аз вече зърнах планината. Това е едно ужасно усещане, което смразява кръвта.Ал Пачино", "date": "2019.05.19", "title": "Животът е пътуване с влак"}
{"url": "http://www.cross.bg/obrazovanie-zayavi-bulgarite-1604577.html", "text": "/КРОСС/  „Всяко българско дете заслужава достъп до качествено образование\". Това заяви водачът на листата на „БСП за България\" на среща с граждани в Пловдив. Тя попита Европа ли е- когато 1,5 млн. живеят под прага на бедността, предимно възрастни и млади семейства, и когато голяма част от българските деца нямат достъп до образование. По думите й десетки училища са затворили врати и има населени места, където не е останало никакво училище. „Имаме прекрасни учители и будни ученици, а в същото време за последните години 60% от българските деца илизат от училище функционално неграмотни. Не малка част от тях не могат да пишат и четат\", заяви Йончева. Тя обясни, че е въведена системата \"парите следват ученика\", направени са много учебници по един предмет и всичко това- с основна цел печелбарство, а не качественото образование.   „Между първи и четвърти клас не може да се повтаря, защо? По този начин растат неграмотни хора\", каза още тя. Водачът на листата на левицата заяви, че в много фирми новопостъпващите служители трябва да държат изпит по български език. Тя подчерта, че в програмата на левицата е заложено- освен български, да се научат още два чужди езика; 20% от българите да могат да получат своето висше образование в България и чужбина; а обществените детските градини да са безплатни, както е в Европа. „Ако ние не сменим тази престъпна власт у нас и тази политика, колкото и да се борим в Европа, ще бъде много трудно. За това промяната започва на 26-ти май, с номер 18\", заяви Елена Йончева.  : Няма развитие без най-ценния капитал на една държава - нейния народ„Евроизборите имат и силен национален характер. Сега е моментът, ако хората искат промяна, да дадат този знак на управляващите\", това заяви президентът на ПЕС и кандидат за евродепутат Сергей Станишев. По думите му, ако БСП победи на изборите, ще може да каже: „Хората показаха, че искат промяна, време е да си ходите\". Според него другото измерение на проблема е, че няма как да обясним колко е добър ЕС на хората, които всеки ден се борят за елементарни неща. „Трябва да говорим за техните нужди - доходите, здравеопазването, образованието. Няма как да има развитие без най-ценния капитал на една държава - нейния народ\", категоричен бе той. По думите му без хората няма нито производство, нито икономически растеж. „Вярваме, че светът може да бъде справедлив, всеки човек да може да получи качествено образование, което да му даде работа и добри доходи, за да може да създаде семейство и да отгледа своите деца тук, в България'\", наблегна Сергей Станишев. Политиките на ГЕРБ обричат българите на бедност \"Политиките и плановете на ГЕРБ обричат България и българите на бедност, дори в идните години\", заяви кандидатът за член на ЕП Момчил Неков. По думите му здравеопазването, социалните въпроси и образованието са най-големите провали на правителството. Затова той призова да се гласува на предстоящите избори, за да може след победата на левицата да се стигне до предсрочни избори и  да започне да се работи за възстановяването на страната ни.  Наш основен ангажимент е- българите, завършили в чужбина, да се връщат у нас \"Наш основен ангажимент е да работим за това българите, които получават образованието си в чужбина, да се връщат у нас и да се реализират в България.\" Това зави кандидатът за евродепутат Тодор Стоилов. Той сподели, че именно това са препоръчали абитуриентите, посещаващи образователната инициатива \"Образована младеж\", която се реализира за осма година с  неговата лична помощ и с подкрепата на депутатката Теодора Халачева. Той обясни, че двамата осигуряват за 20 абитуриенти безплатна петмесечна  подготовка за матура по български език и литература. На събитието присъстваха Кристиан Вигенин - секретар на ПГ на „БСП за България\", народните представители от региона Теодора Халачева, Георги Йорданов, Манол Генов, Георги Търновалийски, Веска Ненчевa и Димитър Георгиев, председателите на областния и общинския съвет на  БСП Георги Гергов и Красимир Трифонов.   ", "date": "2019.05.19", "title": "Йончева в Пловдив: Всяко българско дете заслужава достъп до качествено образование"}
{"url": "http://www.cross.bg/noel-galahur-bono-1604566.html", "text": "/КРОСС/  Синът на Боно, Илайджа Хюсън, който свири със състава \"Инхейлър\", ще придружи с поддържащи концерти турнето на Ноел Галахър, съобщава сайтът Контактмюзик.Фронтменът на Ю Ту Боно е голям приятел с бившия китарист на \"Оейзис\" Ноел Галахър. Таткото уредил сина си Илайджа, който е на 19 години, да изнася концерти като поддържаща банда на Ноел това лято.\"Инхейлър\" ще свирят преди гастролите на Галахър и неговия състав \"Хай флаинг бърдс\". Самият Ноел много харесал групата на \"Боно младши\". По неговите думи тя звучала като ранната Ю Ту. Ноел и Боно често ходят на почивка заедно. По време на турнето си в Япония Галахър ще бъде придружен и от дъщеря си Анаис, която смята да усъвършенства уменията си на фотограф. ", "date": "2019.05.19", "title": "Синът на Боно тръгва на турне с Ноел Галахър "}
