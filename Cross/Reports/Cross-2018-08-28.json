{"url": "http://www.cross.bg/zemyata-sloii-godini-1582600.html", "text": "/КРОСС/ Мощен природен катаклизъм преди около 250 млн. години е довел до унищожаването на озоновия слой на Земята. Това казват учени от Университета на Манчестър във Великобритания. Те са направили проучване, което е публикувано в сп. Nature и посочва, че бедствието е било мощно изригване на вулкан.Мащабът на катаклизма е бил значително по-голям и мощен дори от този, който е довел до изчезването на динозаврите. Учените са кръстили явлението Пермско-Триазичен катаклизъм, като той се е случил още преди динозаврите да се появят.Изригването е коренно различно от сегашните представи за вулкан. То е продължило 1 млн. години и е било в базалтите на Сибир. То е довело до изчезването на 96% от живота във водата и до около 70% от сухоземните гръбначни животни.Поне така се смяташе досега. Новото проучване на учените заключва, че изригването е унищожило и озоновия слой на Земята.Според учените това се дължи на огромния брой халогени, които са били в литосферата на Сибир и след изригването са навлезли в земната атмосфера. Изчезването на озоновия слой допълнително е влошило условията на Земята по това време и е спомогнало за изчезването на още повече видове, коментира Майкъл Борудли, ръководител на проучването.Учените изчисляват, че след това са били нужни около 10 млн. години, за да може животът на Земята да се възстанови от изригването. ", "date": "2018.08.28", "title": "Вулкан унищожил озоновия слой преди 250 млн. години"}
{"url": "http://www.cross.bg/zhivko-deteto-neotklonenie-1582599.html", "text": "/КРОСС/ Окръжният съд в Бургас остави в ареста 35-годишния Живко Петров от айтовското село Караново, който е обвинен за извършване на блудствени действия с 9-годишната си дъщеря.Мярката му за неотклонение бе разгледана на въззивна инстанция. Магистратите отхвърлиха молбата му да бъде освободен с по-лека мярка.Според прокуратурата той е извършвал блудствени действия с малолетното дете от ноември 2017 до март 2018 година. За това престъпление той може да лежи в затвор от 2 до 8 години.\"Обоснованото предположение се извежда от показанията на свидетелите и от заключението на съдебномедицинската експертиза. Живко П. е извършил действия на възбуждане и удовлетворяване на полово желание с малолетната свидетелка Ж. Т. Не е отпаднала предвидената в закона опасност обвиняемият да извърши престъпление. Предвид изложените съображения Окръжен съд - Бургас счете, че няма промяна на обстоятелствата относно определената мярка за неотклонение на Живко П., поради това не са налице условията за изменението й.\", отчете Бургаският окръжен съд и забрани на Живко да иска промяна на мярката за неотклонение в следващите два месеца.Цялото село Караново е потресено от зловещата история, съобщава \"Флагман\". Дъщерята на Живко е едва на 9 години, а изродът я насилвал близо 4 месеца. През този период той многократно е блудствал с детето.35-годишният мъж заплашвал момиченцето, че ако каже на някого, нещо лошо ще се случи и с нея, и с майка й - Мария към която детето е изключително привързано. Заради това малката стоически търпяла, докато не изплакала голямата тайна на баба си - след поредната гавра от собствения си баща.Бабата веднага подава сигнал в полицията, с детето започват да работят психолози, а майката остава шокирана от новината и не може да повярва, че под носа й Живко се е гаврил с детето и го травмирал за цял живот.Живко Петров е потресъл полицаите с твърдението, че е \"имал връзка със собствената си дъщеря\" и всичко ставало по \"взаимно съгласие\". След като е бил арестуван съпругата му установила, че е бременна в 3-ия месец, но пред познати е признала, че ако не може да направи аборт, ще остави детето в дом, защото не иска вече да има нищо общо с извратения педофил.По неофициална информация 35-годишният мъж работил в хотел в Слънчев бряг като общ помощник сервитьор. Той е арестуван и засега ще остане зад решетките, защото подозренията на съда са, че може да въздейства на основния свидетел - момиченцето да промени показанията си. ", "date": "2018.08.28", "title": "Педофил блудствал с 9-годишната си дъщеря в Айтоско"}
{"url": "http://www.cross.bg/sgradata-izlizat-kategorichno-1582585.html", "text": " /КРОСС/  Работещите в Националния институт по метеорология и хидрология утре излизат отново на протест.Те ще се съберат в 09:00 ч. пред сградата на БАН на бул. „Цар Освободител\", а в 09:30 ч. ще са пред сградата на Министерския съвет, където ще поставят отново исканията си за изваждане на института от структурата на БАН. Това се казва в съобщение на протестния щаб, публикувано на сайта на института.„Решението ни е категорично - не желаем повече да сме част от БАН. Настояваме Правителството да вземе своето категорично решение за бъдещето на Националния институт по метеорология и хидрология. Безвремието за нас трябва да приключи, преди да е станало твърде късно\", пише още в съобщението. ", "date": "2018.08.28", "title": "Синоптиците излизат в сряда на протест "}
{"url": "http://www.cross.bg/nyama-sdelka-sveta-1582595.html", "text": "/КРОСС/ Британският премиер Тереза Мей заяви, че и да не бъде сключена сделка с Европейския съюз преди очаквания догодина Брекзит, това \"няма да е краят на света\", предаде Ройтерс, като се позова на телевизия Скай нюз.Мей каза това по повод твърдението на финансовия й министър Филип Хамънд от миналата седмица, че излизането от ЕС без сключена сделка, ще навреди на финансите на Великобритания.Министър-председателката използва фраза от становището на Световната търговска организация, че излизането на Великобритания от ЕС без споразумение \"няма да е просто разходка в парка\", но няма и да е \"краят на света\", отбелязва Скай нюз.Напът за Африка Мей заяви още, че сключването на лоша сделка с ЕС ще бъде по-лошо от липсата на такава.", "date": "2018.08.28", "title": "Тереза Мей: Брекзит без сделка няма да е \"краят на света\" "}
{"url": "http://www.cross.bg/bulgariya-rysiya-hora-1582598.html", "text": "/КРОСС/ На 28 август в РКИЦ се проведе пресконференция на участниците в Международния автомотопробег „ЕДНА ИСТОРИЯ - ЕДНА ПОБЕДА\", посветен на 140-та годишнина от Освобождението на България от османско иго в хода на Руско-турската война от 1877-1878 г.  и завърши днес в София.В встъпителните си думи Снежана Деменова - прессекретар на Федерацията по автотуризъм на Московската област, отбеляза: „Участниците в пробега изминахме над 4 хил. километра на територия на Русия и България. Поднасяхме венци на паметници на български и руски войници, срещахме се с много хора по пътя си. Това означава, че паметта на българския народ още е жива. Този проект се оказа много успешен, също така постави началото на едно бъдещо сътрудничество\", допълни Деменова.„Искам да кажа няколко думи за нашата автофедерация\" - започна Андрей Сазонов (президентът на Федерацията по атотуризъм в Москва). „Ние пътуваме в различни страни, гледаме, общуваме с обикновени хора, водим т.нар. „народна дипломация\". Целта е обединяваме всички славянски братски народи срещу, т.нар. агресивна „западна експанзия\", срещу изопачаване на истинските исторически факти, които доста прогресират в последното време. Поводът да дойдем тук е 140 години от Освобождението на България от османското иго, когато двата народа - българският и руският се изправиха и победиха османската империя.\", добави Сазонов. \n\t\t\t\t\tДенчо Златанов (президент на клуба „Нощни вълци в София\") сподели: „Всяко нещо си има начало, основите ги поставихме заедно с г-жа Ерьомина. Целта е да почетем загиналите и да припомним, че сме духовно и кръвно свързани с Русия. Ние сме две братски страни. Някои се опитват да ни разделят, но има хора като нас, които няма да го позволят и ще припомним позабравеното и на младите хора. Тук са се били руснаци, които са имали всичко в Русия. Много руснаци, включително благородници, идват в България в името на българските си братя, били са се редом с тях и са загинали тук. Такъв е случаят с кап. Киреев, който се умира на бойното поле, защото се бие до последния си куршум дори когато българското опълчение се отказва и бяга. Когато мунициите му свършват, бива посечен в боя.\", като не е имало проблем с придвижването, защото участниците са били съпътствани от органите на реда навсякъде и те им бяха осигуряват безпроблемно придвижване. „Възхитен съм от възможностите на българската полиция\", допълни Златанов.Участниците в пробега бяха приветствани и от културното аташе на Посолството на Руската федерация в България - Алексей Новоселов, който отбеляза с право, че общата история обединява България и Русия.  „Искам да се върна пак в България, тук е всичко хубаво - морето, природата и да посетя отново тези исторически паметници, за да се преклоня пред подвига на хилядите, дали живота си в Руско-турската война от 1877-1878 г.\" това отговориха на въпроса на репортера на Агенция „КРОСС\", най-младите и безспорно най-изявените участници в пробега - малките знаменосци.След края на пресконференция беше подписан Меморандум за приятелство, сътрудничество и взаимодействие между руските и българските обществените организации. След което участници се отправиха към паметника на Съветската Армия, за да положат венци и цветя.     ", "date": "2018.08.28", "title": "Общата история обединява България и Русия"}
{"url": "http://www.cross.bg/rekordi-postizheniya-novi-1582594.html", "text": "/КРОСС/ Книгата „Гинес. Световни рекорди 2019\" излезе на пазара в САЩ на 28 август. Жителите на останалите страни ще имат възможност да се запознаят със селекцията от най-новите постижения в началото на септември.\"Най-популярната книга в света с рекорди се завръща с хиляди нови категории и нови рекорди, които включват всякакви постижения - от Космоса до спортните звезди в Инстаграм, фиджет-спинери, както и различни други постижения на човека. Ще намерите в нея стотици фотографии, които до сега никой не е виждал и безброй факти, цифри, статистически данни и подробности на всяка страница. \"Гинес. Световни рекорди 2019 \"- най-пълната картина на нашия свят днес\" - пише в анотацията на книгата.От компанията разпространител се надяват, че публикуването на книгата ще вдъхнови нови рекордьори и по този начин ще помогне на хората да открият своя потенциал.Книгата на рекордите Гинес е публикувана за първи път в Лондон през 1955 г. Издава се всяка година на 21 езика и разказва за новите рекорди през едногодишния период.", "date": "2018.08.28", "title": "Излезе книгата с рекордите на \"Гинес\" за 2019 г. "}
{"url": "http://www.cross.bg/erdogan-zaradi-visbaden-1582597.html", "text": "/КРОСС/ Четириметрова златна статуя на турския президент Реджеп Тайип Ердоган бе издигната в западния германски град Висбаден, заради което много жители на града се разгневиха, предаде ДПА.Статуята на Ердоган, която е издигната в рамките на Берлинското биенале за съвременно изкуства, е била поставена без знанието на местните власти, каза говорителка на властите във Висбаден пред ДПА.Получихме телефонни обаждания от редица ядосани граждани - хората не знаят, че това е част от Биенале, каза тя за статуята.Новината за статуята идва точно месец преди държавното посещение на Ердоган в Берлин, на което много германци се противопоставят заради все по-авторитарния му стил на управление.Тазгодишното Берлинско биенале ще се състои под мотото \"Лоши новини\". ", "date": "2018.08.28", "title": " 4-метрова златна статуя на Ердоган шокира германски град"}
{"url": "http://www.cross.bg/vodolazi-zlato-bitka-1582596.html", "text": "/КРОСС/ Международен екип от водолази откри на борда на известния адмиралски кораб \"Ре д'Италиа\", потънал при морска битка през 1866 г., сейф, който според легендите съдържа голямо количество злато на стойност десетки милиона евро. Ръководителят на водолазния екип Лоренцо Марович е поискал разрешение от държавата да осъществи още две гмуркания, за да потвърди предположенията си.Останките на кораба се намират на дълбочина 115 м и са необходими оборудване и водолази със специална подготовка. Всяко гмуркане до кораба продължава най-малко 5 часа. Сейфът е открит при четвъртото, последно гмуркане, одобрено от държавата.\"Ре д'Италиа\" е потънал при битка край хърватския остров Вис между флотата на Кралство Италия и Хабсбургската монархия. Според легендите корабът е превозвал злато, което било необходимо за установяването на италианска власт в областта Далмация.По закон на водолазите, открили съкровище, се полага 10% от стойността му. ", "date": "2018.08.28", "title": "Сейф със злато за милиони откриха водолази в останки на кораб "}
{"url": "http://www.cross.bg/asfalta-putya-nankov-1582601.html", "text": "/КРОСС/ Лабораторни тестове са показали, че има недопустим материал в асфалта на пътя София-Своге, където тежко катастрофира автобус. Това заяви министърът на регионалното развитие и благоустройството Николай Нанков на пресконференция в централата на ГЕРБ, на която отхвърли искането на БСП за оставка на кабинета заради трагедията.Той отбеляза, че според документите, подадени към АПИ, пътят отговаря на нормативите.\"Ще бъдат направени допълнителни тестове. В момента се водят процесуално-следствени действия, има информация, която не мога да споделя\", посочи още Нанков, цитиран от БТА.По думите му рецептата за асфалта е била одобрена през юли 2014 г., а през 2016 г. държавна приемателна комисия от 20 члена приема пътя без забележки, две години след като в този участък вече се е извършавало движение.В неделя сутринта са взети проби от асфалта на мястото на злополучния инцидент. Лабораторен анализ показва, че в асфалта има варовик или доломит. Характерното за тези материали е, че имат склонност да се полират, обясни министърът.\"Съгласно нормативи и спецификация този материал е недопустим за влагане в асфалтовия слой, камо ли в неговата износваща част. Гаранцията на ремонтирания път важи от датата на въвеждане в експлоатация - 27 декември 2016 г. и е две години, т.е. до 27 декември 2018 г. Тъй като фирмата е отказала да отстрани дефекти на пътя, участъците ще бъдат ремонтиран за сметка на АПИ\", отбеляза още Нанков.Според него интересни ще са данните и от трафик камерите по време и след инцидента. Те ще бъдат предоставени на следствието. ", "date": "2018.08.28", "title": " Тестове показали недопустим материал в асфалта на пътя София-Своге "}
{"url": "http://www.cross.bg/cloi-roboti-suitbot-1582589.html", "text": "/КРОСС/ Фокусирани в целта си да се превърнат във водещ разработчик на роботи в сферата на услугите, LG Electronics (LG), повреме на IFA 2018, ще представи на публиката техния пръв „човекоцентричен\" робот, който се облича. Но за разлика от предишни роботи от LG, като например Гидиращ робот, Почистващ робот и Сервиращ робот, новият LG CLOi SuitBot не навигира самостоятелно ложите на летища или в коридора на някой хотел. Това, което прави е да поддържа и подсилва краката на потребителя, за да му позволи повече мобилност и по-малко натоварване на крайниците.Миналата година LG инвестира в стартъп, който разработва роботи, които да помогнат за преодоляването на човешките лимити в ежедневието. LG CLOi SuitBot е създаден съвместно със стартъпа, SG ROBOTICS, който зучава по какъв начин роботи, които могат да се носят, могат да подобрят качеството на живот. Удобната форма и естественото движение при ставите позволяват на CLOi естествено и отпуснато движение, за да повдигне долната част на тялото, когато потребителят върви, стои прав или работи. Неговите обувки тип сандали, както и функцията за автоматично нагласяне, помагат, на този, който го носи да влиза и излиза от костюма по-лесно, което различава LG CLOi SuitBot от много други екзоскелетони.Друго предимство на LG CLOi SuitBot  е, че може да се свързва с други роботи на LG (за пръв път обявено на CES 2018), за да се превеърне в част от умно работеща мрежа, работеща за това да доставя информацията и инструментите, които са необходими в работната сфера на производството, логистиката и разпространението. Услугата на роботите LG CLOi се разработва като част от по-голяма инициатива на LG за изкуствен интелект за употреба в търговията. Изкуственият интелект позволява на LG CLOi SuitBot да се учи и развива чрез разпознаването и анализирането на биометрични данни, както и на данни от околната среда. Той измерва и анализира движенията на човешкото тяло, за да предложи оптимални движения и стойка за максимално пестене на енергия.„LG CLOi SuitBot е доказателство за пълното ни посвещаване на това да увеличаваме портфолиото си от роботи в сферата на услугите, които да допринасят за осезаемото удобство и подобрение в живота ни.\", казва Сонг Дае-Хюн - президент на Компанията за Домакински електроуреди и Климатични системи на LG. „Това е просто пример за гамата от революционни продукти, използващи изкуствения интелект, създадени да общуват с потребителя, за да могат драстично да подобрят удобството му и да създават нови възможности да подобряват инициативата на LG в роботиката към ново покололение технологии.\"Посетителите на щанда на  LG в Зала 18 на IFA в Берлин от 31 август до 5 септември, ще имат възможността да изпробват сами съществуващите роботи на LG.  ", "date": "2018.08.28", "title": "LG представя човеко-робот, който сам се облича"}
{"url": "http://www.cross.bg/nakadia-myzika-davide-1582584.html", "text": "/КРОСС/ И това лято донесе много приятни емоции на почитателите на електронната музика, благодарение на Cacao Beach Club. Oт юни до септември, клубът покани имена като Chus & Ceballos, ANNA, Citizen Kain, Cosmic Boys, Franky Rizardo и много други международни и български артисти, които забавляваха публиката. На 1 септември, сезон 2018 ще приключи на плажа, в компанията на Davide Squillace, Nakadia, Bagerziev и  специалното участие на DJ Steven. Първият гост в събота е италианеца David Squillace. Той е диджей и продуцент, познат като един от най-заетите артисти в света на електронната музика и важна част от легендарните партита Circo Loco в DC10, Ибиза. С всяка отминаваща година, Davide все повече надгражда репeртоара си и броя на творческите си проекти. Само някои от лейбълите за които е издавал са Desolat, Minus, Hot Creations, Cadenza, Ovum и Kaoz Theory, а в най-силните си години диджеят е основател на цели четири лейбъла - Sketch, Minisketch, Heideout и Titbit. Артистичната свобода обаче, винаги е било това, което подхранва огъня му и към което се стреми. Пример е стартирането на концепцията му This and That Lab през 2012г. - проект, който съчетава музика, визуални изкуства, дизайн, мода и писане, осигурявайки платформа за артисти с подобни, артистично насочени идеи. Друг ярък пример е колаборацията му с Marcel Burlon, собственик на County of Milan. Като огромен фен на модната къща, Davide е чест клиент на Burlon, който също е диджей. Това запознанство води до лимитирана серия тениски и гривни и най-вече до релийза на Gaulicho - хипнотично техно парче, показващо уменията на Davide и емблематичния артистизъм на Burlon.Вторият гост за вечерта е тайландката Nakadia, която стана любимка на публиката с последните си изяви у нас. Тя е една от успелите жени в електронната музика, която си пробива пътя съвсем сама. Момичето, израстнало в Тайланд, достига до едно от топ партитата в Ибиза ANTS от което все още е част. Няколко месеца по-късно, кани легендарния Sven Vath за парти на плажа в родния и Тайланд. Това събитие се оказва една много добра колаборация, прераствайки в присъединявнето на Nakadia към семейството на Cocoon.Без лейбъл зад гърба си, тя успява да води ъндъргаунд звученето си в клубове като Watergate Берлин, The Egg Лондон, Lola Шанхай, Glow Бангкок и много други. Тя е артист от високо ниво, който радва публиката не само с безупречното си миксиране и техно звуци, но и със заразителната си енергия зад пулта. Това е Nakadia, една от най-търсените жени - диджеи, която може да видите и усетите на 1 септември в Cacao Beach Club. Билети за закриващото парти на Cacao Beach Club може да намерите в мрежата на Eventim, кактото и в OMV.", "date": "2018.08.28", "title": "CACAO BEACH CLUB закрива летния сезон "}
{"url": "http://www.cross.bg/korporatziya-kitaiiskata-yadrena-1582586.html", "text": "/КРОСС/ Делегация на Китайската национална енергийна администрация (NEA) посети площадката на АЕЦ „Белене\", съобщават от Министерството на енергетиката. Те са се запознали отблизо с мерките за съхраняване на доставеното от „Атомстройекспорт\" оборудване и новоизградената инфраструктура.Към момента площадката на централата се простира на 2500 дка,  необходимите работни помещения за функционирането на „Белене” са  построени. Изградена е и необходимата инфраструктура - пътища, влакова  линия, пристанище и бетонов възел. Остава да бъдат построени реакторното  отделение и турбинна зала. Сред гостите е имало представители на Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC).", "date": "2018.08.28", "title": "Делегация от Китай на посещение в АЕЦ „Белене”"}
{"url": "http://www.cross.bg/pavlov-vanya-aktyori-1582588.html", "text": "/КРОСС/ Професионалните футболисти ще се изправят срещу сборна формация на актьори. Срещата ще се състои на 9 септември на стадиона в Стара Загора, а целта е да се помогне за осъществяването на второто издание на Международен студентски театрален фестивал „Данаил Чирпански\" през април 2019 г.На терена, в опит да премерят сили с професионалистите, ще излязат Станимир Гъмов, Дарин Ангелов, Велислав Павлов, Башар Рахал, Алек Алексиев, Орлин Павлов, Мартин Гяуров, Никола Стоянов, Любен Кънев, Николай Мутафчиев, Владимир Люцканов, Ивайло Захариев, Ники Илиев, Юлиян Петров и Юлиан Вергов.Легендата на \"Берое\" Петко Петков и бившият капитан на отбора Ваня Джаферович ще заемат треньорски позиции в епичния сблъсък на изкуството със спорта.Първата професионална тренировка на актьорите ще се проведе на 31-ви август в \"Царско село\" в София. ", "date": "2018.08.28", "title": "Ваня Джаферович става треньор на екип от актьори"}
{"url": "http://www.cross.bg/varna-varnenskiya-okruzhen-1582579.html", "text": "/КРОСС/ С определение от 24 август 2018 г. Апелативният съд във Варна е уважил протеста на Окръжната прокуратура. Той бе подаден срещу определение на Варненския окръжен съд , който отмени постановлението за прекратяване на наказателното дело за екстремното наводнение в кв. \"Аспарухово\", при което на 19 юни 2014 г. загинаха 13 души.Досъдебното производство, образувано веднага след наводнението във варненския квартал, е водено за причиняване смъртта на 13 души поради немарливо изпълнение на занятие или на друга правно регламентирана дейност, представляваща източник на повишена опасност - престъпление. Делото е наблюдавано от екип от трима прокурори и разследвано от екип от трима следователи от Окръжният следствен отдел.При проверката на определението на Варненския окръжен съд въззивната съдебна инстанция е приела аргументите на Окръжната прокуратура, че то е необосновано.За екстремалността на валежите на 19 юни 2014 год. говорят всички справки на Националния институт по метеорология и хидрология. Само за половин час - от 18,30 часа до 19 часа, интензивността на падналите валежи на един квадратен метър е била 138,8 литра. За периода от 15 до 20 юни 2014 год. количеството на валежите са били 175,6 литра, което представлява 382 процента от нормата за месец юни. Подобно наводнение във Варна е имало и през 1951 год., когато в три валежни дни през август са измерени 292 литра на квадратен метър. Центърът на изваляването тогава обаче е бил в друга част на Варна.И Апелативният съд е приел, че основната причина за настъпилото водно бедствие е екстремността на природното събитие от 19 юни 2014 год. Факторите свлачища, битови и строителни отпадъци, изградени постройки по протежението на дерето и в него не са основната причина за драстичния размер на нанесените щети на инфраструктурата и домовете, както и за смъртта на 13 загинали.Със своето определение Апелативният съд е отменил определението на Варненския окръжен съд, с което е било отменено постановлението за прекратяване на наказателното производство за наводнението във варненския квартал \"Аспарухово\".Съдебният акт на Апелативния съд не подлежи на обжалване. ", "date": "2018.08.28", "title": "Край на делото за наводнението в Аспарухово, взело 13 жертви. Виновни няма."}
{"url": "http://www.cross.bg/obrazovanieto-viziya-bulgariya-1582587.html", "text": "/КРОСС/ - Всеизвестен факт е, че в основата на просперитета на една държава стои образованието. За да имаме работеща икономика, качествено здравеопазване, добро регионално развитие, е нужна образована и грамотна нация, мотивирани и мислещи граждани.Пред обществото ни стои важната задача - да превърнем образованието в държавен приоритет и обект на изключителен държавен контрол, не само на думи, а и чрез редица мерки и действия. Няколко са основните акценти, заложени във „Визия за България\". Най-важните сред тях са: пълен обхват на децата в училище, достъпно и съвременно училище, високо качество на средното образование, възпитание и защита на националните ценности.-- Днес все по-често се говори за криза в образованието, както казаха преди време университетски преподаватели, „системата е в „неконтролируем упадък\", доказателства за това са и международни изследвания, които поставят нашите деца на едно от първите места по функционална неграмотност и „дефицит на основни умения\".Нима не знаем за липсата на кадри в системата, за множеството учебници със съдържание, неразбираемо за голяма част от учениците, за невъзможност поради липса на средства на много деца да посещават училище. Убедена съм, че всички тези факти са добре известни на всички и няма нужда да ги повтаряме отново. Днес е важно да се каже какво и как трябва да променим в системата, за да имаме добре образована нация.- Наложително е да намерим национален консенсус за реформа в сектора. Всички „берем плодовете\" на случващото се в сектора вече 28 години. По един или друг начин всеки е потърпевш от ситуацията в българското училище - било като учител, експерт или родител. Не вярвам да има българин, който да иска да продължи сривът в системата и да не е убеден, че, за да имаме бъдеще, трябва на изхода на образователната система да имаме грамотни, знаещи, можещи български граждани, обичащи родината, готови за ефективно участие в пазара на труда и в обществения живот. Ние предлагаме дискусия как да постигнем това.- Основен акцент във „Визия за Българи\" е предложението публични средства да получават само държавни и общински образователни институции. Предлагаме прекратяване на практиката да има много учебници по един предмет и издателствата да генерират огромен ресурс за сметка на системата. Ясно заявяваме един учебник по един предмет и възможност за избор на помагала, съобразени с нивото на знания на учениците. Финансиране само на държавните и общински училища. Увеличаване на средствата за образование, като за 2020 те да станат 5% от БВП.- Самият факт, че вече повече от месец говорим и обсъждаме проекта „Визия за България\", означава, че той е изпълнил част от задачите си, а именно да предизвика дебат за бъдещето на страната ни. На тези, които атакуват документа ще им предложа да прочетат внимателно това, което предлагаме, да го погледнат като идеи за дискусия и разговор. Вярвам, че на едни те ще се харесат и ще намерят поддръжници, други ще ги критикуват. Но това е целта на Визията - заедно, в откровен разговор и дебат да решим каква държава и каква България искаме. Думата „Визия\" означава поглед в бъдещето и това е и нашето предложение към всеки един българин - заедно да погледнем напред и да решим как трябва да изглежда и да се развива нашата родина.", "date": "2018.08.28", "title": "Кристина Сидорова – депутат от БСП: „Визия за България” залага на високото качество на образованието"}
{"url": "http://www.cross.bg/gimnaziya-sofiya-purvoto-1582591.html", "text": "/КРОСС/ Министерството на образованието и науката е наложило три наказания заради грешката в първото класиране през юли за приема на ученици след седми клас в четири гимназии в София. Това потвърдиха за БТА от МОН.Началникът на Регионалното управление на образованието (РУО) в София Ваня Кастрева е с порицание.Експертите от РУО Камен Радев и Ваня Станчева са наказани с отлагане на повишението в ранг с една година.Наказанията са заради грешка в изчисленията на баловете на ученици за първото класиране в Технологичното училище \"Електронни системи\" към Техническия университет в София, в Националната природо-математическа гимназия \"Акад. Любомир Чакалов\", в Професионалната гимназия по електроника \"Джон Атанасов\" и в паралелката \"Парково строителство\" на Софийската гимназия по строителство, архитектура и геодезия \"Христо Ботев\".", "date": "2018.08.28", "title": "МОН наказа виновните за гафа с класирането на седмокласниците "}
{"url": "http://www.cross.bg/ninova-korneliya-borisov-1582590.html", "text": "/КРОСС/ „Има ли смелост премиерът Борисов да каже, че строи пътища и магистрали така, че хората загиват по тях, както досега се хвалеше  с пътищата, които строи правителството. Трябва да бъде поета политическа отговорност на най-високо ниво. Виновникът за такива ситуации е само един и това е правителството на Бойко Борисов и той персонално\". Това заяви председателят на НС на БСП Корнелия Нинова на пресконференция в централата на партията. Тя добави, че  гордостта на премиера - магистралите, са най-голямата кражба в държавата, конкурирайки се със санирането. „Досега корупцията ни ограбваше, взимаше от всеки човек. Сега вече корупцията убива в истинския смисъл на думата, защото невинни българи плащат с живота си кражбите на правителството на Бойко Борисов\", категорична бе Нинова.Тя се обърна към всички българи и заяви, че това не може да продължава повече така. „Чувам, че  днес колеги поискали да се извадят всички договори на фирма „Трейс\". Добре, да ги извадим. Но една фирма ще бъде подменена с друга, защото това е система и модел на управление на държавата. Това е моделът на прехода\", каза още лидерът на левицата.  Тя добави, че ще се смени тази фирма с друга, отговорността ще бъде понесена на ниските равнища, но моделът остава. Нинова призова затова всички хора да съберат ум и сили и да сложат край на този модел, който убива невинни българи, а не просто краде от хляба им. „Част от този модел, за който говорим и във „Визия за България\", е унищожаване на държавните институции - системно и последователно\", уточни Корнелия Нинова. Тя заяви, че Бойко Борисов унищожава държавните институции, като взема управлението на държавата еднолично и смята, че може да бъде съд, прокуратура, кмет, министър, премиер - всичко.„За него няма закони и правила. Това показва и решението на ОбС - Царево, който касае строителство на вилно селище в природен парк „Странджа\", каза още лидерът на левицата. Тя добави, че премиерът за пореден път си е позволил да нареди на кмет да не изпълни решение на Общински съвет. „Това е абсурд в една правова и демократична държава, но не и у нас. Разбира се, кметът бави нещата. Областният управител още повече ги бави, докато се забрави тази случка и докато се извърши поредната кражба. Няма да оставим нещата така\", категорична бе Корнелия Нинова. Тя припомни, че съветниците на БСП са гласували „против\" това застрояване и внасяме в съда жалба срещу решението на Общинския съвет. „Искаме Административния съд да спре това изпълнение и да отмени решението на ОбС - Царево.  Това е единственото нормално, правово и демократично действие\", каза още Корнелия Нинова. ", "date": "2018.08.28", "title": "Нинова: Магистралите и санирането са най-голямата кражба в държавата"}
{"url": "http://www.cross.bg/pytin-interesite-spravedlivi-1582581.html", "text": "/КРОСС/ Президентът на Русия Владимир Путин е на мнение, че промените в пенсионното законодателство трябва да бъдат справедливи и да имат \"човешко измерение\", предаде ТАСС.\"Моля да не забравяте, че всички наши решения ще засегнат съдбите на милиони хора и трябва да бъдат справедливи и да отчитат интересите на гражданите\". Това каза държавният глава пред участниците в съвещанието по социално-икономически въпроси, включващи членове на правителството, засягайки предлаганите от изпълнителната власт промени в пенсионната реформа.Той постави ударение върху това, че всички решения, свързани с гарантирането на интересите на възрастните граждани, на трудовите им права, медицинската помощ за тях и социалната им защита трябва да се вземат приоритетно.Предложена в средата на юни от премиера Дмитрий Медведев, реформата предизвика редица протести в Русия и доведе до рязък спад на популярността на Владимир Путин, който ще има последната дума, ако законът, който трябва да бъде гласуван от депутатите в края на септември, бъде одобрен и от двете камари на руския парламент, припомня АФП. ", "date": "2018.08.28", "title": "Путин поиска \"човешко измерение\" на пенсионната реформа "}
{"url": "http://www.cross.bg/boris-godini-hrama-1582592.html", "text": "/КРОСС/ Стотици привърженици на монархически клубове и движения от цялата страна, бивши депутати и министри при управлението на НДСВ,  бившият премиер Симеон Сакскобургготски и съпругата му доня Маргарита Асебо, поклонници дойдоха за панихидата по повод 75 години от кончината на цар Борис III в храма на Рилския манастир. Вдасно от входа на храма е гробът на Царя Обединител, в него преди повече от 20 години беше препогребано сърцето му.  Експремиерът и съпругата му положиха цветя на гроба на Борис III и запалиха свещ. Панихидата отслужиха игуменът Адрианополоския епископ Евлогий и монасите . ", "date": "2018.08.28", "title": "Стотици поклонници присъстваха на панихидата по повод 75 години от кончината на цар Борис III"}
{"url": "http://www.cross.bg/gulubovo-prekusnati-kraii-1582569.html", "text": "/КРОСС/ Четири електропровода край Гълъбово са прекъснати снощи от силна боря.В резултата на гръмотевична буря жиците са прекъснати, а вятърът е съборил 6 стълба в язовир „Розов кладенец\".Няма населени места без ток, но „Брикел\" не работи, защото няма захранване.Екипи на ЕСО от три области отстраняват повредата. ", "date": "2018.08.28", "title": "Гръмотевична буря прекъсна четири електропровода край Гълъбово"}
{"url": "http://www.cross.bg/leva-macha-live-1582575.html", "text": "/КРОСС/ Лудогорец ще се пребори убедително за победата в мача реванш от Лига Европа срещу Торпедо Кутаиси, показват коефициентите на „Еврофутбол\" (1.19 за разградския тим срещу  7.90 за отбора от Грузия). Всички предложения за срещата, която ще се играе в четвъртък на стадион „Арена Лудогорец\" в Разград, вижте тук.Ето още предложения за интересни двубои от Шампионската лига и Лига Европа:Динамо Загреб (Хър.) - Йънг Бойс (Швц.) тук\t\tСингъл, Live, ТОП „1\"- 2.10 „Х\"- 3.15 „2\"- 2.80Динамо Киев (Укр.) - Аякс Амстердам (Хол.) тук\t\tСингъл, Live, ТОП „1\"- 2.55 „Х\"- 3.16 „2\"- 2.26Паок Солун (Гър.) - Бенфика Лисабон (Порт.) тук\t\tСингъл, Live, ТОП „1\"- 2.72 „Х\"- 2.83 „2\"- 2.09ФК Копенхаген (Дан.) - Аталанта (Ит.) тук\t\t\tСингъл, Live, ТОП „1\"- 3.98 „Х\"- 3.34 „2\"- 1.54ФК Митиланд (Дан.) - Малмьо ФФ (Шв.) тук\t\tСингъл, Live, ТОП „1\"- 1.79 „Х\"- 2.95 „2\"- 3.30Бърнли (Анг.) - Олимпиакос Пирея (Гър.) тук\t\tСингъл, Live, ТОП „1\"- 2.24 „Х\"- 2.74 „2\"- 2.58В синхрон с разгорещяването на футболния сезон „Еврофутбол\" привлече майсторите на прогнози с разнообразни и предизвикателни предложения. Това доведе до забележителна поредица от отлични печалби с малки залози. Участник от Димитровград игра система 2, 3, 4 от 4 мача, в това число срещи между втородивизионни отбори от Испания и Италия, и със залог от 44 лева спечели 5 960 лева.Друг познавач от София, включил в своите 5 мача в права колонка и български двубои, само с 20 лева грабна 4 686,49 лева. Заслужава да се споменат силните попадения в още два столични пункта - експерт на предвижданията грабна 3 341,22 лева от система 3, 4, 5 от 5 мача, а негов колега - 3 738,97 лева от 8 мача в права колонка. Печалбите дойдоха в резултат на верни прогнози за сблъсъци от европейските клубни първенства на Англия, Германия, Испания, Италия, Полша, Франция, Хърватия и др.Играчи от Русе също показаха възхитителни знания за отборите от Европа и си тръгнаха съответно с 5 789,53 лева от 5 мача в права колонка и 4 115,08 лева от система 1, 4, 5 от 5.Отлични финансови резултати постигнаха и майстори от Хасково и Правец. Първият от тях реализира 2 835,62 лева с 10 лева и 8 мача в права колонка, а вторият - 2 665,46 лева с 25 лева и само два английски мача в права колонка.Към 12.30 часа на 28 август 2018 г. натрупаната сума в Суперджакпот 15 е 89 038 лева, а мачовете, включени в него, ще намерите тук.  ", "date": "2018.08.28", "title": "Лудогорец е фаворита на „ЕВРОФУТБОЛ“ в предстоящия реванш срещу Торпедо"}
{"url": "http://www.cross.bg/nesebur-nezryashti-marinov-1582574.html", "text": "/КРОСС/ Районната прокуратура в Несебър предаде на съд Тодор Маринов. Мъжът нападна незрящи туристи в Несебър, блъсна с автомобила си жена от групата и удари друга.Нападението бе извършено в края на юни миналата година в пешеходна зона на улица \"Месемврия\" в старата част на града. Маринов се нахвърли върху групата незрящи туристи от Словакия, защото не освободили бързо пътното платно пред колата му. Той натиснал клаксона два пъти, блъснал една от жените, спрял и скочил в движение, оставяйки с включен двигател управлявания от него автомобил. След това нанесъл удар в главата на друга пешеходка от Словакия. Автомобилът на собствен ход продължил да се движи, качил се на бордюра и се блъснал в крайпътно дърво.Тогава Маринов избяга от местопроизшествието. Действията му обаче бяха заснети от охранителни камери в района.Хулиганството се отличава с особена дързост, категорични са от прокуратурата.Районен съд - Несебър е насрочил заседанието си за 31 август. ", "date": "2018.08.28", "title": "Мъжът, нападнал незрящи в Несебър, отива на съд"}
{"url": "http://www.cross.bg/grigorov-prokyratyrata-svoge-1582576.html", "text": "/КРОСС/ Шофьорът на катастрофиралия край Своге автобус Григор Григоров тази сутрин е бил изписан от болница \"Царица Йоанна - ИСУЛ\", казаха за предаването на БНР \"Хоризонт\" от лечебното заведение.Той е бил откаран в ареста на Националната следствена служба и утре ще бъде изправен пред Софийския окръжен съд по искането на прокуратурата да бъде задържан за постоянно под стража.Григоров е обвинен за причиняване на смърт по непредпазливост на 17 души и нанасяне на телесни повреди на други 21 ранени.Според прокуратурата, една от причините за тежкия инцидент в събота вечерта е, че той шофирал с 13 км/ч повече от разрешената за участъка скорост. Другата линия, по която работят разследващите, е състоянието на самия път. От вчера се изземва документация, свързана с неговата рехабилитация от различни държавни институции и от фирмата - изпълнител \"Трейс груп\". ", "date": "2018.08.28", "title": "Изписаха и веднага арестуваха шофьора на катастрофиралия край Своге автобус"}
{"url": "http://www.cross.bg/tzenata-vinoto-stamenov-1582567.html", "text": "/КРОСС/ Стотици декари лозя в Пловдивско са съсипани от дъждовете тази година. Брестовица е известно като „меката\" на винените сортове грозде. За съжаление, неблагоприятното време, попари надеждите на стотици производители в региона, които очакваха добра реколта. Заради ниските добиви, прогнозата им е, че изкупната цена на гроздето ще скочи. Дали това обаче, че ще скочи и цената на виното?Средно с 50 процента по-ниски добиви очакват тази година гроздопроизводителите в Пловдивско. Георги Стаменов отглежда 30 декара винени сортове „Мавруд\" и „Каберне\" край пловдивското село Първенец. Половината от продукцията му е съсипана от дъждовете. „То няма никакво качество. То, това не става, нито вино да направиш от него, нито за продаване, няма кой да го купи\", каза за предаването „Здравей, България\" по Нова телевизия Георги Стаменов, гроздопроизводител.Стотици декари лозя са поразени от мана. Влагата донесла и вредителите. В съседното село Брестовица ситуацията е подобна. Затова производителите прогнозират, че слабата реколта ще вдигне цената на гроздето. „Аз мога да заложа на цена, до лев дори, за винените сортове. Това е 20-30 процента нагоре, цена, спрямо миналата година\", коментира производителят Любен Радев.Много от винпромите се канят да не изкупуват скъпото българско грозде, а да внесат от Гърция и Македония, където е по-евтино. Винопроизводителите засега са предпазливи и не смеят да вдигнат цените. „Не очаквам, аз лично не очаквам да има повишение на цените на виното. На гроздето ще има, но те, очаквам да са в някакви умерени рамки. И до сега пазарът е свит, и едно повишаване би довело до още по-голямо отдръпване от пазара и по-трудни продажби\", смята  Васил Стоянов, главен технолог във винарска изба. За разлика от винпромите, дребните производители обаче смятат да повишат цената на виното. Георги Стаменов прогнозира, че цената на виното може да се вдигне с около 1 лв., за литър вино. Очакванията на производителите са, една бутилка хубаво червено вино в търговската мрежа да стигне 17 лв.", "date": "2018.08.28", "title": "Добивите от грозде - наполовина, заради лошото време"}
{"url": "http://www.cross.bg/vrana-sakskobyrggotski-kolko-1582577.html", "text": "/КРОСС/ Бившият премиер Симеон Сакскобургготски заяви, че след решението на Софийския градски съд за двореца \"Врана\" вече се чувства омерзен. Така отговори той на въпрос на bTV ще има ли все пак споразумение по темата с царските имоти. На първа инстанция Софийски градски съд реши, че дворецът \"Врана\" е собственост на държавата, а не на Сакскобургготски.\"Има един момент, в който си мислих колко би било грозно да ме принудят, и то при една демократична България, към второ изгнание. Не очаквах и сега си мислех колко години - 75 вече, смея да кажа, че съм полагал усилия да поддържаме и духа, и всичко на българщината в чужбина по време на изгнанието\", подчерта бившият премиер.\"Частната собственост е нещо, което е неприкосновено, първо. Второ, хората, които са се заели да ме тормозят по този систематичен начин, може би не знаят как сме били възпитавани, родителите ми и дедите ми въобще\", допълни Сакскобургготски.Още в началото на септември адвокатите на царското семейство ще внесат жалбата срещу това съдебно решение в Апелативния съд в София.В Рилския манастир Сакскобургготски присъства на панихида по повод 75-ата годишнина от кончината на цар Борис III. Той заяви, че и до ден-днешен не е направено нищо, за да се установи къде са мощите на Негово Величество цар Борис III и обяснението за това според него е липсата на историческа памет и интерес. ", "date": "2018.08.28", "title": "Сакскобурготски за двореца \"Врана\":  Би било грозно да ме принудят към второ изгнание"}
{"url": "http://www.cross.bg/kutev-bulgariya-olimpi-1582578.html", "text": "/КРОСС/ Не може Царя да бъде единственият човек в България, който да няма собственост. Това каза в предаването \"Тази сутрин\" по bTV бившият депутат от НДСВ и бивш областен управител Олимпи Кътев. Повод за разговора беше решението на Софийския градски съд, който на първа инстанция реши, че дворецът \"Врана\" е собственост на държавата, а не на бившия премиер Симеон Сакскобургготски.Ако се стигне до там държавата да вземе двореца \"Врана\" и да напъди Царя от неговия дом, скоро там ще бъде резиденция на някои от тези хора, които икономисват от асфалта, или на някой от олигарсите, а мотивът ще бъде, че държавата няма пари да го стопанисва, категоричен беше Олимпи Кътев.\"Във \"Врана\" всичко беше използвано като чуждо. Беше даден на Съюза на българските писатели, там творяха социалистическата литература. Да сте чули обикновен български гражданин да е ходил и да е ползвал? Сега всеки, който пожелае срещу левче-две, може да го посети и да го види\", посочи Олимпи Кътев.Не обсъждам решенията на съда - правилни или неправилни, те са взети, допълни той. \"Съществува и една независима съдебна инстанция извън България, която решава финално. През септември изтича 5-месечният срок, който съдът в Страсбург даде на българската държава и на наследниците на царското семейство да се споразумеят за тези имоти и да приключи тази сага. Царя подаде ръка преди няколко месеца и каза, че е готов да обсъдят и да се постигне споразумение\", отбеляза Кътев.По думите на бившия областен управител, ако не се стигне до споразумение, България може да бъде осъдена за милиони. Той даде пример с делата на гръцкия крал Константин и с румънския крал Михай, чиито имоти са били върнати.През 1947 г. отечественофронтовското правителство на Кимон Георгиев одържавява всички частни имоти и вещи на царското семейство. \"Къде има в света държава, която да одържавява държавно имущество? Ако тези дворци, вилици, чинии и чаши са били държавни, защо трябва да се одържавяват\", попита Кътев. ", "date": "2018.08.28", "title": "Олимпи Кътев: Не може единствен Царя да няма собственост в България"}
{"url": "http://www.cross.bg/pilot-grutzkite-samolet-1582580.html", "text": "/КРОСС/ Учебен самолет T-2 Buckeye на гръцките военновъздушни сили катастрофира тази сутрин в Пелопонес, Южна Гърция. Мъртъв е бил открит първият пилот, съобщава атинският вестник \"Катимерини\", цитиран от БТА.Както съобщи агенция АНА-МПА по-рано, двуместният учебен самолет е паднал северно от град Спарта към 8.50 часа. Главният щаб на гръцките военновъздушни сили съобщи, че е открит жив вторият пилот на самолета, докато първият пилот се издирваше.\"Катимерини\" съобщава още, че вторият пилот е откаран в болница в добро състояние.Самолетите T-2 са сред най-старите в гръцките ВВС. ", "date": "2018.08.28", "title": "Разби се военен самолет в Гърция"}
{"url": "http://www.cross.bg/martinov-prokyratyrata-zakana-1582582.html", "text": "/КРОСС/ Бившият депутат от ГЕРБ Живко Мартинов, който е основният обвиняем по т.нар. \"Суджукгейт\", няма да бъде съден за закана с убийство. Още преди делото да стигне до съд, прокуратурата се е отказала от това обвинение, съобщи , като се позова на своя информация.През юли миналата срещу Мартинов бяха повдигнати шест обвинения, едно от които беше именно за закана с убийство, макар тогава от прокуратурата да не дадоха подробности. Фокусът на общественото внимание попадна едно от обвиненията в изнудване спрямо бизнесмен, от когото Мартинов искал 4 тона суров суджук от телешко, еленско и свинско месо, както и 60 килограма филе \"Елена\". Още по-любопитно беше, че депутатът искал деликатесите от името на премиера Бойко Борисов. Другите му обвинения бяха за принуда, лично укривателство и натиск върху полицейски шефове.Година по-късно прокуратурата е преценила, че делото срещу Мартинов трябва да бъде частично прекратено по отношение на обвинението в закана за убийство, защото тя не е предизвикала основателен страх у заплашения, че ще бъде убит. Става дума за случай от декември 2011 г., когато Мартинов е бил общински съветник и заплашил бизнесмен с думите: \"Спри да се занимаваш със зърно и с мене, защото ще те изчистя\" и \"Трябваше да изчистя и теб и семейството ти\".По същото време в Добрич бившият полицай Кирил Костов и член на общинското ръководство на ГЕРБ напуска партията заради \"корупционно каре\" в града, което източвало пари и изнудвало местния бизнес. Сред посочените тогава е Мартинов, а разследването срещу него миналата година тръгна пак от сигнал на Костов.Обвинението в закана с убийство е отпаднало, защото след година разследване прокуратурата е решила, че думите на Мартинов не са достатъчни, за да се докаже престъплението. Според прокуратурата, заканата не е била от такъв характер и такова естество, че да е могла да възбуди основателен страх от осъществяването ѝ. Делото в тази му част обаче е било прекратено с мотив, че не са събрани доказателства.Адвокат Христо Ботев, който защитава Мартинов, е обжалвал в Спецсъда постановлението, защото е искал делото да бъде прекратено поради липса на извършено престъпление. Съдът е отказал, като е приел жалбата за недопустима заради липса на правен интерес. Определението обаче е отменено от Апелативния специализиран наказателен съд, който казва, че спецсъдът е бил длъжен да се произнесе по жалбата. Миналата седмица жалбата вече е разгледана от спецсъда, но отново не е била уважена.Живко Мартинов се отказа миналата година от имунитета си на депутат и напусна всички постове, а в хода на разследването прокуратурата повдигна обвинения на още трима души. ", "date": "2018.08.28", "title": "Бившият депутат от \"Суджукгейт\" няма да бъде съден за закана за убийство "}
{"url": "http://www.cross.bg/chyzhdestranni-investitzii-prekite-1582583.html", "text": "/КРОСС/ Срив на преките чуждестранни инвестиции през последните години у нас показва анализ на Българската стопанска камара. От него става ясно, че за разглеждания 10-годишен период преките чуждестранни инвестиции (ПЧИ) са намалели 10 пъти в абсолютна стойност и 14 пъти като процент от БВП.От 17,7 млрд. лв. през 2007 г. ПЧИ падат на 1,8 млрд. лв. през 2017 г., а като процент от БВП от 28% през 2007 г. намаляват до 2% през 2017 г.„Вече дори средствата от емигрантите са повече от ПЧИ\", каза Радосвет Радев при представянето на данните.Българите, които работят в чужбина, са най-големият външен инвеститор в страната, потвърждават данните на националната статистика.Общият обем на инвестициите в България през последните десет години остава сравнително непроменен - около 18 милиарда лева годишно, но преките чуждестранни инвестиции, в общия дял след пика през 2007-2008 година, непрекъснато намалява, казва изпълнителният председател на камарата Радосвет Радев:\"На България отпадат едно след друго уникалните преимущества като инвестиционна дестинация. Реално в момента остана плоският данък. Митът за висококвалифицирана и многобройна работна ръка отиде на кино. Цялото това чувство за несигурност, че ако направиш много хубав бизнес, може някой да те покани, да ти го вземе. Прогнозируема правна рамка на развитието на инвестиционния процес, това все още не можем да го дадем\".Така страната ни постепенно губи предимствата си сред балканските съседи. Категорично ни изпреварват Сърбия и Хърватия, доближава ни Румъния, а българите, които работят в чужбина, остават най-големият външен инвеститор, посочва Камен Колев:\"2017 г. вече този размер на изпратените средства от чужбина, от наши съграждани, които работят извън страната, вече надхвърлят размера на преките чуждестранни инвестиции\".Анализът на преките чуждестранни инвестиции е разработен от експерти на работодателската организация за периода 2007-2017 г. ", "date": "2018.08.28", "title": "Анализ на БСК: Срив на чуждестранните инвестиции у нас"}
{"url": "http://www.cross.bg/tryavna-gorna-oryahovitza-1582564.html", "text": "/КРОСС/ Влакът на цар Борис III потегля на атракционно пътуване за Деня на независимостта -23-и септември (неделя) по маршрута Горна Оряховица - Велико Търново - Трявна и обратно. Събитието се организира съвместно от „БДЖ-Пътнически превози\" ЕООД и община Велико Търново.Атракционният влак от царската композиция „Корона експрес ще пътува в състав от шест пътнически вагона, като билетите за тях ще се продават предварително и ще бъдат със задължителна резервация на седящи места.Специална атракция за пътуващите и посетителите на празничното мероприятие е ретро подвижният състав на БДЖ. Всички желаещи ще могат да разгледат специално прикачения вагон, както и да се снимат с парния локомотив.Ретро влакът ще потегли от гара Горна Оряховица в 11:50 ч. и ще пристигне на гара Трапезица в 12:07 ч., където ще престои около час. През това време всички пътници и гости ще имат възможността да се потопят в атмосфера от епохата на прочитането на Манифеста за обявяване на независимостта на България, както и обявяването на Княз Фердинанд за български цар.След пресъздаването на историческата възстановка на гара Трапезица атракционната композиция ще продължи своето пътуване по маршрута си до Трявна. От гара Трявна в посока Горна Оряховица влакът ще замине в 15:00 ч.Цената на билета между Горна Оряховица и Трявна ще бъде 29.00 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. ", "date": "2018.08.28", "title": "Царският влак потегля за Деня на независимостта"}
{"url": "http://www.cross.bg/chasa-septemvri-sesiyata-1582573.html", "text": "/КРОСС/ Интерпретативно съчинение или есе по разказа \"Серафим\" на Йордан Йовков пишат зрелостниците на днешната матура по български език и литература от сесията август - септември, съобщиха от Министерството на образованието и науката, а темата е „Доброта и самота\". На матурата се явяват получилите слаби оценки или неуспелите да се явят на сесията през месец май. Резултатите от изпита ще бъдат обявени до 10 септември.Рано тази сутрин в просветното ведомство беше генериран един вариант от над 11 млн. комбинации. Изпитът започна в 8 часа и продължава 4 астрономически часа, а за децата със специални образователни потребности - с два часа повече. След 16.30 часа на сайта на Министерството на образованието и науката ще бъдат публикувани изпитният вариант и ключ с верните отговори.Близо 4600 зрелостници са подали заявления за явяване на изпита. Резултатите от него ще бъдат обявени до 10 септември.Утре е вторият задължителен държавен зрелостен изпит по предмет по избор от сесията август-септември, а в периода 30 август - 5 септември ще се проведат държавните зрелостни изпити по желание.", "date": "2018.08.28", "title": "„Серафим“ на Йовков се падна на втората сесия на матурата по БЕЛ "}
{"url": "http://www.cross.bg/byrgas-nelegalni-politziya-1582568.html", "text": "/КРОСС/ Група от 25 нелегални имигранти е задържана близо до Бургас. Те са се придвижвали с леки автомобили и са само млади мъже.Групата е минала границата от Турция през гората в Странджа планина. Мъжете бяха на земята пред Пето районно управление в Бургас, където е следственият арест. Акцията по задържането им е на Национална служба полиция - София. Следени са както движението на групата, така и каналджиите.Все още няма официална информация от „Гранична полиция\".  ", "date": "2018.08.28", "title": "Задържаха 25 нелегални мигранти до Бургас"}
{"url": "http://www.cross.bg/napulnyavane-smeni-loshiyat-1582560.html", "text": "/КРОСС/ Лошият сън отслабва организма и увеличава риска от затлъстяване.Шведски учени изследваха как работата на смени, смяната на часови пояси и умората се отразяват на здравето. Според тях дори една нощ недоспиване отключва гени в мастната тъкан, които увеличават риска от напълняване. Те са свързани и с диабет тип 2, съобщи в. \"Индипендънт\", цитиран от БТА.Открити са доказателства, че прекъсването на цикъла на съня може пряко да се отрази върху метаболитните процеси и да предизвика трайни рискове за здравето.\"Открихме доказателства, че това може да е свързано с промени в биологичния часовник, който регулира 24-часовия ритъм, определящ как тези ключови тъкани използват метаболитното гориво и реагират на стимули\", обясни ръководителят на екипа д-р Джонатан Седернес от университета в Упсала.Досега беше установена връзка между загубата на мускулна маса, диабет и напълняване при работещите на смени.Учените са работили с 15 здрави доброволци, като са изследвали показателите им след нормален сън и след нощ, в която е трябвало да будуват, подобно на нощна смяна. ", "date": "2018.08.28", "title": "Лошият сън води до напълняване"}
{"url": "http://www.cross.bg/makkeiin-beshe-trump-1582561.html", "text": "/КРОСС/ Доналд Тръмп наруши мълчанието си след кончината на сенатора Джон Маккейн. В кратко изявление два дни, след като ветеранът републиканец почина, президентът заяви, че уважава сенатора.Междувременно настъпи объркване около националния флаг. Тръмп нареди знамето на Белия дом да бъде спуснато наполовина до погребението на Маккейн.Флагът беше свален наполовина през уикенда, но в понеделник отново беше издигнат. След критики от страна на политици и организации на ветерани знамето пак беше свалено.Тръмп и Маккейн имаха обтегнати отношения от години. След смъртта на сенатора в събота президентът изказа в Twitter съболезнования на близките му, но не направи публично изявление. ", "date": "2018.08.28", "title": "Тръмп проговори след смъртта на Джон Маккейн"}
{"url": "http://www.cross.bg/tzipras-pravitelstvoto-gurtziya-1582555.html", "text": "/КРОСС/ Гръцкият премиер Алексис Ципрас обяви плановете на правителството за намаляване на данъците след приключване на политиката на бюджетни икономии, осъществяваща се по искане на международни кредитори. Това каза Ципрас по време на речта си пред Централния комитет на СИРИЗА, която дебатираше на тема - \"Гърция в новата епоха\", предаде Ройтерс.\"Ние сме готови да пристъпим към смели промени в областта на данъчното облагане на предприятия и физически лица\", каза Ципрас. Той не уточни точно какви мерки в данъчната сфера правителството е готово да предприеме. Според Ройтерс става дума за намаляване на данъчната тежест.Ципрас заяви също така необходимостта от обновяване състава на ръководството на партия СИРИЗА и правителството в светлината на наближаващите парламентарни избори, които ще се проведат в Гърция през есента на 2019 г. \"За да спечелим тези битки, ние се нуждаем от сплотеност, единство и обновление\", каза Ципрас. „Нашата страна, правителството и партията се нуждаят от нова кръв и по-голямо желание да се работи\", каза министър-председателят.На заседанието на Централния комитет партията избра и новият генерален секретар на СИРИЗА - това е сегашният вътрешен министър Панос Скурлетис. ", "date": "2018.08.28", "title": "Гърция намалява данъците "}
{"url": "http://www.cross.bg/megainvest-treiis-tzvetanov-1582571.html", "text": "/КРОСС/ Разследващи и жандармерия са пред в офиса на \"Мегаинвест холд\" в Дупница. Мегаинвест холд е част от консорциума с \"Трейс Своге\", които са градили участъка София-Своге-Мездра. Очаква се на място да пристигне и заместник-главния прокурор Борислав Сарафов.Преди два дни в участъка край Своге стана жестока катастрофа, при която загинаха 17 души и бяха ранени 21.Вчера разследващи иззеха документи от централата на \"Трейс груп холд\" в София. В официална позиция от \"Трейс Груп Холд\" посочи, че не носят вина за инцидента, тъй като асфалтовата настилка е положена през 2014 г., а пътят е пуснат в експлоатация същата година, но приет през 2016 г.Шеф на фирмата \"Мегаинвест холдинг\" е Цветан Славейков Цветанов. По-рано днес пред Дир.бг той заяви, че е е отговорен само за участъка край Елисейна, а Трейс -Своге за този, където се разигра трагедията с автобуса - ковчег. Цветанов започва кариерата си в \"Пътно поддържане-Дупница\" през 2008 година. Това е времето, в което пълновластни господари на района са братя Галеви. Цветанов е мениджър на фирмата от 2008 година, когато е регистрирана и \"Мегаинвест\". Цветанов участва и в още няколко фирми с различен предмет на дейност. В една от тях - Аква холидей, която се занимава с хотелиерство и ресторантьорство, търговия и всички разрешени от закона дейности, той е заедно със застрахователите от Булинс, в други с няколко банки, развиващи дейност у нас.Той е бил като кандидат - депутат начело на листата на ДПС през 2011 г.Тепърва ще видим какво ще покаже разследването за Мегаинвест ", "date": "2018.08.28", "title": "Полиция в Дупница: Разследват и другата фирма от консорциума, ремонтирал пътя край Своге "}
{"url": "http://www.cross.bg/siriya-gotvi-grypata-1582570.html", "text": "/КРОСС/ Десет военни кораба и две подводници- това е най-мощната военно-морска група, която Русия е поддържала в района на Средиземно море близо до бреговете на Сирия досега. Това съобщи \"Известия\", като се позова на източник от Министерството на отбраната.В състава на групата осем от корабите са въоръжени с крилати ракети \"Калибър\". Очаква се към групата да се присъединят още няколко кораба. Сред тях са военни единици от Северния, Балтийския и Черноморския руски флот.Както dir.bg писа, преди дни агенция Bloomberg предупреди, че САЩ се готвят да нанесат удар по Сирия с крилати ракети, ако правителствените части използват отново химическо оръжие в боевете с противниците си. Веднага след това руското Министерство на отбраната обяви, че в Сирия се готви \"провокация от представители на различни бойни групировки\" с използване на химическо оръжие, която ще бъде използвана от американците като повод за нанасяне на удара.Сирийската правителствена армия се готви да настъпи към провинция Идлиб, единствената част от страната, където все още има опозиционни войски и вероятно ударът на САЩ ще бъде насочен в този район, коментират експерти. ", "date": "2018.08.28", "title": "Русия изпрати мощна военна армада в Средиземно море "}
{"url": "http://www.cross.bg/paralelki-profilirani-mesta-1582558.html", "text": "/КРОСС/ 245 паралелки за осмокласници в страната са закрити след третото класиране заради липса на кандидати. От тях 190 са професионални, а останалите 55 - профилирани.Същевременно преди старта на учебната година се търсят ученици, които да запълнят още 8378 свободни места в училищата в страната. Повече от 2/3 от тях - 5826, са за осмокласници в професионални гимназии, а останалите 2552 - в профилирани. показват данните за свободните места и закритите паралелки към 20 август, публикувани от Синдикат „Образоване\".Най-много закрити паралелки има в София-град - 31, от които 16 са професионални, 15 профилирани. Сред тях има такива с профил „каменоделство\", „производствено-кулинарни дейности и напитки\", „предприемачески\", „компютърна техника и технологии, „софтуерни и хардуерни науки\" „подемно-транспортна техника, монтирана на пътни превозни средства\", „природни науки\", „чужди езици\" В столицата 967 са свободните места в гимназиите след приключването на третото класиране от приема след 7-и клас в началото на август. Към част от тях вече са насочени 39-те ученици, които са били приети в паралелки, които попадат в списъка на закритите. На второ място по брой нереализирани паралелки се нарежда Пазарджик, където са закрити 18 професионални и 4 профилирани. Там обаче продължават да търсят ученици за 520 свободни места, като срокът за записване е удължен до 10 септември, коментира пред „Монитор\" ст. експертът в местното регионално управление на образованието Александра Полищук.Те могат да кандидатстват в гимназии за предприемачи, природни и хуманитарни науки, техник-лесовъд. Там се търсят още фризьори, кулинари, електромонтьори, биотехнолог. ", "date": "2018.08.28", "title": "Закриха 245 паралелки след 7-и клас"}
{"url": "http://www.cross.bg/kiselini-omega-surdechnosudovi-1582572.html", "text": "/КРОСС/ Хранителните добавки с омега-3 мастни киселини, каквито се съдържат в рибата и се препоръчват за предотвратяване на сърдечносъдови заболявания, всъщност не предпазват диабетиците от такива проблеми, съобщи АФП. Учени от Оксфордския университет обхванаха в изследването си 15 000 диабетици без сърдечносъдови заболявания.Те ги проследиха средно седем години, като на половината даваха капсули с омега-3 мастни киселини, а на останалите - със зехтин.Случаите с тежки сърдечносъдови инциденти, рак или смърт са приблизително еднакви в двете групи.Друго изследване от януари 2018 г., обхванало 78 000 души, стигна до извода, че омега-3 мастните киселини не предотвратяват сърдечносъдовите заболявания при хората от рискови групи. ", "date": "2018.08.28", "title": "Учени развенчаха добавките с омега-3 мастни киселини "}
{"url": "http://www.cross.bg/iiordanov-lekari-bulgariya-1582593.html", "text": "/КРОСС/ Налага се въвеждането на спешни мерки, тъй като здравната система не работи добре нито за лекарите, нито за пациентите,   каза заместник-председателят на Комисията по здравеопазване доц. Георги Йорданов пред агенция „Фокус\". Според доц. Йорданов лекари в България има достатъчно, но проблемът е в в тяхната реализация.„Противно на приказките, които се чуват, че в България има малко лекари и те напускат страната, трябва да ви кажа, че в момента България има около 31 хил. лекари и ние се намираме в челната, даже не и десетка, а седмица по брой на лекари в ЕС. Имаме повече, отколкото ни трябват медицински институти в страната. Те произвеждат лекари, които не могат да намерят реализация в България\", уточни той.Доц. Йорданов подчерта, че има ново предложение , според което семестриалните такси да бъдат отменени, т.е. медицинското образование да бъде безплатно за студентите, но да бъде на договорно начало.„Това означава, че те сключват договор, когато постъпят в университета, че след завършване на образованието си ще работят или три или пет години. Същото се предлага и по отношение на тяхната специализация. Те няма да имат проблем, когато специализират, но ще сключат договор за срок, колкото трае специализацията, да работят в район от страната, определен от Министерство на здравеопазването\", каза той.Катастрофалният проблем при кадрите касаел медицинските специалисти, медицинските сестри и акушерките, допълват от Фокус.„Това е истинска катастрофа. Анализът на тези момичета показва, че една част от тях вече са в меко казано по-напреднала възраст. Те дават всичко от себе си, даже повече от това, което могат да дадат, за да закрепят здравната система. Това обаче не може да продължава вечно. На първо място трябва да се започне с подобряване на материалните стимули за работа в този отрасъл в тази нелека медицинска професия\", каза доц. Йорданов.Предлагаме ДДС ставката за лекарства и лекарствени продукти да бъде в порядъка на 8 %, допълни той. Мисля, че това е нормално, за да се компенсират желанията на финансовото министерство за суми, които да влизат в бюджета и да бъдат насочени за здравеопазване, уточни доц. Йорданов.„Реално се касае за значителни суми в порядъка между 400 и 600 млн. ДДС, които финансовият министър, който и да е той, какъвто и да е цвят, смята за привлекателно да ги използва, а не да ги „загуби\". За едно лечебно заведения това ДДС представлява 20 % общи разходи. Наскоро правих една сметка ,че болницата, която оглавявах - УМБАЛ-Пловдив, е платила над 25 млн. лв. ДДС през годините, в които оперира като търговско дружество. Безспорно ставката трябва да бъде намалена. Наясно сме, че много трудно ще направим да няма ставка за лекарства. Не може обаче в други сектори, които не са толкова важни като здравето, ДДС ставката да е толкова малка\", уточни доц. Йорданов.", "date": "2018.08.28", "title": "Доц. Георги Йорданов: Семестриалните такси за медиците да отпаднат при сключване на 5-годишен договор"}
{"url": "http://www.cross.bg/obshto-ypravlenie-proverki-1582566.html", "text": "/КРОСС/ Продължават проверките на полицията в рамките на ежедневния засилен контрол по пътищата на страната. От петък до неделя полицейските екипи са проверили 13 350 моторни превозни средства и 18 195 души. Установени са общо 11 078 нарушения, от които 3 678 са за управление на МПС с превишена скорост. Издадени са 5 500 фиша и 1 900 акта за установени административни нарушения.Отнети са 152 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 694 електронни фиша.Засилените проверки ще продължат до края на месец септември. ", "date": "2018.08.28", "title": "13 350 моторни превозни средства са проверени за три дни при спецакции"}
{"url": "http://www.cross.bg/izpiva-malki-bytilki-1582553.html", "text": "/КРОСС/ Куриозна кражба засича камера на магазин в курорта „Слънчев бряг\".Туристка влиза сутринта в търговския обект и изпива три малки бутилки концентрат между рафтовете. Пие различни видове алкохол.Връща се след един час и изпива още три малки бутилки. Явно ѝ става лошо и решава да повърне в една от плажните чанти, които се продават в магазина.После излиза и плаща една минерална вода. ", "date": "2018.08.28", "title": "Куриозна кражба от магазин в „Слънчев бряг”"}
{"url": "http://www.cross.bg/tzigari-proizvodstvo-ostavi-1582554.html", "text": "/КРОСС/ Пловдивският районен съд остави в ареста 19-те задържани при мащабната акция от миналата седмица, при която бяха разкрити 4 нелегални фабрики за производство на цигари.Във всяка от фабриките в Тутракан, Горна Оряховица и в Дупница са се произвеждали по 100 хиляди кутии цигари на ден. Снабдяването им с тютюн е ставало от производствена база в пазарджишкото село Калугерово.Все още 4-ма от престъпната група се издирват от полицията. ", "date": "2018.08.28", "title": "Съдът остави в ареста 19-те задържани за нелегално производство на цигари"}
{"url": "http://www.cross.bg/zapochva-pochistvaneto-na-mazytnoto-petno-v-sozopolskiya-zaliv-1582562.html", "text": "/КРОСС/ Започват подготвителните действия за източване на мазута от кораба „Мопанг\", съобщиха от Министерството на транспорта. Водолазен кораб вече е разположен в морето над него и предстои експертите да направят точни заснемания на потъналия през 1921 г. плавателен съд. Целта на тези дейности е да се установи точното разположение на „Мопанг\" и да се определят местата за закотвяне на водолазния кораб и допълнителните плавателни съдове, необходими за предстоящите спускания на водолазите.", "date": "2018.08.28", "title": "Започва почистването на мазутното петно в Созополския залив"}
{"url": "http://www.cross.bg/sofiya-kamion-nadvisna-1582559.html", "text": "/КРОСС/ Камион надвисна над реката на Лъвов мост в София. На място има екипи на пожарната и полиция. Сигнал е подаден около 10.15 часа тази сутрин. От полицията съобщиха, че няма пострадали. Камионът е върху тротоара с едната си част и се е наклонил над тунела, който е под кръговото кръстовище. Няма затруднение в движението на автомобилите в района. Предприети са действия по изтеглянето му.Изясняват се причините за инцидента.Снимка: Крис Тодоров, \"Забелязано в София\" ", "date": "2018.08.28", "title": "Камион надвисна над реката на Лъвов мост в София"}
{"url": "http://www.cross.bg/franklin-detroiit-avgyst-1582557.html", "text": "/КРОСС/  Тленните останки на певицата Арета Франклин ще бъдат изложени днес за поклонение в музея за историята на американските цветнокожи.Поклонението ще бъде до 29 август. Три дни тленните останки на певицата ще бъдат изложени за поклонение в музея на Чарлз Райт, посветен на историята на американските цветнокожи и в баптистката църква в Детройт, в която като тийнейджърка Франклин е пяла в госпъл хор.На 31 август в църква в Детройт ще бъде службата, а след това Кралицата на соул музиката ще бъде погребана в местно гробище. Бившият президент Бил Клинтън, който дълги години поддържаше приятелски отношения с Арета Франклин, ще бъде сред ораторитеДругите оратори ще бъдат бившият главен прокурор Ерик Холдър, музикалният магнат Клайв Дейвис, пасторът Джеси Джексън, кметът на Детройт Майк Дъган, председателката на общинския съвет на Детройт Бренда Джоунс, музикантът Смоуки Робинсън и др.Кралицата на соул музиката почина на 16 август на 76 години от рак на панкреаса.Вчера бе разпространен и списъкът на изпълнителите, които ще пеят на погребението. Сред тях са Стиви Уондър, Шака Кан, Фейт Хил и др. ", "date": "2018.08.28", "title": "Сбогуване с голямата Арета Франклин "}
{"url": "http://www.cross.bg/grigor-vavrinka-purviya-1582556.html", "text": "/КРОСС/ Най-добрият ни тенисист Григор Димитров отпадна в първия кръг на Откритото първенство на Съединените щати. Българинът загуби с 0:3 сета от швейцареца Стан Вавринка.Димитров имаше шанс да пробие подаването на съперника си още в първия гейм на мача, но опитният Вавринка издържа на напрежението. Швейцарецът, който участва на шампионата с покана на организаторите постепенно намери верния ритъм и след пробив в осмия гейм затвори първия сет с 6:3.Втората част започна много лошо за Григор Димитров, който продължи да сервира слабо и позволи на съперника си да се откъсне с 4:0, което в крайна сметка означаваше и втори сет за Вавринка след 6:2. В началото на третата част 33-годишния шампион в Ню Йорк от 2016-а поиска медицинско прекъсване заради проблеми в кръста и българинът се възползва от това, повеждайки с 5:3 гейма.И точно когато Григор сервираше за намаляване на изоставането си в сетовете, отново се видяха традиционните колебания, а това беше използвано от Вавринка - резултатът? Върнат пробив, счупена ракета и срив у Григор, който не спечели нито един гейм повече - 7:5 за Вавринка и ново ранно отпадане в турнир от шлема, след загубата от същия съперник на Уимбълдън през юли. ", "date": "2018.08.28", "title": " Григор Димитров отпадна в първия кръг на Откритото първенство на САЩ "}
{"url": "http://www.cross.bg/byrgas-hematologiya-kruvodaritelska-1582565.html", "text": "/КРОСС/ Отделението по трансфузионна хематология на УМБАЛ Бургас организира кръводарителска акция за ранените в катастрофата край Своге. Те са настанени за лечение в 4 столични болници, на някои предстоят серия от операции. Бургаската болница се присъединява към апела за кръводаряване за пострадалите, отправен от софийските медици и Националния център по трансфузионна хематология. Всеки, който желае да дари кръв, може да го направи в Бургас, в сградата на ДКЦ I (бившата Първа поликлиника). Отделението работи до 14.30 ч., но има дежурен екип на повикване при желаещи кръводарители.", "date": "2018.08.28", "title": "УМБАЛ Бургас организира кръводарителска акция за пострадалите край Своге"}
{"url": "http://www.cross.bg/tazi-zabrana-leps-1582563.html", "text": "/КРОСС/ От цели 5 години любимецът на цяла Русия Григорий Лепс има официална забрана от Министерството на финансите в САЩ да не стъпва на американска земя. Сега обявеният за персона нон грата в Щатите музикант, композитор и продуцент, който ще гостува за първи път у нас на 3 ноември в Арена Армеец, за първи път проговаря за наложеното му ограничение.„Според мен, по онова време президентът Барак Обама имаше нужда от някаква известна публична личност, която трябваше и можеше да бъде стъпкана. Интернет е пълен със снимки, на които съм с представители на престъпния свят\" - споделя пред руските медии руският бард.Обвиненията към Лепс са, че е съдействал на лидера на престъпна организация в незаконно пренасяне на големи суми през границата: „Твърдяха, че имам връзка с международната престъпна организация Brothers' Circle и съм техен куриер за „мръсни пари\", като по този начин подкопавам американската икономика. Къде съм аз и къде е американската икономика? . В същото време никога не съм бил задържан на митницата, не са ми предявявали и обвинения. Защото никога не съм пренасял през границата повече от позволената от закона сума. Въпреки това, в Министерството на финансите на САЩ момчетата са всесилни, затова и спуснаха тази забрана\".Изпълнителят на хита „Я Счастливый\" обаче не се примирява с тази ситуация: „В края на месеца имам среща с американски адвокати, които са вещи именно в подобни въпроси. Бих искал да разреша тази неприятна ситуация. Заради тази забрана, нямам право да ходя и в Англия. Добре е, че все още не са ми затворили и границите за Европа. Аз се държа нормално, не нарушавам законите на страната. Аз съм музикант, а не гангстер, както ме представя Министерството на финансите на САЩ\".А относно връзките му с подземния свят Гришата признава: „Да, познавам хора от \"алтернативната власт\". С някои от тези момчета се знаем още от юношеските години. Но това не означава, че аз самият съм криминално проявен и се занимавам с престъпления\".Въпреки всички обвинение от страна на американците, Лепс си остава един от най-популярните и любими руски изпълнители на няколко поколения, търсен за концерти в цяла Европа.С нетърпение очакваме великият музикант да зарадва за първи път и българската публика на 3 ноември в София.\n\t\t\t\t\t ", "date": "2018.08.28", "title": "Руската звезда Григорий Лепс със забрана да пее в Щатите, идва у нас (видео)"}
{"url": "http://www.cross.bg/banani-bananite-poveche-1582550.html", "text": "/КРОСС/ Бананите са сред най-любимите плодове на малки и големи. Но тези 12 факта за тях със сигурност ще ви изненадат, пише Obekti.1. Плодовете се берат, докато са зелени, защото узряват, когато бъдат откъснати.2. В миналото са наричали банана „райска смокиня\".3. Съществуват 70 вида банани и повече от 1500 сорта.4. Само част от видовете банани раждат ядивни плодове.5. Ядивните банани се наричат десертни банани.6. Срещат се банани, които трябва да се обработят термично преди консумация. Те се наричат плантани, зеленчукови банани или банани за готвене.7. Има банани с червена кора.8. От нишките на някои видове банани (като абака) се правят мрежи, въжета и текстилни влакна.9. Бананите са много богати на магнезий и калий.10. В някои страни бананът се отглежда като декоративно растение.11. Всички банани са леко радиоактивни.12. Бананът съдържат 3 пъти повече витамин С от ябълките.Бананите са особено полезни за здравето и могат да окажат благоприятно въздействие върху състояния като: диабет тип 2, депресия, анемия, лошо зрение, сутрешно гадене, злокачествени заболявания на бъбреците, остеопороза. Освен това подобряват мозъчната функция и изобилстват от минерали и витамини. ", "date": "2018.08.28", "title": "Интересни факти за бананите, които не знаете"}
{"url": "http://www.cross.bg/sofiiiska-todorov-ypravitel-1582543.html", "text": "/КРОСС/ Областният управител на Софийска област Илиан Тодоров даде специална пресконференция днес,  за да поиска от държавата адекватни мерки за спиране на войната по пътищата.\"Областните управители нямат никакви правомощия върху ремонта и поддръжката на републиканските пътища. Това е от правомощията на АПИ\", заяви  Илиан Тодоров, цитиран от Нова телевизия.Ще бъдат направени предложения за законови промени, така че областите управители да отговарят за ремонтите на републиканските пътища. Това обяви областният управител на Софийска областна Илиан Тодоров.\"През 2017 г. в качеството ми на областен управител, с цел превенция на подобни катастрофи, изпратих писмо до Министерски съвет, до председателя на АПИ и до директора на Областно пътно управление, в което давам пълен списък с пътищата, които са в критично състояние и които могат да предизвикат катастрофи. Вече 10 месеца нямам отговор\", поясни той.\"Със заповед на Бойко Борисов от 2011 г. всички структури в областите са длъжни да дават тримесечни отчети за извършената си дейност. Областно пътно управление до този ден е трябвало да ми предостави четири отчета за извършената от тях работа. Получил съм само един\", каза още Илиан Тодоров.\"Седем месеца се молих на АПИ да сложат табели откъде започва и откъде свършва Софийска област. За съжаление в България в топлите си кресла стоят едни самозабравили се хора, анонимни чиновници, експерти по \"нищоправене\", които си позволяват да нарушават заповедите на министър-председателя\", заяви областният управител на Софийска област.  ", "date": "2018.08.28", "title": "Вземат мерки за справяне с войната по пътищата (обновена)"}
{"url": "http://www.cross.bg/tzipras-izbori-kamenos-1582536.html", "text": "/КРОСС/ Министър-председателят на Гърция Алексис Ципрас отхвърли спекулациите за предсрочни избори в страната.Премиерът на южната ни съседка заяви пред централния комитет на управляващата партия \"Сириза\", че следващите парламентарни избори ще се проведат през есента на 2019 година, когато изтича мандата на правителството.Не е ясно обаче как точно Ципрас ще довърши мандата, след като Панос Каменос, лидер на коалиционния партньор \"Независими гърци\", обяви по-рано през август, че ще оттегли подкрепата си към правителството, ако споразумението за преименуване на Македония бъде предложено за ратификация от депутатите, пише БНР.Правителството на Ципрас разполага с 152 депутати от общо 300 народни представители. Седем от депутатите са от партията на Каменос.  ", "date": "2018.08.28", "title": "Ципрас отхвърли спекулациите за предсрочни избори"}
{"url": "http://www.cross.bg/mantinelata-signali-protest-1582547.html", "text": "/КРОСС/ След тежкия инцидент с автобус, при който загинаха 17 души, жители на Своге се готвят за протест в сряда, с цел да се повиши вниманието към опасния участък и да се спасят други човешки животи. В репортаж за предаването „Здравей, България\" по Нова телевизия хората коментираха, че пътят е опасен още от момента на пускането му в експлоатация. В началото е стоял без предпазни мантинели. Водата в участъка не се оттича, в резултат на което колите поднасят.Те казаха още, че са подавали сигнали за множество катастрофи в района на инцидента, но не са получили внимание от институциите. Те споделиха, че мантинелата е в лошо състояние заради ТИР, който я е бутнал преди два месеца. Тя не е захваната в цимента, а директно за тревата. Подавани са сигнали и за лошата настилка на пътя. Местните хора посочиха, че знакът за ограничение на скоростта е сложен съвсем скоро, след удара на ТИР-а в мантинелата.", "date": "2018.08.28", "title": "Жителите на Своге се готвят за протест заради пътя"}
{"url": "http://www.cross.bg/reklami-youtube-poveche-1582539.html", "text": "КРОСС/  От тази седмица може да се натъкнете на повече реклами в YouTube, които обаче не предлагат опцията да ги пропуснете, за да видите директно видеото, което сте отворили, пише Engadget.Уебсайтът за видео споделяне обяви през своя официален акаунт Creator Insider, че пуска реклами, които не могат да бъдат прескачани, като това важи за всички канали, които вече монетизират видеата си.Първоначално YouTube пусна опцията до малко акаунти като експеримент. Сега компанията твърди, че ще я направи активна за всички с програмата YouTube Partner, така че създателите на съдържание да имат шанса да печелят повече пари. В крайна сметка рекламодателите са склонни да плащат повече за реклами, които можете да видите от началото до края. Новият формат обаче няма да засяга всички клипове в платформатаОт тази седмица може да се натъкнете на повече реклами в YouTube, които обаче не предлагат опцията да ги пропуснете, за да видите директно видеото, което сте отворили, пише Engadget.Уебсайтът за видео споделяне обяви през своя официален акаунт Creator Insider, че пуска реклами, които не могат да бъдат прескачани, като това важи за всички канали, които вече монетизират видеата си.Първоначално YouTube пусна опцията до малко акаунти като експеримент. Сега компанията твърди, че ще я направи активна за всички с програмата YouTube Partner, така че създателите на съдържание да имат шанса да печелят повече пари. В крайна сметка рекламодателите са склонни да плащат повече за реклами, които можете да видите от началото до края.За щастие новините не означават, че трябва да гледате дълги реклами, както по телевизията. Според страницата Google Help максималната дължина на видеата е от 15 до 20 секунди.И все пак това е три до четири пъти повече от времето, което потребителите, свикнали да кликват бутона „Skip Ad\" - опция, появяваща се след петата секунда, да отделят.Ходът може да засегне създателите на видеа, които нямат множество лоялни фенове и чието съдържание и ниша, която са избрали, не са толкова интригуващи или уникални.Когато създател на видеа получи достъп до функцията, тя ще бъде активирана автоматично за всичките им преди това качени клипове. Освен това авторите ще получат достъп до инструменти, които могат да следят представянето на рекламите, които не могат да бъдат пропускани. Ако забележат спад на гледанията или на печалбата, те винаги могат да деактивират опцията за всичките си видеа от опциите в платформата. ", "date": "2018.08.28", "title": "YouTube пуска реклами, които не можем да прескачаме "}
{"url": "http://www.cross.bg/stanal-selo-delchev-1582548.html", "text": "/КРОСС/ Сблъсък между пътнически автобус и микробус е станал на пътя Банско - Гоце Делчев, на 5 км след отбивката за село Елешница, съобщава .По първоначална информация пострадалите са двама. Те в момента се извозват към болницата в Разлог за оказване на лекарска помощ.На място има екип на полицията. Автобусът се движел в посока Благоевград.По същото време е станал пътен инцидент край село Краище, община Белица. При него има един пострадал, който е приет в болницата в Разлог. ", "date": "2018.08.28", "title": "Нова катастрофа с пътнически автобус на пътя Банско - Гоце Делчев, има ранени"}
{"url": "http://www.cross.bg/uber-velosipedi-elektricheski-1582538.html", "text": "/КРОСС/ През април американската компания за споделени пътувания Uber придоби фирмата за краткосрочно отдаване под наем на електрически велосипеди JUMP. Тогава Uber представи големите си амбиции, свързани с бизнеса с велосипеди и ограничаването на вредните емисии във въздуха. Няколко месеца по-късно изглежда, че американската компания не се е отказала от намеренията си. Uber обяви, че планира да се съсредоточи предимно върху бизнеса си с електрически скутери и велосипеди, въпреки че това може да се отрази негативно на печалбата ѝ, съобщава BBC.Изпълнителният директор на компанията Дара Косровшахи смята, че този вид транспорт е по-удобен за градски условия. Според него през следващите години клиентите на Uber ще изпълняват кратки маршрути.През изминалата година американската компания е инвестирала в редица фирми за велосипеди. Мобилната платформа на Uber JUMP, която предлага електрически велосипеди, вече е достъпна в 8 града в САЩ, включително и във Вашингтон и Ню Йорк. След няколко дни услугата ще е достъпна и в Берлин.Също така Uber си партнира и с компанията за електрически скутери Lime. Косровшахи призна, че фирмата печели по-малко от бизнеса с колела в сравнение с този с таксиметрови коли. Той обясни, че това може да се промени, ако приложението се използва по-често. Косровшахи отбеляза, че стратегията може да се отрази негативно на шофьорите, но в дългосрочен план последствията ще са добри.Uber, която отчете загуба на стойнсот 4.5 млрд. долара през 2017 г., е под напрежение, тъй като обмисля варианта за листване на борсата, за да подобри финансовите си резултати. Приходите от таксиметровия бизнес се увеличават, но разходите от експанзията в нови бизнеси като отдаването под наем на велосипеди или доставката на храна са на загуба, докато строгите регулации заплашват разрастването на компанията на някои пазари. ", "date": "2018.08.28", "title": "Uber измества фокуса си върху бизнеса си с велосипеди"}
{"url": "http://www.cross.bg/raneni-dyshi-kemnitz-1582551.html", "text": "/КРОСС/ Най-малко шестима души бяха ранени снощи при стълкновение между враждуващи крайнодесни и леви демонстранти в източногерманския град Кемниц след убийство на германец при скандал с участието на мигранти, предаде ДПА.Двама души са пострадали от хвърляни от двете страни бомбички и други предмети. Четирима участници в крайнодесния протест били ранени при нападение, докато си тръгвали от демонстрацията. Смъртта на 35-годишен германец, намушкан с нож при скандал с участието на мигранти рано сутринта в неделя, предизвика двудневни бурни протести. Във връзка с убийството пред съда в Кемниц се явиха 23-годишен сириец и 22-годишен иракчанин. Двамата остават в ареста. Според прокурорите те са нападнали жертвата без основателна причина. При нападението били тежко ранени още двама души.На първия протест в неделя се събраха около 800 души. Някои от участниците мятаха бутилки и камъни по полицията. Видеозаписи, публикувани онлайн, показаха атаки срещу мигранти. ", "date": "2018.08.28", "title": "6 ранени при сблъсъци между демонстранти в германския град Кемниц "}
{"url": "http://www.cross.bg/lovech-vlakche-brakyvano-1582545.html", "text": "/КРОСС/ Община Ловеч си купи влакче за 360 000 лева. Месец, след като потегли обаче, то спря. Атракционното возило, предвидено за разходка на туристи из забележителностите на града, е купено през 2014 г. Малко след това е бракувано.Оказало се, че не може да се движи назад, а траекторията, която прави при взимане на завой, е много по-голяма от широчината на улиците в града. Освен това влакчето няма регистрационен номер, защото от КАТ отказали да го регистрират. По време на краткия си живот композицията е била вписана като каруца.\"Влакчето беше доставено в края на 2014 г. и бракувано на 7 юли 2015-а. То обаче тръгна в края на юли. Влакчето може да се движи, ако му направим собствена инфраструктура\", разказа кметът на Ловеч Корнелия Маринова.Тя настоява, че отговорността е в нейния предшественик Милчо Казанджиев. За трите месец, в които е било пуснато в експлоатация влакчето е донесло в общината едва 2000 лева. За да заработи на пълни обороти, сега трябва да се направят специални алеи и улици, които да са пригодни за габаритите му, но Корнелия Маринова е категорична, че има далеч по-важни проекти, в които да отидат такива голями финансови средства. ", "date": "2018.08.28", "title": "Ловеч си купи атракционно влакче за 360 хиляди и го бракува"}
{"url": "http://www.cross.bg/stefan-orkestura-vuldobrev-1582549.html", "text": " /КРОСС/ Стефан Вълдобрев и „Обичайните заподозрени\" ще представят на Античния театър проекта „По-полека Симфони\".Той се реализира съвместно с оркестъра на Държавна опера-Пловдив, а диригент е Константин Добройков. Концертът е част от лятното турне на известните музиканти. ", "date": "2018.08.28", "title": "Стефан Вълдобрев пее с оркестъра на Пловдивската опера"}
{"url": "http://www.cross.bg/pytin-sibir-kremul-1582533.html", "text": "/КРОСС/ Кремъл публикува няколко снимки, показващи руския президент Владимир Путин да отдъхва в Сибир в компанията на министъра на отбраната Сергей Шойгу и на ръководителя на Федералната служба за безопасност Александър Бортников, предаде Ройтерс.На снимките се вижда 65-годишният Путин в дрехи цвят каки и шапка да носи бинокъл и туристическа щека и да се разхожда из гористите планини на Сибир.От кадрите става ясно, че той се разхождал и с лодка по река Енисей в областта Тува в Южен Сибир.На една снимка Путин разглежда заедно със Шойгу фиданка, която е готова за засаждане. На друга Путин позира с Бортников на горска поляна на фона на гористите хълмове. Путин е бил в Сибир за два дни в края на миналата седмица, разказа говорителят на Кремъл Дмитрий Песков, предаде Асошиейтед прес.\"Той се разхождаше в планините и се наслаждаваше на хубавите гледки\", обобщи Песков.Говорителят разказа, че руският президент е решил да отдъхне за два дни на път за сибирския град Кемерово, където днес той имаше среща с правителствени представители и висши кадри на енергийни компании.Снимки БГНЕС", "date": "2018.08.28", "title": "Кремъл публикува кадри от сибирската ваканция на президента Путин  (снимки)"}
{"url": "http://www.cross.bg/svetovrachene-firmata-avtobysa-1582540.html", "text": "/КРОСС/Днес с траурен камбанен звън Световрачене ще изпрати четирима от загубилите живота си в тежката катастрофа край Своге, съобщава БГНЕС.17 души загинаха, а други пострадаха, след като автобусът, с който са се връщали от еднодневна екскурзия, се преобърна в събота. Сред жертвите е и 13-годишно момче. Пострадалите са настанени за лечение в четири столични болници. Шестима са приети в \"Света Анна\", шестима в Пирогов, двама във ВМА. Шофьорът на автобуса е приет в болница „Царица Йоанна\".Почти всички загинали са от Световрачене. В понеделник в манастира \"Седемте престола\", където последно са били пътуващите в катастрофиралия автобус, бе отслужена панихида.В понеделник в страната бе обявен Ден на национален траур в памет на жертвите.Разследването на тежкия инцидент продължава в три направления - действията на шофьора, на фирмата превозвач и на фирмата строител на пътя. За момента единствен обвиняем е шофьорът на автобуса - Григор Григоров. Той е обвинен за причиняване на смърт по непредпазливост. Разследването по делото е възложено на Националната следствена служба.", "date": "2018.08.28", "title": "Световрачене се сбогува с четири от жертвите на катастрофата край Своге "}
{"url": "http://www.cross.bg/dvama-prostrelyani-streletza-1582535.html", "text": "/КРОСС/ Полицията във Варна разследва случай с двама простреляни двама младежи на 18 и 19 г. в училищен двор и издирва стрелеца, съобщиха от пресцентъра на ОД на МВР.Инцидентът е станал между 20.30 и 21.00 часа на 24 август, докато младежите  били в двора на училище на бул. \"Владислав Варненчик\", точно срещу сградата на Районния съд и прокуратура.Засега не е установено оръжието, с което са били простреляни, но се предполага, че най-вероятно е използван въздушен пистолет.Вследствие на стрелбата, 19-годишният младеж има нараняване в областта на лявото слепоочие, а 18-годишният е наранен в лявото рамо.Към 22 часа в нощта на стрелбата двамата са посетили Спешния център в МБАЛ \"Света Анна\", където след преглед и получена медицинска помощ са насочени за домашно лечение, без сериозни наранявания.На мястото на произшествието е извършен полицейски оглед. По случая е образувано досъдебно производство, работата по разследването и издирването на стрелеца продължава. ", "date": "2018.08.28", "title": "Разследват стрелба по младежи в училищен двор във Варна "}
{"url": "http://www.cross.bg/modyl-matyra-chasa-1582546.html", "text": "/КРОСС/ Днес се провежда поправителната матура по български език и литература.Матурата започна в 8.00 часа. Авторът и произведението за 41-ата задача ще бъдат обявени в 12 ч.След 16.30 ч. в сайта на образователното министерство ще бъдат публикувани изпитният вариант и ключът с верните отговори към него. Желание да се явят на този изпит са за заявили близо 4600 младежи.Зрелостниците ще получават изпитния вариант на три части.Върху първия модул те ще могат да работят един астрономически час. След изтичането на определеното време ще получават втория модул, върху който може да работят също час. За третия модул ще имат на разположение два астрономически часа. ", "date": "2018.08.28", "title": "Поправителна матура днес по български език и литература"}
{"url": "http://www.cross.bg/mesta-gradysa-vyatur-1582532.html", "text": "/КРОСС/ През нощта облачността ще е значителна, на места - с превалявания от дъжд. Утре ще е с променлива облачност, на отделни места, главно в западната половина на страната, ще има валежи от дъжд, след обяд придружени с гръмотевици. Ще духа умерен северозападен, в Източна България - и временно силен северен вятър. Максималните температури ще са предимно между 26 и 31 градуса, сочи прогнозата на НИМХ-БАН. Атмосферното налягане ще е близко да средното за август.Над Черноморието облачността ще е променлива и на отделни места в сутрешните часове краткотрайно ще превали. Ще духа умерен, в южните райони - и временно силен, северен вятър. Максималните температури ще са между 27 и 30 градуса. Температурата на морската вода е 26-27 градуса. Вълнението на морето ще е 2-3 бала.В планините облачността ще е по-често значителна, на места - с валежи от дъжд. Привечер облачността ще се разкъса и намалее. Ще духа умерен, в Родопите - и временно силен, североизточен вятър. Максималната температура на височина 1200 метра ще е около 21 градуса, на 2000 метра - около 14 градуса.В сряда и в четвъртък ще има повече слънчеви часове, но след обяд на отделни места, главно в планините, ще превали краткотраен дъжд, с по-голяма вероятност - през първия ден.Северозападният вятър постепенно ще отслабне, само в източните райони ще остане умерен, вече от север-североизток. Ще започне повишение на дневните температури и максималните в четвъртък ще са между 28 и 33 градуса. ", "date": "2018.08.28", "title": "Кога се връща хубавото време?"}
{"url": "http://www.cross.bg/grinyich-stroitelna-ploshtadka-1582534.html", "text": "/КРОСС/ Около 3000 души бяха евакуирани от Статуята на Свободата след началото на пожар на строителна площадка, съобщи нюйоркската противопожарна служба, цитирана от Франс прес.Контейнер с газ пропан на строителна площадка на Либърти айлънд е бил обхванат от пламъци малко преди 16:00 ч. по Гринуич и островът, който в този сезон приема хиляди туристи дневно, бе евакуиран за повече от два часа. Около 18:00 ч. по Гринуич пожарникарите съобщиха, че пожарът е овладян.", "date": "2018.08.28", "title": "Евакуираха Статуята на Свободата за кратко заради пожар"}
{"url": "http://www.cross.bg/vestnik-izdanieto-svoge-1582541.html", "text": "/КРОСС/ Само шофьорът на катастрофиралия край Своге автобус Григор Григоров засега е арестуван за смъртта на 17 души, въпреки състоянието на пътя и бездействието на отговорните институции\", пише Според разследващите той се е движел с превишена скорост от 53 км в час при разрешени 40 км.Прокуратурата изнесе документи от офисите на фирмата, която е извършила ремонта на пътния участък \"Трейс груп\". Вестник \"Сега\" посочва, че \"Трейс\" е милиардер от обществени поръчки. Изданието коментира, че особено забележителни са успехите й при управлението на Бойко Борисов.В страната има 48 опасни участъка, подобни на този край Своге, които правят аквапланинг. Това е съобщил регионалният министър Николай Нанков, цитиран от  По думите му високорисковите отсечки се ремонтират приоритетно. Нанков е гарантирал, че всички длъжностни лица, които със своето действие или бездействие са отговорни за ситуацията край Своге, ще понесат своята отговорност.\"Слагат колани на всички автобуси\", съобщава още \"Стандарт\". Собствениците на транспортни фирми ще бъдат задължени да оборудват рейсовете си с предпазни колани, а тези, които са произведени преди 2006 година и нямат такива, ще се наложи да им бъдат подменени седалките. Това е съобщил директорът на ДАИ Бойко Рановски, цитиран от изданието. По думите му текстовете, засягащи обезопасителните колани, трябва да влязат в парламента през септември.\"Ветеринарите спират работа насред чумата\", пише . Изданието коментира, че \"в изключително усложнената обстановка с болестите по селскостопанските животни през тази година се оказва, че държавата бави парите на ветеринарите за имупопрофилактика\". Това е станало ясно от писмо на Българския ветеринарен съюз, изпратено до премиера Бойко Борисов и до министъра на земеделието Румен Порожанов. От Съюза заявяват, че ако до 3 септември не бъдат изплатени парите им, започват национални протести.\"Мазутът пак пълзи към Созопол\", пише в заглавие на първата си страница  Изданието цитира експерти, според които разливът от мазут от потъналия американски кораб не е овладян и се разпростира. Снимки от дрон са показали, че на плаж „Корал\" продължават да излизат катранени топчета. Очаква се днес да започне източването на горивото, ако морето е спокойно, уточнява \"Труд\".\"Закриха паралелки за девет гимназии в Пловдив, Асеновград и Карлово заради липса на желаещи да учат там, съобщава \"И Румъния лови мъже работници\", това е водещото заглавие на . Всекидневникът отбелязва, че северната ни съседка привлича българи в химическата промишленост и строителството, тъй като средната заплата там е между 1300 и 1500 лева. Търсят се мъже, които да знаят румънски и да живеят в Северозападна България. Вече над 240 души от Видинско и Русенско всеки ден преминават река Дунав, посочва \"24 часа\" ", "date": "2018.08.28", "title": "Преглед на печата на 28 август"}
{"url": "http://www.cross.bg/pynkta-yslygi-stoki-1582542.html", "text": "/КРОСС/ България се оказва най-евтината страна в ЕС за , отчита анализ на Евростат за нивата на цените на потребителските стоки и услуги в Евросъюза през 2017 г. Страната ни е с най-нисък тотален показател за всички потребителски стоки и услуги в Евросъюза с индекс от 44, при среден индекс от 100 пункта за ЕС-28. Страните в ЕС с най-високи индекси за скъпи потребителски стоки и услуги са Дания и Люксембург - и двете с по 141 пункта, тоест с 41 пункта над средното за ЕС.Страната ни е с  - индекс от 56 при среден показател 100 пункта за ЕС.Най-евтини отново у нас са  както и всякакви аксесоари свързани с мъжкото и дамско облекло - 78 пункта /при 100 за ЕС/.Поддръжката на дома с , както и други домакински услуги отново е най-евтина у нас - 30 пункта при 100 за ЕС. са най-евтини у нас в рамките на целия Евросъюз - 29 пункта при 100 за ЕС.Продуктите за леки  и т.н. отново са най-евтини у нас - 66 пункта при 100 за ЕС. /от основно до висше/ и всички свързани с него такси и учебници са най-евтини у нас сред 28-те членки на ЕС - 25 пункта при среден показател от 100. Разходите за ресторанти, кафенета, барове, хотели и други развлечения отново са най-ниски у нас - 45 пункта при 100 за ЕС.", "date": "2018.08.28", "title": "Евростат: Потребителски стоки и услуги са най-евтини в България "}
{"url": "http://www.cross.bg/zemetresenie-lyushna-natzionalen-park-pirin-1582537.html", "text": "/КРОСС/ Слаб трус е регистриран в района на Национален парк \"Пирин\".Това сочи справка на сайта на Националния институт по геофизика, геодезия и география (НИГГГ) към Българската академия на науките (БАН). Трусът е отчетен малко след 18.00 ч. и е с магнитуд 2.0 по Рихтер. Дълбочината му е 10 км.", "date": "2018.08.28", "title": "Земетресение люшна Национален парк \"Пирин\""}
{"url": "http://www.cross.bg/opasnost-zhivota-pirogov-1582544.html", "text": "/КРОСС/ Три жени от шестимата настанени за лечение в „Пирогов\" след катастрофата край Своге все още са с опасност за живота. Това съобщи тази сутрин директорът на лечебното заведение проф. Асен Балтов.Трите жени имат гръдни травми и първо трябва да бъдат стабилизирани, а след това предстоят операции, уточни директорът на „Пирогов\".Другите трима в „Пирогов\", пострадали при инцидента край Своге, ще останат в болницата поне още седмица.От настанените мъж и жена във ВМА жената все още е с опасност за живота. 30-годишният мъж е вуйчо на загиналото при катастрофата дете на 14 години от Световрачене. От Световрачене са 15 от всички 17 жертви на инцидента. От днес започват погребенията в селото. ", "date": "2018.08.28", "title": "Три жени в „Пирогов” от пострадалите край Своге още са с опасност за живота"}
{"url": "http://www.cross.bg/detza-pleven-aytizum-1582552.html", "text": "/КРОСС/ Задържани са петима души, заподозрени във вандалска проява в сградата на бъдещия Център за деца с аутизъм в Плевен. Единственият за Северна България такъв център трябва да отвори врати през октомври в сградата на бившия Дом за деца лишени от родителска грижа „Детелина\".Сградата бе предоставена безвъзмездно от Община Плевен на две неправителствени организации, след като децата от дома бяха изведени в центрове от семеен тип. От пролетта там тече ремонт, финансиран основно с дарения. Неизвестните засега извършители са разбили страничен вход и са влезли в бивши перални помещения. Пораженията са забелязани в събота сутринта и е подаден сигнал в полицията.Минимум 20 000 лева са необходими, за да отвори врати в началото на октомври разбитият от вандали Център за деца с аутизъм в Плевен. Средствата са нужни за възстановяване на щетите и за продължаване на започналия ремонт. вратите, шкафовете, прозорците и уредите в новоизграждащия се център. До момента не е установена кражба. Идеята за изграждане на центъра е на Владислава Цолова, която е майка на 18-годишен син с аутизъм. „Всеки, който иска да помогне, може да се свърже с нас чрез сайта autismtoday-bg.eu, Фейсбук страницата на „Аутизъм днес\", фондация „Стъпка за невидимите деца на България\" и на Центъра за деца с аутизъм в Плевен\", заяви пред bTV Владислава Цолова. ", "date": "2018.08.28", "title": "Задържаха петима заподозрени за вандализъм в Центъра за деца с аутизъм в Плевен"}
{"url": "http://www.cross.bg/tema-kraii-svoge-1582531.html", "text": "/КРОСС/ Тема:  Кой е отговорен за смъртта на 2-годишното дете, починало в автомобил от задушаване?Тема: Предизвестена ли беше трагедията край Своге? Дискусия в студиото;Тема: Ще стане ли държавна собственост дворецът „Врана\"? Гост съпредседателят на НДСВ Олимпи Кътев;Тема: Погром в центъра за деца с аутизъм, на живо от Плевен - заловиха ли вандалите?Тема: Откриха нов бозайник в България - кое е непознатото животно?Тема: \"Ще има ли наказани за тежкия инцидент край Своге? И защо хората от района твърдят, институциите не са чули жалбите им срещу лошите пътища?\".Тема: Счупени люкове и откраднати аварийни чукчета в автобусите на градския транспорт. Рисковете на пътуването в града?Тема: Ловеч си купи атракционно влакче за 360 хиляди лева и го бракува месец след това? Защо, проверява Румен Бахов.Тема: Пациенти съдят държавата заради реформата в ТЕЛК. Ще бъдат ли намалени пенсиите на хората с увреждания?Тема: Българското вино - горчиво и скъпо. Защо производителите плашат с поскъпване на гроздовите питиета?Тема: Нов опит за ликвидиране на мазутния разлив в Черно море. На живо - ще успеят ли водолазите да влязат в созополския залив?  ", "date": "2018.08.28", "title": "Теми и гости в сутрешните блокове на телевизиите на 28 август "}
{"url": "http://www.cross.bg/chasa-preskonferentziya-bezsmurtni-1582528.html", "text": "/КРОСС/София.От 7.30 часа пред централния вход на УМБАЛСМ „Н.И. Пирогов\" ще бъде даден брифинг с актуална информация за състоянието на пострадалите при катастрофата в Своге, които са настанени в болничното заведение.***София.От 09.00 часа в Заседателната зала -ет. 5 на Областна администрация на Софийска област на „Витоша\" 6 областният управител на Софийска област Илиан Тодоров ще даде пресконференция във връзка с реалните и практически решения как да се спре войната по пътищата в Софийска област.***София.В 6.15 часа в зала 5 на Министерството на образованието и науката ще бъде генериран изпитният вариант на държавния зрелостен изпит по български език и литература за сесия август-септември.***София.От 11.00 часа в конферентната зала на БСК (ул. Алабини 16-20, ет.1) ще се проведе пресконференция, в рамките на която ще бъде представен кратък анализ на преките чуждестранни инвестиции у нас в периода 2007-2017 г.***София.От 18.30 часа пред паметника на Царя Обединител при входа на Борисовата градина ще бъде отбелязан Денят на 13-те безсмъртни българи.***Благоевград.От 18.00 часа в кампус „Скаптопара\" ще се състои прием, на който президентът на Американския университет в България д-р Стивън Съливан ще приветства студентите и техните родители.***Варна.От 10.00 часа на Пристанище Варна - Изток (срещу Морска администрация) на борда на кораба за експедиционни операции „Карсън Сити\" (USNS CARSON CITY) от състава на ВМС на САЩ капитанът му Джонатан Кефър (Jonathan Keffer) ще даде пресконференция.***Варна.От 14.00 на бул. „Народни будители\", срещу ул. „Злетова\", ще се състои „Първа копка\" за успешен старт на строително-монтажните работи на обект \"Реконструкция на улична мрежа по трасето на бул. \"Народни будители\" в участъка от ул.\"Мара Тасева\" до ул. \"Нарва\" и от ул.\"Св. Св.Кирил и Методий\" до ул.\" Мара Тасева\" в т.ч. трасето на обръщача на МГТ по ул.\"Св. Св.Кирил и Методий\".***Варна.От 15.00 часа в кв. „Аспарухово\" на кръстовището на ул. \"Първи май\" с ул. „Георги Стаматов\" ще се състои „Откриване на обект\" \"Основен ремонт на бул. „Първи май\" в обхват от ул.\"Мара Тасева\", кръстовище на VAR1087-/I-9/ кв.\"Аспарухово\" - кв. \"Галата\" по плана на 29 м.р., район\"Аспарухово\", гр.Варна\" по плана на 29 м. р., район \"Аспарухово\".***Варна.От 18.00 часа в сградата на Радио Варна ще бъде отбелязана тържествено 25 -годишнината на идеята на Ваклуш Толев за „Ден и Дом-светилище на 13 поименни безсмъртни българи\" и 75-годишнината от кончината на Цар Борис ІІІ - Обединител.***Велики Преслав.От 14.30 часа ще бъдат поднесени цветя пред стелата на мястото, определено за изграждане на Дом-светилището по повод Деня на 13-те безсмъртни българи.***Велико Търново.От 11.00 часа в пресклуба на БТА ще се състои пресконференция на екипа от археолози с ръководител Илиян Петракиев и кмета на Горна Оряховица инж. Добромир Добрев във връзка с последните проучвания и находки при разкопките на крепостта \"Раховец\".***Видин.От 17.30 часа ще бъдат поднесени цветя пред паметника на цар Симеон Велики по повод Деня на 13-те безсмъртни българи.***Каварна.От 14.00 часа ще се проведе заседание на Общинския съвет, на което ще бъде обсъдено изпълнението на бюджета на Общината.***Кюстендил.От 11.00 часа в храма на Рилската света обител ще бъде отслужена панихида по повод 75-ата годишнина от кончината на Цар Борис III от Негово Преосвещенство Адрианополският епископ Евлогий и манастирското братство. Техни Величества ще присъстват по време на служението.***Пловдив.От 12.00 часа пред паметника на цар Борис III ще бъде отбелязан Денят на 13-те безсмъртни българи.***Сливен.От 11.00 часа в залата на Областен информационен център - Сливен ще се проведе редовна пресконференция на Дирекция „Районна инспекция по труда\", Дирекция „Социално подпомагане\" и Дирекция „Бюро по труда\".*** Шабла.От 10.00 часа на зенитния полигон на ВВС „Шабла\" министърът на отбраната Красимир Каракачанов и началникът на отбраната генерал Андрей  Боцев ще наблюдават подготовката на екипажи от състава на Военновъздушните сили.   ", "date": "2018.08.28", "title": "Предстоящи  събития в страната  на 28 август"}
{"url": "http://www.cross.bg/bivsh-depytat-nachalnik-1582527.html", "text": "/КРОСС/ Георги Кадиев, председател на партия „Нормална държава\", бивш депутат Гергана Микова, областен управител на Стара Загора Ивайло Балабанов, поет Ген. Константин Попов, депутат в 44-ото НС, председател на комисията по отбрана, бивш началник на отбраната Кристиян Бояджиев, композиторНона Караджова, бивш министър на екологията Силвия Лулчева, актрисаДоц. д-р Асен Златев, началник на Клиника по неспецифични белодробни болести в \"Св.София", "date": "2018.08.28", "title": "Родени на 28 август"}
{"url": "http://www.cross.bg/avgyst-v-istoriyata-1582526.html", "text": "/КРОСС/ 1521 г. - Османските турци обсаждат Белград.1619 г. - Фердинанд II става император на Свещената римска империя, опитите му да ликвидират протестантизма разпалват Тридесетгодишната война.1789 г. - Английският астроном Уилям Хершел открива Енцелад - естествен спътник на Сатурн.1849 г. - След едномесечна обсада, Венеция, която се самопровъзгласява за независима, се предава на Австрия.1883 г. - Американецът Джон Дж. Монтгомъри успява да извърши полет с планер, който може да се управлява.1884 г. - Направена е първата известна снимка на торнадо.1886 г. - Съставено е тринадесетото правителство на България, начело с Васил Радославов.1908 г. - САЩ въвеждат на въоръжение дирижабли.1910 г. - Черна гора обявява независимостта си от Турция.1937 г. - Киичиро Тойода учредява в Япония автомобилната компания Тойота.1944 г. - Втората световна война: От германска окупация са освободени Марсилия и Тулон.1961 г. - В София е създадена Селскостопанска академия, преобразувана през 2001 г. на Национален център за аграрни науки.1963 г. - Мартин Лутър Кинг произнася прочутата си реч Имам една мечта пред 250 000 участници в похода за граждански права на чернокожите до Мемориала на Ейбрахъм Линкълн, Вашингтон.1982 г. - В Сан Франсиско се провеждат първите Гей игри.1990 г. - Ирак обявява окупирания Кувейт за 19-а иракска провинция, носеща името на Саддам Хюсеин, а столицата е прекръстена на Кадима.1993 г. - 76 души загиват при самолетна катастрофа в Таджикистан.1996 г. - Принц Чарлз и Принцеса Даяна се развеждат.2000 г. - Прекратена е 7-годишната гражданска война в Бурунди, отнела живота на над 200 хил. души.2006 г. - Започва едноседмичния културен ежегоден фестивал Burning Man. ", "date": "2018.08.28", "title": "28 август в историята"}
{"url": "http://www.cross.bg/poveche-shtastieto-peperyda-1582525.html", "text": "/КРОСС/ Щастието е като пеперуда. Колкото повече го гоните, толкова повече ви се изплъзва. Но ако насочите вниманието си към други неща, то идва и каца тихо на рамото ви.Джордж Бърнард Шоу   ", "date": "2018.08.28", "title": "Щастието е като пеперуда"}
{"url": "http://www.cross.bg/moiiseii-kazal-zhivot-1582524.html", "text": "/КРОСС/Животът на преподобни Мойсей Мурин (египтянин), който отначало бил разбойник, а после просиял с добродетели в Скитската пустиня (Египет), ни дава висок пример на Божието милосърдие.През ІV в. живял в Египет един разбойник Мойсей, който със своите злодеяния всявал ужас в цялата страна. Родом етиопянин (абисинец), в ранната си младост бил роб при един знатен човек, който го бил изгонил от своя дом заради лошото му поведение. Мойсей не пожелал да си изкарва прехраната с честен труд, а се събрал с група разбойници. Неговият викос ръст, необикновено сила, смелост и безстрашие му спечелили скоро уважението на разбойниците и той им станал главатар. Не знаел ни страх, ни жалост. Бил готов на всичко, за да отмъсти на врага или да извърши замислено злодеяние. Веднъж поискал да отмъсти на един беден овчар, задето кучетата на тоя овчар му попречили на една работа. Като узнал, че овчарят пасе стадото си на другата страна на река Нил, той решил да го убие. По това време Нил бил в пълен разлив, обаче явната опастност не задържала отмъстителния Мойсей. Той се съблякъл, превързал дрехата си на главата, взел ножа си в зъбите и преплувал реката. Овчарят го видял отдалеч и се скрил. Мойсей убил четири от най-добрите му овни и като ги вързал за себе си, преплувал обратно реката. Яли и пили всички разбойници.Дълго Мойсей злодействал и всявал страх в цялата околност. Но Господ, Който не желае гибелта на грешника, в Своята милост му пратил светла минута на покаяние. Злодеят веднага разбрал колко е грешен пред Бога. В душата му се пробудило чувство на дълбоко разкаяние. Мойсей напуснал другарите си и проливайки сълзи на съкрушение, се затекъл в монашеската обител гдето изповядал греховете си и молил братята да го приемат в числото на иноците. Те дълго не се съгласявали, понеже знаели неговия грешен живот. Но Мойсей не мръднал от манастирските врати и не преставал да се моли и плаче. Най-после игуменът повярвал на искреното му разкаяние, приел го, но му наложил строго послушание. Мойсей тогава бил на около 30 години. Той напълно се покорил на волята на своя наставник. Хранел се с хляб и вода, прекарвал цели нощи в молитва, със смирение изпълнявал всичко, що му заповядали, и непрестанно проливал сълзи за предишния си живот.След известно време манастирският игумен му позволил да живее отделно в отшелническа килия в пустинята. Там веднъж го нападнали четирима разбойници. Мойсей ги надвил, като ги вързал, довел ги при игумена и му казал: \"Ето, тия четирима разбойници ме нападнаха. Аз ги вързах, но не на мене се пада да ги наказвам. Какво ще заповядаш да правя с тях?\"- Пусни ги! - казал игуменът. - Ние не трябва да убиваме никого.Разбойниците останали много учудени от такова милосърдие. И когато узнали, че този, който ги е вързал, е чутовният Мойсей, сами дошли в сърдечно умиление и се разкаяли. Те оставили разбойничеството и постъпили в манастир.Тежки били първите години пустинен живот за Моесей. Нему се случвало да издържи силна вътрешна борба. Спомените за предишния свободен и грешен живот смущавали душата му. Често се явявало в него почти непреодолимо желание да остави пустинята и да се върне на предишната си дейност. Със сълзи падал Мойсей на колене, молейки Господ да му дарува Своята помощ. \"Не падай духом! - казал му един от подвижниците. - Това се още следи от твоя греховен живот.\" И Мойсей засилвал поста. Цял ден стоял на молитва. Но някога и насън го мъчели спомените от предишния живот. Тогава той решил да победи съня чрез постоянни трудове и молитва. По цели нощи се молел Богу и обхождал килиите на подвижниците, на които носел вода от далечно място. След много тежки години на изпитание и борба Господ пратил на подвижника по-спокойно състояние на духа. Пламенно благодарил Мойсей на Господа за такава милост. Намирайки утеха и сила в молитвата, той смирено съзнавал своята немощ. Мойсей разбирал вече, че Бог, по Своята милост, му дарува разкаяние и обръщане към доброто. Веднъж един брат го запитал:- Що помага на човека във всеки негов труд?- Един Бог му помага - отговорил Мойсей. - Бог ни е прибежище и сила, бърз помощник в беди.- В такъв случай за какво са постите и бденията? - запитал братът.- Това смирява душата - отговорил Мойсей. - Защото е писано: Погледни моето страдание и меото безсилие и прости всичките ми грехове. Ако душата принесе тия плодове, Бог за това ще прояви към нея Своето милосърдие.Светият живот на Мойсей го прославил. Веднъж управителят на областта пристигнал в Скитската пустиня нарочно, за да види покаялия се разбойник. Мойсей узнал за това, оставил килията си, за да се скрие, но случайно срещнал управителя, който го запитал:- Къде е килията а отец Мойсей?- Защо ти е той? - запитал на свой ред Мойсей. - Той е човек недостоен и глупав.Управителят се почудил. Той дошъл в манастира и казал на иноците това, което чул за Мойсей. Иноците се огорчили, защото всички дълбоко уважавали подвижника.- Какъв бе инокът, когото ти срещна? - запитали те управителя.- Висок ръст, с черно лице, във вехта дреха - отговорил управителят.- Та това е бил сам Мойсей. Той избягва човешка слава и не желае да го хвалят и превъзнасят - казали иноците.Докато скитските иноци се чудели на строгия и свет живот на Мойсей, той сам продължавал да пази дълбоко смирение, скърбял за греховете си, считайки се недостоен за Божията милост. Ръкоположили го за свещеник. Когато при ръкоположението го облекли в бяла дреха, епископът казал:- Ето, Моисее, ти сега цял стана бял!- Владико, отвън аз съм такъв. Дай Боже да бъда такъв и отвътре - отговорил смиреният подвижник.Епископът пожелал да го изпита, затова заповядал на църковните служители да го изгонят от олтара. \"Вън от олтара, чернокожи негре!\" - му рекли. Мойсей приел това оскърбление с най-голямо смирение и безропотно се оттеглил. \"Добре постъпиха с тебе! Щом не си човек, защо се намираш в събранието на човеци?\" - си казал Мойсей.Господ прославил подвижника чрез дарове на Своята благодат. Много ученици се събрали около него. Той ги наставлявал с любов и им внушавал преди всичко да бъдат смирени и снизходителни към ближните. \"Пръв наш дълг е да не осъждаме ближния\" - казал той. \"Който чувства тежестта на греховете си, той не гледа греховете на ближния\". \"Не прави никому зло и против никого не мисли зло в сърцето си\". \"Не презирай тогова, който върши зло, не общувай с човек, който вреди на своя ближен, и не се радвай с оногова, който прави зло другиму. Не укорявай никого, но казвай: Бог знае всекиго! Не се съгласявай с клеветника, не се забавлявай с неговото злоречие, но и не питай омраза към оногова, който хули ближния! Ето що значи да не осъждаме, според Писанието: Не съдете, за да не бъдете съдени!\"Мойсей сам давал пример за това, на което поучавал. Винаги помнел собствените си грехове, не осъждал никого и горещата любов към ближните била негова главна добродетел. Той ласкаво и приветливо приемал идващите при него и охотно беседвал с тях за божествени неща. Сам спазвал най-строг пост, но радушно угощавал посетителите си. Веднъж било определено в скитската пустиня да се пости цяла седмица - да се яде само сух хляб. В това време при Мойсей дошли братя от Египет. За да ги угости, той приготвил вариво, от което сам ял с тях, смятайки това дело на братска християнска любов. Някои братя видели, че от килията му излиза дим, и казали на игумена, че Мойсей престъпил заповедта. \"Когато той в събота дойде в събранието на братята, ще го изоблича\" - казал игуменът. Но когато Мойсей влязъл в църква, игуменът му казал: \"Отче Моисее, ти си нарушил човешката заповед, но си изпълнил Божията заповед.\"Като станал на 75 години, Мойсей предузнал времето и начина на своята смърт. Веднъж той казал на учениците: \"бягайте оттук и се скрийте, защото днес ще ни нападнат варвари!\"- А ти, свети отче, няма ли да се скриеш с нас? - казали учениците.- Не - отговорил Мойсей, - аз съм твърде стар. А към мене трябва да се изпълнят думите: Които са залавят за нож, от нож ще погинат.- И ние няма да бягаме, а ще умрем с тебе - казали учениците.Но Мойсей ги убедил най-после да се скрият. Само 7 ученици останали с него, като желаели да споделят неговата участ. А когато, наистина, варварите нападнали, то един от останалите ученици побягнал и се скрил. Варварите убили преподобни Мойсей и шестимата негови ученици.Тъй свършил живот си тоя свет подвижник, като чрез искрено разкаяние, усърдна молитва, непрестанни трудове, любов към ближния и мъченическа кончина загладил предишните си престъпления.© Жития на светиите. ", "date": "2018.08.28", "title": "Св. преподобни Мойсей Мурин  "}
{"url": "http://www.cross.bg/septemvri-zapochvat-tzenite-1582530.html", "text": "/КРОСС/ Морето поевтинява през септември. Специални оферти се подготвят по цялото българско Черноморие. В Слънчев бряг повечето хотели започват поетапно да затварят. Голяма част от тях ще разчитат на празничните дни около 6 септември.\"Тоест, краят на сезона да прелее с празничните дни, подготвили сме намаление дори до 50% за български гости, което е изключително добра възможност\", заяви Диана Колчева, хотелиер към Сдружение клуб на хотелиера.Отстъпките в курортите край Варна са между 10 и 40%. В тризвезден хотел, отдалечен от плажа, цените на нощувка със закуска на човек започват от 40 лв, а ол инклузив на Златни пясъци  е от 55 до 140 лв. В един от четиризвездните хотели през септември ще се почива с 10 на сто по евтино.„В момента цената на човек на легло в двойна стая е 136 лв, пуснали сме специална промоция към желаещите да почиват повече от три дни в хотела, така че се надяваме на доста по-голям интерес\", заяви Катя Костадинова, главен мениджър ва хотела.По-на север отстъпките през септември са между 10 и 35%. За разлика от лошия старт на сезона заради дъждовете, сега хотелите в Балчик са пълни. В един от тях няма свободни стаи за септември.\"След като започнат да спират скандинавските полети, започват да се появяват, имаме туристи и от Румъния и от България, защото септември е един прекрасен  месец за почивка. Цените ще са по-евтини с около 30%. Една двойна стая ще струва около 80 лева с включена закуска\", обясни Сослан Кокаев, управител на хотел в Балчик.Някои хотелиери планират двукратно намаление на цените - в началото и в края на септември.Прогнозата за времето също е добра, така че септември може да се окаже по-успешен за туризма от юни и юли.  ", "date": "2018.08.28", "title": "Хотелите по Черноморието свалят цените през септември"}
{"url": "http://www.cross.bg/shymen-pochina-samolet-1582529.html", "text": "/КРОСС/ Почина 62-годишният пилот на падналия край Шумен малък самолет, предаде БНР.Инцидентът стана на 22 август. Тогава летателната машина се приземи в овощна градина. Мъжът беше приет в болницата в града с множество наранявания и тежка травма на белия дроб.Разследването на случая продължава под надзора на Окръжната прокуратура Шумен.", "date": "2018.08.28", "title": "Почина пилотът на падналия край Шумен самолет"}
