{"url": "http://www.cross.bg/bulgarkata-hora-obidi-1583946.html", "text": "/КРОСС/ Италианските власти арестуваха българката Лили Евтимова Стоева, която работела като гледачка в дом за възрастни хора в град Равена, област Емилия-Романя, съобщи Coriere Romagna.Обвиненията към Стоева са за малтретиране, побой, обиди и непрекъснати заплахи към възрастните хора, живеещи във фамилна къща в историческия център на Равена.Разследването срещу българката започнало през лятото, след като в сигнал до кмета на града било подробно описано жестокото отношение на българката към обитателите на дома, в което имало от бой и вербално насилие до обиди и заплахи. Всичко това било чувано и от съседите в сградата. След получения сигнал общинската полиция започнала да следи българката от края на юни. Поставила и подслушвателни устройства в дома за възрастни.Записите доказали нечовешкото отношение на българката към старите хора. \"Събуди се, ей, идиотко, събуди се!\", крещяла тя рано сутринта, след като влезела в стаята на 94-годишната италианка. На нейните стонове българката отговаряла с други обиди \"Не си нищо, освен идиотка. Всеки ден като крава. Вониш като коза. По-добре да умре тази идиотка\", били думите на българката, записани от карабинерите. След тези обиди се чували плесници и бой, както и плач от страна на възрастната жена.Според Coriere Romagna българката разбрала от разговор с друга гледачка в дома, че 94-годишната жена имала намерение да се оплаче на семейството си. Българката обаче не показала особено безпокойство от този факт, защото знаела от лекар, че от лекарството, вземано от италианката, можели да се получат спукани капиляри по подобие на тези, които имала заради боя и отоците. В крайна сметка изложеното в сигнала до кмета било потвърдено с много елементи и свидетелства от очевидци. ", "date": "2018.09.15", "title": "Арестуваха българка, малтретирала стари хора в дом в Италия"}
{"url": "http://www.cross.bg/preslava-stana-maiika-1583938.html", "text": "/КРОСС/ Поп фолк дивата Преслава стана майка за първи път. Щастливото събитие оповести самата тя в профилите си в Instagram и Facebook.Певицата публикува снимка на крачето на новородената си дъщеричка с текст: „Добре дошла на нашата Малечка-Палечка!\".Преслава оповести, че очаква бебе от любимия си Павел през пролетта. Скоро след това звездата прекрати участията си и се отдаде на пътешествия и на любимите си хора. Споделяше докъде е пътувала, но ревниво пазеше наедрялото си коремче от фотообективите. ", "date": "2018.09.15", "title": "Преслава стана майка за първи път "}
{"url": "http://www.cross.bg/sofiya-initziativata-omrazata-1583939.html", "text": "/КРОСС/ Столичната организация на БСП се присъединява към инициативата на Организацията на евреите в България \"Шалом\" - \"Да изчистим омразата от улиците на София\". Почистването на свастики ще се проведе на 16 септември, неделя, от 12.00 часа, а началната точка ще бъде храм Света София.В инициативата по почистването на нацистките символи в центъра на града ще се включат общинските съветници Иван Таков и Борис Цветков, както и членове на БСП - София. Така всички те ще се противопоставят на езика на омразата и дискриминацията. Освен това ще дадат личен пример с действията си и ще покажат, че преодоляването на негативните предразсъдъци и превенцията на агресивното поведение и насилието, е дълг на всеки гражданин. ", "date": "2018.09.15", "title": "БСП - София и ОЕБ \"Шалом\" чистят свастики в столицата"}
{"url": "http://www.cross.bg/dobrovoltzite-dobrovoltzi-kampaniyata-1583935.html", "text": "/КРОСС/ 138 914 доброволци са почистили 1 200 000 кв.м в цялата страна в рамките на кампанията „Да почистим България заедно\" до 14 ч. днес, показват данните на МОСВ.1678 са отбелязаните почистени места на картата на сайта daizchistim.bg. 950 са почистените нерелгаментирани сметища.До момента са събрани 121 тона отпадъци в София. Боклукът пътува към новия модерен завод за рециклиране на гара Яна и всичко, което може да се преработи, ще се превърне в ресурс.Над 160 гуми са извадени от акциите на водолазите в Созопол - на рибарския кей и Варна - първа буна и двореца Евксиноград.С рекорд и до този час, и от началото на кампанията преди 8 години е област Варна с 21 000 доброволци. В традиционния силен участник Търговище доброволците са 6 800 до 14 часа. В Бургас са се включили 900637 850 са доброволците, регистрирани при стажантите на кампанията, които координират акциите в Бургас, Варна, Враца и Велико Търново, Благоевград, Сливен и Пловдив. Участват и 3200 доброволци22 522 общо са доброволците от компаниите и посолствата, които организираха служителите си, доброволците, отбелязали почистените места в картата, както и доброволците, организирани от bTV и популярните лица в Батак, Белмекен, Южния парк в София и на Витоша, както и доброволците, които ни изпратиха сигнали в социалните мрежи.130 почистват най-високото място - Белмекен, на 2000 метра надморска височина. Рекорден брой доброволци почистват езерото Панчарево тази година - над 1 200. ", "date": "2018.09.15", "title": "Близо 140 хил. доброволци чистят България"}
{"url": "http://www.cross.bg/slavov-filchev-baretite-1583945.html", "text": "/КРОСС/ Бившият шеф на баретите Филко Славов се е самоубил в къщата си в Банкя. От десетина години той е боледувал от рак на гърлото, съобщи . Лекувал се е във Франция, но очевидно лечението не е било успешно.Случаят официално не е огласен. Славов минаваше за особено близък до ексглавния прокурор Никола Филчев. Двамата са съседи, техен комшия е и Алексей Петров.Филко Славов бе назначен за шеф на Специализирания отряд за борба с тероризма от Богомил Бонев през 1997 г. Обвиняваха го, че изпълнява поръчки на главния прокурор Филчев и е превърнал отряда в негова ударна бригада. За това така и не се намериха доказателства. ", "date": "2018.09.15", "title": "Ексшеф на баретите се самоуби в дома си в Банкя"}
{"url": "http://www.cross.bg/ychilishta-ychilishte-remonti-1583944.html", "text": "/КРОСС/ Всички училища ще започнат учебната година нормално на 17 септември. Близо 60% от базата в страната се ремонтира. Там, където все още има ремонти, има и алтернативи и учениците ще бъдат пренасочени в друго училище. Това каза министърът на образованието и науката Красимир Вълчев.„Има безпрецедентно голям брой ремонти тази година на училища и детски градини - над 1100 училища само бяха ремонтирани. Има и такива, които цялостно се обновяват. Няма как, обаче, да обхванем всички нуждаещи се от ремонти. Има само 3 месеца ваканция\", обясни министърът и допълни, че училищата в страната, където все още текат ремонти, ще бъдат пускани поетапно, а дотогава учениците ще учат в други училища.„В Кърджали е такава ситуацията. 60% от базата в едното училище се ремонтира и няма да е готово до 15 септември. Учениците ще учат в други училища, което създава известно неудобство. В Русе училището „Христо Ботев\" е така. Подобна е ситуацията и в Ихтиман - най-голямото училище. В Търговище най-голямото училище няма да е готово, но до 2 месеца се очаква да приключи. Навсякъде, където продължават ремонтите, е направена организация с кметовете и областните управители. Извиняваме се за неудобството, но няма как да ремонтираме училища, без да има временно неудобство\", допълни Вълчев пред \"Дарик\". Всяко дете трябва да учи и чрез съвместната работа на институциите се прави опит всички деца да учат и да не отпадат от училище, обясни министърът. „Имаме до 11-12%, които напускат преждевременно образователната система\", посочи той и допълни, че трябват многогодишни последователни усилия, за да се преодолее този проблем. За първи път в началото на следващата година от много време учителската заплата ще надвишава средната за страната, обеща министърът.  ", "date": "2018.09.15", "title": "Вълчев: Учениците от ремонтиращи се училища временно ще учат в други сгради  "}
{"url": "http://www.cross.bg/observatoriyata-vreme-neopredeleno-1583947.html", "text": "/КРОСС/ Астрономическа обсерватория в Сакраменто, САЩ, е затворена за неопределено време, без да бъдат съобщени конкретни причини за това решение. Персоналът е евакуиран, ФБР е започнало разследване за \"проблем с безопасността\", съобщи space.com.Освен хората от обсерваторията, са евакуирани и хората от намираща се в непосредствена близост пощенска станция. Това е станало на 6 септември и досега няма никаква информация и подробности за проблема.Асоциацията на университетите, занимаващи се с астрономически наблюдения, която има представители в екипа на обсерваторията съобщи, че е взето решение за спиране на работата на обсерваторията за неопределено време.Липсата на официално обяснение породи и вълна от слухове около случващото се в обсерваторията. Появи се мнение, че сътрудниците й са видели признаци на свръхмощно слънчево изригване в предстоящите дни и им е заповядано да мълчат, за да не възникне паника. Според друга теория, става дума за шпионаж и точно с това се занимава ФБР, търсейки потенциален предател, който съобщава данни и научни открития на враждебна държава. ", "date": "2018.09.15", "title": " Загадъчна евакуация на американска обсерватория, наблюдаваща Слънцето"}
{"url": "http://www.cross.bg/facebook-grypa-bili-1583942.html", "text": "/КРОСС/ Вътрешното министерство е предупредило НСО да бъде нащрек пред сградата на президентсвото утре. Неделя е ден на отворени врати на почти всички големи институции.Според достоверен източник във вътрешното министерство, били получени сигнали, че е възможно хора с оръжие да влязат заедно с гражданите, пожелали да разгледат президентската институция, пише \"24часа\". Твърди се, че са били засечени разговори на провокатори.\"Ние сме в непрекъснат контакт с МВР и другите служби от сектор \"Сигурност\", увериха от НСО.На същата дата 16 септември, обявена за ден на отворени врати в близо 40 институции, във Facebook от месеци се организира протест на българи от чужбина.Петък организаторите дадоха и пресконференция и обявиха каква е тяхната цел. Исканията на групата \"Против геноцида на Борисов и всички останали управляващи партии\" е сваляне на правителството, но без да се разпуска 44-тото народно събрание. Според организатора Емил Русинов, живеещ в Лондон българин, трябва да се състави преходно правителство за 9 месеца и да се свика Велико народно събрание.Не е ясно дали засечените разговори са на хора, които организират протеста на 16 или друга група, също готви румънски сценарий.Източници в МВР допускат и участие на групите начело с Марин Маринов, в които участват русофилски организации, чиято премиера бе по време на протестите през януари 2013 г. В България от няколко дни е пристигнала и голяма група от рокерите на руския президент Владимир Путин \"Нощните вълци\". Техни български последователи вече си пускат снимки с тях във Facebook.Вероятно предупреждението на МВР към НСО е и презастраховане от евентуални политически провокатори, които целят да предизвикат схватки с полицията.  ", "date": "2018.09.15", "title": "Службите нащрек: Провокатори влизат на \"Дондуков\" 2"}
{"url": "http://www.cross.bg/banka-tzentralnata-rybli-1583940.html", "text": "/КРОСС/ Централната банка на Русия малко неочаквано вдигна основната лихва в страната с 0.25 процентни пункта и така тя стана 7.5% годишно, съобщи ТАСС.Решението е взето днес на съвещание на Съвета на директорите на банката. Посочени са и причините за вдигането на лихвата- опасността от засилване на инфлацията в страната и запазване на положителните лихви за спестяванията на гражданите.Прогнозата на Централната банка е за инфлация до края на годината между 5-5.5% и връщане към 4% през 2020 година. Веднага след обявяване на решението рублата поскъпна спрямо основните валути. Един долар вече се разменя за 67.73 рубли, еврото слезе под 80 рубли. ", "date": "2018.09.15", "title": "Централната банка на Русия вдигна лихвата, рублата поскъпна "}
{"url": "http://www.cross.bg/dokymenti-politziyata-dvamata-1583943.html", "text": "/КРОСС/ Двама журналисти са били задържани посред нощ от българската полиция, след като са намерили запалени и нарязани документи, докато работят по случай за предполагаема измама, свързана с европейски фондове.Това пише американското издание  по повод задържането на Димитър Стоянов и Атила Биро, позовавайки се на \"Асошиейтед прес\".По-късно същата информация бе публикувана и на сайта на изданието \"Вашингтон Пост\", съобщава още БАНКЕРЪ.Румънският журналист казва пред агенцията, че двамата със Стоянов са открили пликове с нарязани и запалени документи и докато са снимали, полицията се е появила и им е сложила белезници, като е \"отстранила\" пликовете.По думите на Биро двамата са били откарани в полицейско управление и освободени рано на другия ден. Той твърди, че полицаите са му казали, че е задържан, за да бъде \"идентифициран\".Омбудсманът Мая Манолова посочи задържането на двамата журналисти като \"незаконно и без достатъчно основания\", пише още \"Асошиейтед прес\".\"Неуспехът на властите да обяснят причините за задържанията оставиха в българите впечатлението, че е имало опит да се предотврати журналистическо разследване\", казва Манолова.Сайтът \"Бивол\" твърди, че разследва корупция на високо равнище и че е информирал полицията, че документи и компютри са \"премахвани\" от офисите на хората, които журналистите разследват, продължава публикацията \"Ню Йорк Таймс\".И още: \"когато журналистите са стигнали до терена, върху тях са се нахвърлили от полицията. Това се е случило на мястото, където са били депонирани документите, в които най-вероятно има доказателства за измами с европейски средства\".\"Асошиейтед прес\" споменава, че главният офицер от Дирекцията за борба с организираната престъпност Ивайло Спиридонов се е извинил на главния редактор на разследващия сайт за липсата на информация през изминалата нощ. ", "date": "2018.09.15", "title": "”Ню Йорк Таймс” и ”Вашингтон пост”: В България задържаха журналисти, разследващи измами с еврофондове"}
{"url": "http://www.cross.bg/tyrtziya-mira-robinsun-1583930.html", "text": "/КРОСС/ Съдът за тежки престъпления в турския град Айдън е осъдил на една година и 10 месеца затвор българката Мира Яшар Селямоглу, съобщи в. \"Миллиет\", цитиран от БТА. Тя бе задържана преди около година от турската полиция в град Дидим, докато бе на почивка с приятеля си - британския гражданин Джо Робинсън, и майка си. Двамата бяха обвинени от турските власти за пропаганда в подкрепа на терористичната организация Кюрдска работническа партия (ПКК) и бяха арестувани. Причина за ареста бе публикуването на снимки, на които 24-годишният Джо Робинсън е показан в камуфлажна униформа с бойци от Силите за защита на народа - сирийски кюрдски милиции, които Турция определя като терористи заради връзките им с ПКК.Мира бе задържана известно време в полицията и след това бе пусната на свобода, но с условие, че ще бъде съдена задочно. Властите след известно време разрешиха на Мира да отпътува от Турция.Британският гражданин отначало бе задържан в затвора, а след това бе пуснат на свобода, но със забрана да напуска Турция, която е все още в сила.Обвиняемите не са се явили на последното съдебно заседание в съда за тежки престъпления в град Айдън и са представили извинение, съобщиха турски медии. На заседанието са присъствали само адвокатите им.Джо Робинсън е бил осъден на 7 години и 6 месеца затвор заради участие в дейностите на терористичната ПКК. Съдът постановил още, докато влезе в сила присъдата, да бъде продължена забраната за напускане на Турция на британския гражданин. ", "date": "2018.09.15", "title": "Осъдиха българка в Турция за подкрепа на ПКК"}
{"url": "http://www.cross.bg/zhena-ryen-ochevidtzi-1583934.html", "text": "/КРОСС/ Млада жена загина при удар в крайпътно дърво тази сутрин. Инцидентът е станал между селата Ябълчево и Руен, съобщава \"Флагман\", като се позовава на очевидци. Загиналата е 18-годишната Айшен от Руен. Младата жена, която е шофьор от няколко месеца, пътувала за Бургас, където била на частни уроци. Тя тръгнала на път със семейния автомобил Пежо Партнер. По правия участък момичето е загубило контрол над автомобила и с бясна скорост се е забило в топола. Ударът е бил толкова жесток, че автомобилът бил смачкан до неузнаваемост, обясниха очевидци. Младата шофьорка издъхнала на място.  ", "date": "2018.09.15", "title": "Млада жена загина при удар в крайпътно дърво "}
{"url": "http://www.cross.bg/evro-tzenite-dinara-1583936.html", "text": "/КРОСС/ В Сърбия от днес се въвеждат по-високи пътни такси за автомобили с чуждестранна регистрация. Това предаде Танюг, като се позова на съобщение на предприятие Пътища.Например, таксата за автомобил от Белград до Ниш, която досега е била 6,5 евро, от днес става 7 евроНовите цени за чуждестранни коли се въвеждат с цел съгласуване на тарифите с курса на еврото. При изработването на старата тарифа цените са били изчислени по курс 1 евро за 120,3918 динара от 13 ноември 2014 г., а новите цени са съобразени с курса от 10 септември 2018 г. - 1 евро за 118,2951 динара. Според новото решение цените в евро ще се закръглят, както следва: от 0,01 до 0,49 евро се закръгля на 0,50 евро, а от 0,51 до 0,99 - на 1 евро. ", "date": "2018.09.15", "title": "В Сърбия поскъпват пътните такси за чужди автомобили"}
{"url": "http://www.cross.bg/rysiya-merkel-suyuz-1583937.html", "text": "/КРОСС/ Ангела Меркел каза, че свалянето на санкциите срещу Русия в момента е невъзможно. Канцлерът на Германия е на обиколка в балтийските републики и беше попитана за евентуалната отмяна на ограниченията.Меркел отговори, че такава дори не може да се обсъжда, докато Москва не осъществи реално спиране на огъня в Украйна. Санкциите бяха наложени, когато през 2014-а Русия анексира Крим от Украйна.Европейският съюз обвинява Русия и в подкрепа на сепаратистите в Донецк и Луганск. Конфликтът отне живота на повече от 10 хиляди души. В четвъртък европейският съюз автоматично удължи санкциите срещу 155-ма руснаци и 44 институции и компании за още 6 месеца.", "date": "2018.09.15", "title": " Меркел: Санкциите срещу Русия остават в сила"}
{"url": "http://www.cross.bg/radev-suglasyvane-ykaz-1583924.html", "text": "/КРОСС/ Указ не може да бъде подписван, без да мине през предварителна процедура по съгласуване. Така президентът Румен Радев отговори на въпроса дали ще освободи от поста му главния секретар на МВР Младен Маринов, който е номиниран за министър на вътрешните работи.„У нас сякаш се превърна в норма погазването на закона, а когато някой го спазва, вие ме питате защо. Аз мисля, че това вече е диагноза за нашата демокрация\", подчерта Радев.„Няма как да подпиша указ, при положение че няма съгласуване, което законът изисква за всеки проект на акт, който съдържа предложение за указ\", подчерта президентът. ", "date": "2018.09.15", "title": "Румен Радев: Указ не се подписва без предварително съгласуване"}
{"url": "http://www.cross.bg/blok-remont-shesti-1583925.html", "text": "/КРОСС/ В рамките на престоя ще бъдат изпълнени предвидените ремонтни дейности, профилактика на оборудването и на системите на шести блок, както и презареждане на реактора със свежо ядрено гориво за следващата 24-а поред горивна кампания. Плановият годишен ремонт на шести блок се предвижда да завърши в края на месец октомври. Другият хиляда мегаватов блок на АЕЦ \"Козлодуй\" - пети, работи с пълно натоварване на мощността.", "date": "2018.09.15", "title": "Шести блок на АЕЦ Козлодуй беше спрян за планов годишен ремонт"}
{"url": "http://www.cross.bg/bulgariya-ninova-korneliya-1583926.html", "text": "/КРОСС/ Председателят на НС на БСП Корнелия Нинова, заедно с народните представители от ПГ на „БСП за България\" Димитър Данчев, Петър Витанов и Николай Цонков , председателите на ГС на МО в БСП - София Петко Димитров и на РС на МО - Подуяне Елеонора Петрова и младежи от левицата почистиха градинка на ул. Бесарабия в кв. Подуяне. Почистването бе организирано в рамките на кампанията „Да изчистим България\".  ", "date": "2018.09.15", "title": "Корнелия Нинова: Да пазим България чиста"}
{"url": "http://www.cross.bg/amazon-rysiya-yandeksmarket-1583916.html", "text": "/КРОСС/ Руската корпорация \"Яндекс\" е разработила услуга за онлайн търговия в чужбина, която ще действа от октомври, съобщи деловото издание РБК. Създадена заедно със \"Сбербанк\", тя ще е ориентирана към поръчки и доставки на стоки от европейски и други страни, макар повечето от доставките в Русия в момента да идват от Китай.В основата на логистичния модел на услугата, която ще се предлага от \"Яндекс.Маркет\" е \"опитът на \"Амазон\",\" казва директорът на услугата, отгоарящ за международното развитие Алекс Василиев, цитиран от РБК. Това означава, че компанията \"ще носи цялата отговорност за логистиката и доставката на стоки, за адаптация на съдържание на руски език и маркетинга му.\"Идеята бе обявена за пръв път през август 2017 г., когато изпълнителният директор на \"Сбербанк\" Герман Греф каза, че целта е \"на базата на \"Яндекс.Маркет\" да се изгради руският \"Амазон\",\" както на вътрешния пазар, така и в международната онлайн търговия.При това, макар 90% от трансграничните пратки в Русия да идват от Китай, услугата се ориентира към пазари като Европа. Компанията не планира да се ориенира към Китай, а вече има договорени партньорства в Индия, Япония, Корея, Турция, Израел, Великобритания и САЩ. Акцентът е върху \"много силни играчи\" на местните пазари, които произвеждат \"качествени стоки\", но не ги доставят в Русия.Появата на новата услуга на \"Яндекс.Маркет\" съвпада със съобщението тази седмица за компанията на \"Алибаба\", две руски компании и суверенния фонд на страната - най-големия играч в онлайн търговията в Русия.Системата на доставките ще е като тази на \"Амазон\" - предвижда, че продавачът доставя стоката си до склада в Европа или в партньорски логистични хъбове, откъдето стоките се насочват към купувачите. Ако по пътя възникне проблем със стоката, отговорността е на \"Амазон\", съответно на \"Яндекс.Маркет\". \"Не всички продавачи са готови да се занимават с организация на доставки в Русия, особено европейски. Пазарът не им е особено известен, а излизането на него на нови играчи е рискован.\"\"Яндекс\", набрала сили преди години с най-голямата руска търсачка, в последната година активно навлиза в сегменти, в които се опитва да се конкурира с компании като \"Амазон\", \"Юбер\" и други - със собствени устройства или услуги като споделено пътуване.Покупките от чужбина на руски потребители са почти изцяло (90%) от Китай, а едва 3% от ЕС и 2% - от САЩ. Ако обаче критерият е не брой, а стойност, делът на китайските е значително по-малък - 53%, а този на европейските и американските - съответно 22% и 12% по данни на Асоциацията на компаниите за интернет търговия. ", "date": "2018.09.15", "title": "Руският \"Амазон\" стъпва на европейския пазар"}
{"url": "http://www.cross.bg/subitie-samsyng-telefon-1583907.html", "text": "/КРОСС/ „Самсунг\" изпрати покани в петък за събитие, което ще се състои на 11 октомври. На него се очаква компанията да представи новите си мобилни устройства от линията „Галакси\".В поканата има малко детайли, но се споменава за „забавление х4\", което води до спекулациите за нов смартфон с четири камери или сгъваем телефон.Последният модел на южнокорейския технологичен гигант от линията „Галакси\" беше представен през август месец.Въпреки водещите си позиции Самсунг отбеляза 22% спад на продажбите на мобилни технологии във втората трета на годината.Новините за новото събитие на компанията идват само дни, след като Apple представиха новия си айфон, чиито цени са между 749 долара и 1 099 долара за американските потребители.Напоследък американската компания пропадна в класацията и се нареди на трето място по в пазара на телефони, след Самсунг и Huawei.Само три дни преди събитието на южнокорейският гигант се очаква да се проведе друго събитие, този път организатор е Гугъл, като се очаква на него да бъде представен подобреният телефон „Пиксел\". ", "date": "2018.09.15", "title": "Самсунг ще представи новия си телефон през октомври"}
{"url": "http://www.cross.bg/ministur-transporta-tzvetanov-1583932.html", "text": "/КРОСС/ Според председателя на ПГ на ГЕРБ Цветан Цветанов липсата на президентски указ за освобождаване от поста на главния секретар на МВР Младен Маринов, номиниран за министър на вътрешните работи, се дължи на технически проблем, а не на търсенето на политическа конфронтация. Заместник-председателят на ГЕРБ е коментирал това пред журналисти в Пловдив, информират от партията.\"Срокът беше доста кратък, а президентът имаше пътуване в чужбина и вероятно това не му е позволило да подпише документа. Вярвам, че всичко е въпрос на време и в сряда ще можем да гласуваме новите министри в Народното събрание\", е посочил Цветанов.Той е съобщил, че в момента се обсъждат \"едно-две конкретни имена за кандидати\" за министър на транспорта.\"Кой ще е новият кандидат за министър на транспорта предстои да обсъдим с коалиционните си партньори на политически съвет в понеделник. Важно е да чуем тяхното мнение. Не е коректно да коментирам каквото и да е предварително\", е отбелязал Цветанов. По думите му новият кандидат трябва да има добра професионална биография и експертен потенциал. Председателят на ПГ на ГЕРБ е подчертал, че в момента непрекъснато  се разкриват нови работни места и че от 2019 г. ще има увеличение с 10  на сто на възнагражденията на работещите в бюджетния сектор.   \"Всички тези факти показват, че правителството е стабилно и се движим в  правилната посока\", е коментирал Цветанов, цитиран в съобщението.", "date": "2018.09.15", "title": "Две са номинациите за нов министър на транспорта"}
{"url": "http://www.cross.bg/oruzhie-peresvet-rysiya-1583920.html", "text": "/КРОСС/ Най-новият лазерен комплекс \"Пересвет\" бе забелязан на железопътна платформа. Снимки на уникалната руска бойна система се появиха във форума \"Авиобаза\" и социалната мрежа Twitter, предава Много експерти бяха изненадани, че инсталацията пътува из Русия толкова открито и без никакъв камуфлаж.Първата информация за разработката на това супер оръжие бе оповестена през март тази година, по време на ежегодната реч на президента Владимир Путин пред Федералното събрание.Тъй като смъртоносното оръжие все още не бе кръстено, министерството на отбраната на Русия организира конкурс за избор на име за системата. Така комплексът стана известен като \"Пересвет\".Все още няма официални подробности за предназначението на мощния лазер, но се смята, че е способен ефективно да се бори с различни въздушни обекти, включително с много видове направлявани ракети. ", "date": "2018.09.15", "title": " Заснеха руското лазерно супер оръжие на влак "}
{"url": "http://www.cross.bg/germaniya-godini-kemnitz-1583929.html", "text": "/КРОСС/ Вълна от демонстрации на крайнодесни и неонацисти заля в края на август източногерманския град Кемниц. Вълна от възмущение се надигна първо в западната част на Германия, а по-късно преля и на изток. 29 години след обединението на Германия, страната отново е разделена на изток и запад. В това разделение мнозина виждат и причините за безпрецедентната протестна вълна в Кемниц, отбелязва БНР.По време на празника на града, който някои си спомнят като Карл-Марксщадт, двама мигранти - сириец и иракчанин, намушкват с нож 35-годишния Даниел Х., който се притекъл на помощ на млада жена, тормозена от двамата. По-късно Даниел Х. почива от раните си. В рамките само на няколко часа в центъра на Кемниц, пред бюста на Карл Маркс, се събират стотици крайнодесни и неонацисти. Два дни по-късно те вече са хиляди.\"Не бива да подценяваме мобилността на тези хора. Те се организират много бързо в социалните мрежи и събират само за няколко часа внушителен брой хора на улицата. Преди това, разбира се, разпространяват нужните фалшиви новини, за да предизвикат емоциите на хората, а с това и да си гарантират присъствие на съответния импровизиран митинг. В първия ден от протестите в Кемниц се случи точно това\", обяснява по националното радио политологът проф. Вернер Патцелт от университета в Дрезден, столицата на Саксония.Именно Саксония от години се смята за бастион на неонацистите. През 2004 г. Националдемократическата партия на Германия влиза в местния парламент в Дрезден. Преди 4 години не успява да премине 5-процентната бариера, губейки гласове в полза на новия играч в дясното политическо пространство - Алтернатива за Германия. Можеше ли това, което се случи в Кемниц, да се случи в западната част на Германия?\"Разликите между Източна и Западна Германия са огромни. Неслучайно тези крайнодесни популистки формации се появиха първо в Източна Германия и там се радват на сериозен възход. Неслучайно парламентарният флагман на десния радикализъм, партията Алтернатива за Германия, черпи силите си именно в източните провинции. Причината за това е, че в годините след обединението вярата и доверието в демокрацията и парламентаризма останаха значително по-ниски в сравнение със Западна Германия, отговаря проф. Патцелт.\"Нещо повече - през 90-те години това не се промени. Хората на изток смятат, че западногерманската система не работи, че тя е арогантна спрямо тях и тяхната история, и че им налага неща, които те не са искали. Никой не ги е питал! Към това усещане се добавят миграцията и приемането на толкова много бежанци. Крайнодесният уклон винаги е съществувал в Саксония, но сега е по-силен от всякога\", коментира той.Има обаче още една причина за този неонацистки уклон, така характерен за източногерманските провинции. Докато в Западна Германия през 60-те години бавно, но все пак започва осмислянето на нацисткото минало от времето на Третия райх, в бившата ГДР нацизмът по партийно поръчение отгоре е вменен като вина на Запада. Елитът на тогавашната демократична република се обявява за антифашисти, и с това темата е приключена. Към коктейла от чувства на източногерманците, които 29 години след падането на Берлинската стена все още се чувстват хора \"второ качество\", се добавя бежанската криза през лятото на 2015 г., когато канцлерът Ангела Меркел произнесе онова прословуто изречение: \"Ще се справим!\" Три години по-късно поредното посегателство, извършено от мигранти, успява да възпламени Германия. Мотивът на антиимигрантските демонстранти е: да вземем нещата в свои ръце, да раздаваме правосъдие, защото правовата държава не работи.\"Властите в Саксония са изправени пред сложната задача да се борят с протест срещу наложената от федералното правителство миграционна политика. Местната власт обаче е с вързани ръце. Тези процеси ерозират Християндемократическия съюз на канцлера Меркел, който губи гласове в посока Алтернатива за Германия. Ерозията обаче обхваща и социалдемократите, които управляват с Меркел в Берлин. Бежанската тема разделя обществото. Този конфликт ще доминира обществения дебат през следващите десетилетия. На този фон местната власт в Саксония няма как да изглежда добре, още повече, че след година предстоят местни избори\", отбеляза проф. Вернер Патцелт.\"Гражданското общество отдавна се противопоставя на крайнодесния популизъм, има граждански сдружения и се организират протести. Това обаче няма да доведе до резултат, докато някой не покаже пътя за урегулиране на конфликта между съгласните и несъгласните с бежанската политика на канцлера. Именно тя, бежанската политика, отчужди много хора от държавата. Говоренето можеше да помогне преди три години, по време на масовия наплив на мигранти. Тогава дискусията можеше да подейства като отдушник на напрежението. Сега вече хората искат решения. И тъй като не ги получават от политиците, гражданите се обръщат срещу политическия елит. Притеснявам се, че това, което се случи в Кемниц, е само началото\", заяви професор Патцелт.Това, което се случи в Кемниц, не е и първият случай на расистка омраза в Саксония. Външният министър Хайко Маас упрекна германците, че предпочитат удобния си живот, вместо поемането на обществен ангажимент. И ги призова да станат от дивана и да се борят срещу десния екстремизъм.\"Само да станеш от дивана и да се обявиш против десните не е достатъчно, не е политика. Решения трябват. Какво ще правим с мигрантите? Как ще ги интегрираме? Какво да правим с мигранти, които нямат право на закрила? Какво да направим за да убедим германците, че искат да живеят в мултикултурно и мултиетническо общество? Тези въпроси са неприятни, но е крайно време да им се дадат отговори. В крайна сметка живеем в демокрация. В тъмната стаичка всеки решава, къде да постави кръстчето си. А кръстчето задължава. Политиците не могат да правят, каквото си искат. Само демонстрациите по улиците няма да решат проблема\", изтъкна проф. Патцелт. ", "date": "2018.09.15", "title": " Неонацистка вълна тръгна от източните германски провинции"}
{"url": "http://www.cross.bg/otbranata-armiya-kazanluk-1583931.html", "text": "/КРОСС/ Първият национален събор на запасното войнство беше открит край Казанлък, съобщиха от Министерството на отбраната. \"За мен е чест да бъда на този празник сред хората, които възпитаваха поколения българи как честно и самоотвержено се служи на Отечеството. Никога в своя живот не съм делил българския войник на такъв, който е служил по царско, социалистическо или демократично време. За мен всеки, който е носил униформа, е служил на Майка България\", е заявил министър  Красимир Каракачанов  пред участниците в събитието.   В откриването на Националния събор на запасното войнство са участвали президентът и върховен главнокомандващ на Въоръжените сили Румен Радев, народни представители, кметът на община Казанлък Велина Стоянова, висши офицери от Българската армия, представители на Министерството на вътрешните работи, ветерани, членове на военнопатриотичните организации и много граждани. В обръщението си към участниците в събора  министърът на отбраната се е извинил за \"вземаните през годините неправилни политически решения в областта на отбраната\". \"Докато аз съм министър на отбраната, в лицето на военното и политическото ръководство на Министерството на отбраната вие ще имате хората, които ще се опитват да решават проблемите\", е отбелязал Каракачанов. По думите на министъра българската армия е на българския народ, тя не е на политиците или на партиите. \"През 500-те години турско робство православната ни вяра ни запази като българи, а през всичките близо 1400 години единствената заслуга за съществуването на българската държава е на Българската армия и на хората, които са посветили живота си на нея\", е заявил министърът на отбраната. Той е пожелал на ветераните и на военнослужещите от запаса и резерва здраве и успехи в тяхната дейност за възпитанието на българската младеж в родолюбие и служба на България. Министър Каракачанов е отличил и наградил с юбилейни медали \"100 години Първа световна война\" генерал-майор о. з. Димитър Бояджиев, бригаден генерал о. з. Янко Янев, майор о. з. Стефко Михайлов, майор о. з. Евгени Пейчев и старшина о. з. Методи Глишков. В проявата днес са се включили военнослужещи от Специалните сили, които са демонстрирали бойни техники и елементи от изпълнявани от тях операции.", "date": "2018.09.15", "title": "Запасняци се събраха на събор край Казанлък"}
{"url": "http://www.cross.bg/kanal-grebane-kralev-1583933.html", "text": "/КРОСС/ Министърът на младежта и спорта Красен Кралев участва в символичната първа копка за изграждането на втори гребен канал в Пловдив.Церемонията бе направена преди финалите на Световното първенство по гребане за мъже и жени от днешния ден и в нея участваха още президентът на Международния олимпийски комитет Томас Бах, президентът на Международната федерация по гребане Жан-Кристоф Ролан, кметът на Пловдив Иван Тотев, президентът на Българския олимпийски комитет Стефка Костадинова и председателят на Българската федерация по гребане Свилен Нейков.По време на посещението си на гребната база в Пловдив Томас Бах връчи на министър Кралев специален златен медал за заслуги към олимпийското движение.Красен Кралев участва в награждаването на медалистите в дисциплината четворка скул (жени), където шампион стана екипажът на Полша, следван от Германия и ХоландияВ България по покана на българския министър е руският му колега Павел Колобков, който изгледа финалите от днешния ден и награди призьорите от състезанието на четворка без кърмчия (жени), в което руският екипаж спечели бронзов медал.Проектът за втори гребен канал, за който днес беше направена първа копка носи името  екопарк „Марица\". Той включва 656 декара залесяване, като самият канал е 105 декара водно огледало. Дължината му ще бъде 2100 м с ширчина 45 м. Дълбочината ще е 1,5 м. Предвижда се площ за водни атракциони. Ще има 37 декара езеро с островчета за гнездене на редки и защитени птици. Двата канала ще имат четири връзки - след финала, на 300 м, на 1100 м и на старта, като междинните връзки са за състезанията по кану-каяк, при които има различни дистанции.", "date": "2018.09.15", "title": "Първа копка за втория гребен канал в Пловдив"}
{"url": "http://www.cross.bg/sedmitza-londonskata-modata-1583927.html", "text": "/КРОСС/ Колекцията на дизайнера Ричард Малоун откри лондонската седмица на модата. Ярки цветове, като сигнално зелено, синьо и розово, подчертани рамене и обувки с дебели подметки и високи токове са сред тенденциите за сезона пролет/лято през идната година. Това е първата лондонска седмица без естествена кожа. И Бърбъри се присъедини към модните къщи, които се отказват да я използват. С интерес се очаква дебютът на Рикардо Тиши в британската модна къща. Италианският дизайнер пое щафетата от Кристофър Бейли. Друг акцент ще бъде колекцията на Виктория Бекъм, която отбелязва 10 години в модния бранш. Тази година има участие на повече дизайнери в лондонската седмица, където често се лансират млади таланти.", "date": "2018.09.15", "title": "В Лондон започна Седмицата на модата "}
{"url": "http://www.cross.bg/haiitov-nikolaii-postanovkata-1583921.html", "text": "/КРОСС/ С постановката „Палежи и грабежи\" отбелязват днес,  99-та годишнина от рождението на акад. Николай Хайтов в Родопския драматичен театър в Смолян, който носи името на големия български писател.Официалната програма по отбелязване на годишнината стартира с поднасяне на венци  в 18.00 ч., пред паметника на Николай Хайтов, който се намира пред официалния вход на театъра. Час по-късно, на сцената на културната институция ще бъде дадено началото на театрална игра по разкази и пиеси на Николай Хайтов „Палежи и грабежи\", чиято драматургия и режисура е на Юрий Дачев. Сценографията и костюмите са дело на  Радина Близнакова. На сцената трагикомичната и сърдечна история разказва за драмите, тъгите и вълненията на съвременните „Хайтови\" герои - родопчаните.Спектакълът носи името на разказ на Хайтов написан през 70-те години на миналия век, но в постановката са насложени мотиви от разкази и пиеси, представящи цялото му творчество. С „Хайтова\" обич към Родопите постановката разказва за мечтите и замиращите надежди на оределите жители на планинските селища, които боледуват по обезлюдяващата планина. Главните герои са малкото местни жители извикани за статисти в снимките на американската филмова продукция „Диви времена\".В постановката дават всичко от себе си носителката на „Аскеер\" Емилия Ованесян, Искра Йосифова и Димитър Димитров, както и талантливите млади актьори Атанас Найденов, Делян Илиев, Джована Галиарди, Васил Читанов, Асен Левов.От 20:30 ч. във фоайето ще бъде представен и  актьорския състав на РДТ „Николай Хайтов\" - Смолян,  пред зрители и медии. ", "date": "2018.09.15", "title": "В Смолян отбелязват 99-та годишнина от рождението на Николай Хайтов "}
{"url": "http://www.cross.bg/maslo-detoksikatziyata-voda-1583922.html", "text": "/КРОСС/ Около 25% от хората на Земята са резистентни към аспирин. Т.е. при един на всеки четвърти човек този медикамент не действа, а той е един от най-често изписваните за разреждане на кръвта и профилактика на инсултите и инфарктите.Това разкри на лекция в Бургас, посветена на детоксикацията, д-р Даниела Карабелова. Въпреки че е завършила медицина и е конвенционален медик, тя от години се занимава с холистично лечение, като широко използва в практиката си пчелни продукти, фитопрепарати и етерични масла. Д-р Карабелова смята, че благодарение на тях може да бъдат избегнати много от продаваните в аптеките химически лекарства.Един елементарен метод за постоянна детоксикацията е пиенето сутрин след ставане на горещата вода. То е особено полезно в периодите, когато започва вирусната инфекция.Този метод е заимстван от китайската народна медицина, която ни съветва, когато започнем да се разболяваме, в рамките на един час да изпием литър и половина гореща вода. Това често пъти върши много добра работа.Лимоновото масло пък  нормализира прекрасно работата на черния дроб и панкреаса, като успоредно с това подобрява и храносмилането. Затова се прилага с успех при затлъстяване и целулит.Колкото и да е невероятно, то е едно от най-добрите средства (заедно с маслото от мента) за справяне със стомашните киселини. При това възпрепятства и образуването на камъни в бъбреците, пикочния и жлъчния мехур.Добива се чрез студено пресоване на лимонови кори, като за получаването на 1 л етерично масло са необходими 3000 лимона.Лабораторни изследвания показват, че изпаренията на лимоново масло могат да убият менингококови бактерии за 15 минути, бацилите на коремния тиф - за 1 час, златистия стафилокок - до 2 часа и пневмококите - до 3 часа. Дори 0.2% разтвор на лимоново масло е в състояние да убие дифтерийния бацил и да инактивира туберкулозния бацил, ", "date": "2018.09.15", "title": "Аспиринът не действа при един на всеки четири човека"}
{"url": "http://www.cross.bg/kontrol-horata-stoiinev-1583923.html", "text": "/КРОСС/ „Когато ГЕРБ управляват, обикновено сме свидетели на парламентарни кризи, на политически кризи. Но тук вече говорим за криза на държавността\". Това каза в интервю за предаването „Седмицата\" по Дарик радио зам.-председателят на парламентарната група на „БСП за България\" Драгомир Стойнев. Той даде пример с фалита на застрахователното дружество „Олимпик\" и срива в Търговския регистър. Стойнев коментира, че това показва липса на контрол. „Но тази липса на контрол е също така и липса на контрол за начина, по който се полага и асфалтът върху пътя, който, за съжаление, доведе и до човешки жертви. Това ясно показва, че няма контрол в държавата, че институциите не си вършат своята работа, че никой не може и не желае да понесе отговорност, което за мен лично означава разпад на държавността\", изтъкна той и  отбеляза, че депутатите от „БСП за България\"  обикалят страната именно, за да обяснят на хората новата „Визия за България\". „Тези ежедневни скандали доста затормозяват хората и отблъскват хората от политика. Но хората трябва да знаят, че каква ще бъде цената на електроенергията, но водата и на хляба, е въпрос на политика. Затова ние искаме да водим конструктивен диалог, затова се опитваме и да избягваме провокациите, от страна на ГЕРБ в парламента и да предлагаме конкретна алтернатива. И считаме, че това е единствения път, по който можем да спечелим доверието на българските граждани, първо, като бъдем сред тях, второ, като дебатираме с тях, като чуем техните предложения и разбира се, след това разпишем и една управленска програма. Защото, не е тайна, че предсрочни избори ще има, въпросът е точно кога\", каза още Драгомир Стойнев.", "date": "2018.09.15", "title": "Драгомир Стойнев, зам.-председател на ПГ на \"БСП за България\": Имаме криза на държавността"}
{"url": "http://www.cross.bg/specheli-ansambul-srebro-1583904.html", "text": "/КРОСС/ Световното първенство по художествена гимнастика в София навлиза във финалния си етап, а България вече няма търпение да види съчетанията на националния ни ансамбъл.Надпреварата за Симона Дянкова, Елена Бинева, Лаура Траатс, Мадлен Радуканова и Стефани Кирякова започва с многобоя, където участие ще вземат общо 36 отбора. Момичетата на Весела Димитрова са във втория поток, който започва след 16:30 ч. Те ще изиграят съчетанието си с топки и въжета с 16-ти стартов номер, а композицията си на пет обръча - с 34-ти.Това е второ световно за този ансамбъл, който при дебюта си в Пезаро, Италия през 2017 г. спечели сребро в многобоя, като бе изпреварен единствено от Русия.Борбата за абсолютната титла в София ще бъде жестока, защото първите три отбора в класирането обаче ще получат директна квота за олимпийските игри в Токио през 2020 година.В неделя шампионатът продължава с финалите на отделните уреди, а очакванията са за пълни трибуни в \"Арена Армеец\".България вече спечели един медал на първенството. Катрин Тасева, Невяна Владинова и Боряна Калейн завоюваха сребро в отборната надпревара. ", "date": "2018.09.15", "title": "Ансамбълът ни по художествена гимнастика влиза в битката за медали и квота"}
{"url": "http://www.cross.bg/zagrazhden-plovdiv-belitza-1583913.html", "text": "/КРОСС/ Около 100 души направиха жива верига и затвориха движението от Пловдив към Смолян в района на Юговското ханче, съобщи сайта Трафик нюз. Протестът е организиран от хора в Община Баните и е по повод компрометирания пътен участък между Белица и Загражден.Пътната блокада продължи около 5 минути, но хората се заканиха, че ако не дойдат представители на Агенция \"Пътна инфраструктура\" и не се подпише договор за реновирането на пътя пред тях няма да прекратят протеста. Това не значи, че пътят ще бъде затворен през цялото време, но недоволните ще останат там, обясниха протестиращи.До блокадата се стигна, тъй като на живеещите в региона им се налага да обикалят през Пампорово, за да избегнат преминаването по силно разрушения път. Те твърдят, че при валежи и през зимния сезон, минаването от там е невъзможно, а от това губят освен те, така и целият родопски регион. Третокласният път осигурява бърза връзка на жителите на селата Баните, Давидково и Загражден с област Пловдив и е алтернатива на трасето Пловдив - Асеновград.Мара Чонева от Инициативния комитет на протестиращите и Сдружение „Горди загражданци\" обясни, че проблемът е в 7,5 км, а за ремонта са необходими около 2,5 милиона лева. По-рано днес Чонева посочи, че имат уверение, че на днешния протест ще има представител на АПИ, който да даде отговори. Такъв обаче не бе забелязан в района на Юговското ханче, предаде репортер на TrafficNews.bgМеждувременно, в АПИ излезе съобщение, че днес ще се отварят ценовите оферти в обществената поръчка за избор на изпълнител за извършването на проучвателно-проектантски работи и строителството на 7,5 км от конфликтния път /III-8611 Белица - Загражден от км 10+430 до км 18+000/. Проектът ще се изпълни със средства от бюджета на Агенция „Пътна инфраструктура\". Общата прогнозна стойност на обществената поръчка е 3 785 000 лв. без ДДС. Срокът за изпълнение на строително-монтажните работи е 365 календарни дни, пише още в съобщението. ", "date": "2018.09.15", "title": "Протест затвори пътя Пловдив-Смолян, хората искат ремонт "}
{"url": "http://www.cross.bg/blagoevgrad-sbivane-stukla-1583912.html", "text": "/КРОСС/ Четирима студенти-чужденци са с порезни рани от счупени стъкла след сбиване рано тази сутрин в общежитието на Американския университет в България/АУБ/ в Благоевград, информира БГНЕС. Сигналът за сбиването, в което са участвали 15-на души, е получен към 4 часа от Първи корпус на студентски комплекс „Скаптопара\" на АУБ. Четири патрулки и линейка на ЦСМП-Благоевград са се отзовали на сигнала за масовото сбиване. Конфликтът е започнал още с излизането от нощен клуб в Благоевград, продължил е в общежитието. В резултата на сбиването е счупена стъклена врата на комплекса. От падналите стъкла порезни рани са получили румънка, рускиня и монголец. Порезната рана на румънката е на шията, на останалите двама по ръцете, пострадалите са шити от дежурните в Спешно-приемно отделение на МБАЛ-Благоевград и малко преди 6 ч. тази сутрин са освободени за домашно лечение. Малко преди това сбиване има още едно, то е станало пред дискотека „D*MOON\".Снимката е илюстративна ", "date": "2018.09.15", "title": "Масов бой и пострадали чужденци в Американския университет в Благоевград"}
{"url": "http://www.cross.bg/sanktziite-pompeiio-rysiya-1583911.html", "text": "/КРОСС/ Държавният секретар на САЩ Майк Помпейо обвини Русия, че активно работи, за да подкопае международните санкции срещу Северна Корея и напомни, че прилагането на  мерките е от ключово значение, за да бъде убеден  Пхенян да се откаже от ядрените си оръжия, предаде Ройтерс. По думите на Помпейо Русия активно се е опитвала да подкопае изпълнението на резолюциите на Съвета за сигурност, работата на комитета на ООН, който оценява спазването на санкциите, каза Помпейо на брифинг в Държавния департамент вчера. Той обвини Русия, че се е опитала да промени формулировките в доклада на Комитет 1718 (комитетът на Съвета за сигурност, създаден, за да следи прилагането на резолюция 1718 от 2006 г.) Помпейо добави, че се надява комитетът на ООН по санкциите срещу КНДР \"ще публикува оригиналния документ, който показва ясни действия, свързани с нарушения на санкциите\". По думите му САЩ \"остават твърдо решени да продължат прилагането на резолюциите на Съвета за сигурност, защото са убедени в ключовото им значение за усилията на президента Тръмп да убеди председателя Ким, че пълната, окончателна денуклеаризация на Корейския полуостров е необходима\". Държавният секретар добави, че САЩ продължават да водят \"многобройни разговори със севернокорейците за това как да се постигне изпълнението на всички ангажименти\", поети на срещата на 12 юни между президента Доналд Тръмп и севернокорейския лидер Ким Чен-ир. В четвъртък пресслужбата на руската мисия в ООН заяви, че поправки, за които е настоявала руската страна, са внесени в доклада на групата експерти на комитета 1718 за санкциите срещу Пхенян, от което \"качеството на доклада само е спечелило\", припомня ТАСС.", "date": "2018.09.15", "title": "Държавният секретар на САЩ обвини Русия, че саботира санкциите срещу Северна Корея"}
{"url": "http://www.cross.bg/leman-bradurs-kriza-1583915.html", "text": "/КРОСС/ Банкерите напускаха нюйоркските небостъргачи, носейки принадлежностите си в бързо напълнени кашони. Кадри, на които се виждат смутените брокери, обиколиха света. Инвестиционни банки като \"Леман брадърс\" винаги са били \"твърде големи, за да фалират\", но в този случай нямаше държавен план за спасяване.Преди 10 години сривът на \"Леман брадърс\" разтърси финансовите пазари и изправи световната икономика пред колапс. Политици и централни банки се втурнаха да спасяват други банки и да се опитват да спират икономическия спад, като използват спешни кредити за стотици милиарди и свалят лихвите.Най-лошото беше избегнато, но на твърде висока цена. Десетилетие по-късно финансовата криза все още има социално и политическо въздействие и изниква въпросът:Кризата, която избухна, когато \"Леман брадърс\" се срина на 15 септември 2008 година, премина отвъд границите на финансовия свят и отне работното място на милиони хора. Резултатът от нея имаше дълбоки обществени последици, защото отговорните банкови мениджъри се разминаха с леки присъди, а обикновените хора платиха висока цена за случилото се и гневът им задвижи възхода на радикални политически течения.\"Леман брадърс\" не беше много голяма банка, но тя имаше редица филиали и подразделения със специално предназначение. Тя беше типичен пример за сложната финансова система, в която неблагонадеждни кредити за недвижими имоти бяха включени в портфейли от ценни книжа. По онова време тези ценни книжа, със съмнителното одобрение на големите рейтингови агенции, бяха продадени на инвеститорите по света.Тъй като цените на американския пазар на жилища започнаха да \"потъват\" и ипотеките на безнадеждно свръхзадлъжнелите собственици загубиха стойността си, тази взаимна обвързаност на международната система предизвика голям пожар. Най-лошата финансова криза от Голямата депресия от 1930 година стана факт.Кризата скоро се разпространи от частния сектор към държавните финанси. Особено тревожни бяха катаклизмите в Гърция, където държавният дълг се увеличи рязко до над 130 процента от брутния вътрешен продукт (БВП).В Германия канцлерът Ангела Меркел и финансовият министър Пер Щайнбрюк обявиха на 5 октомври 2008 година, че германските спестявания са в безопасност. Това беше донякъде неубедителна гаранция, която имаше за цел да предотврати масовото изтегляне на спестяванията и сгромолясването на финансовия сектор.Меркел настояваше, че предприетите действия са в интерес на хората, а не на банките. Много граждани решиха, че е точно обратното. Мотото на Меркел беше:и последваха редица спасителни пакети.Ситуацията създаде плодородна почва за възхода на политическата партия \"Алтернатива за Германия\". За мнозина германци тя въплъщаваше несигурността след финансовата криза.В САЩ последствията от кризата проправиха пътя на радикални политически движения като Чаеното парти и \"Окупирай Уолстрийт\".Анализаторите от Института за световна икономика в Кил Кристоф Требеш и Мануел Функе подчертават, че финансовата криза е подсилила позициите на десните партии. Освен \"Алтернатива за Германия\", дясната \"Лига\" в Италия, Партията на прогреса в Норвегия и партия \"Финландците\" във Финландия също са \"деца на финансовата криза\", според двамата анализатори. Всички те са имали разрушителен ефект върху политическите системи, се допълва в анализа им.Основата на тезата им се крепи върху това, че \"двупартийната система, която е била стабилна от десетилетия, е била подменена, а дългоуправлявалите партии изведнъж е трябвало да се справят с по-слаби резултати от изборите, докато популистките партии са получили сериозна политическа подкрепа\".Десет години по-късно имаВ САЩ администрацията на президента Доналд Тръмп смекчава законите, приети в резултат на кризата по времето на бившия президент Барак Обама.Главният икономист в германската Комерцбанк (Commerzbank) Йорг Крeмер посочва, че банковите надзорници в еврозоната е трябвало да се справят с кризата, но той продължава да вижда проблеми.Има и друг риск 10 години след срива на \"Леман брадърс\", който все още не е отстранен, и това е незаволителното състояние на държавните финанси в много страни от еврозоната. Държавният дълг спрямо БВП във всички страни от еврозоната без Германия и Малта е по-висок, отколкото преди срива на \"Леман брадърс\". В Италия, Испания и Гърция съотношението е дори значително по-високо, отколкото през 2009 година, преди началото на кризата на суверенния дълг, което означава, че ситуацията остава нестабилна.Източник БТА ", "date": "2018.09.15", "title": "Десет години след срива на \"Леман брадърс\": може ли кризата да се повтори"}
{"url": "http://www.cross.bg/aiissat-nasa-aparat-1583900.html", "text": "/КРОСС/ Космическия апарат \"Айссат-2\" на НАСА, който ще измерва ледовете на Земята с авангарден лазер, ще бъде изстрелян с ракета \"Делта\" от базата \"Ванденбърг\" в Калифорния, съобщи АФП.Мисията е \"изключително важна за науката\", посочва Ричард Слонакър, който отговаря за програмата \"Айссат-2\" в НАСА.Почти 10 години американската космическа агенция няма орбитален апарат, който да измерва дебелината на ледената покривка по планетата. Предишната мисия \"Айссат\" приключи през 2009 г. Благодарение на нея специалистите научиха, че шелфовете изтъняват, и че площта, покрита с лед в Гренландия и Антарктика, намалява. Оттогава събирането на данни става със самолет, който лети над Арктика и Антарктида. Новият космически апарат ще даде възможност на специалистите да разберат колко допринася топенето на ледовете за покачването на океанското ниво.  Ще получим възможност да изследваме начина, по който ледът еволюира през една година\", обясни Том Уогнър от програмата \"Криосфера\" (земен лед) на НАСА. Комбинирането на тези точни данни с известните от предишни години ще подобри разбирането на климатичните промени и ще даде възможност за по-добри прогнози за покачването на морското ниво.Айссат-2\" е оборудван с два лазера, от които единият е резервен. Те са с много по-добри показатели от използвания за предишната мисия. Въпреки мощността си, лазерният лъч няма да е толкова топъл, че да разтопява леда, защото орбиталният апарат ще е на височина 500 км над Земята.  Лазерът на \"Айссат-2\" ще е с 10 000 пулса в секунда, при 40 за предшественика му. Затова данните ще са много по-подробни. Измерванията ще се правят на всеки 70 см по траекторията на спътника. Освен дебелината на леда и повърхността, която покрива, той ще измерва наклона на основата.Мисията \"Айссат-2\" е предвидена за три години, но спътникът има достатъчно гориво за десетилетие, ако бъде решено да бъде продължена. ", "date": "2018.09.15", "title": "НАСА изпраща лазер в космоса"}
{"url": "http://www.cross.bg/bulgariya-instityt-svobodno-1583917.html", "text": "/КРОСС/ Общо 39 обществени сгради в столицата ще бъдат отворени за свободно посещение тази събота и неделя в рамките на Европейските дни на наследството. Тази година мотото на инициативата е \"Изкуството да споделяме\", съобщиха от Френския институт, който заедно с Министерството на културата е организатор на инициативата в България.Европейските дни на наследството имат за цел е да обърнат общественото внимание върху културното наследство, насърчавайки хората да откриват културни забележителности близо до тях. По традиция събитието се провежда през септември в над 50 държави.Част от сградите, в които посещението днес и утре ще е свободно, са президентството, Министерството на отбраната, Централният военен клуб, Военната академия \"Георги С. Раковски\", джамията \"Баня башъ\", Софийската синагога, Католическият катедрален храм \"Св. Йосиф\", Концертен комплекс \"България\", Народният театър \"Иван Вазов\", Дворецът, Софийската опера и балет, Националната библиотека \"Св. св. Кирил и Методий\", Софийският университет \"Св. Климент Охридски\", неговите музеи и библиотека, Френският институт в България, резиденцията на Франция. Пълна информация за програмата на събитието, включително часовете за посещение, е на сайта на Френския институт.В събота екипът на Българското национално радио е подготвил специална програма за децата, а в неделя посетителите на Софийската духовна семинария ще могат да се включат в организирани турове с гид. ", "date": "2018.09.15", "title": "Емблематични сгради в София отварят врати за свободно посещение"}
{"url": "http://www.cross.bg/siderov-volen-vnimavat-1583909.html", "text": "/КРОСС/ „Един от моите уроци, с които посочих на моите коалиционни партньори е, че не би трябвало да си играят с някои неща, като например жизненият опит, политическият опит, авторитетът. И те показаха, че го разбират. Не знам за колко време? Когато трябва, ще има и друг урок\". Това каза в интервю за предаването „Денят започва с Георги Любенов\" лидерът на „Атака\" Волен Сидеров. „Лошото е, че много често те се правят, че не ги чуват, или не внимават в час. Това е много голяма слабост. А би трябвало да внимават, защото в момента имаме много исторически събития, които стават много близо  до нас, с нас и ние не ги забелязваме или се вглеждаме някъде другаде. Трябва да си вдигнем погледа, от върха на носа, малко по-надалеч\", образно се изрази той, по повод разговорите с партньорите от Обединените патриоти. Той коментира началото на новия политически сезон и по думите му, той е различен с геополитиката, с това, което става в света. „Това, което става в Европа, неизбежно ще се отрази на България. Готови ли сме за това, искаме ли да го посрещнем, както трябва? Това е моята амбиция, да събудя вниманието, на първо място на моите коалиционни партньори\", коментира Сидеров. На въпрос, ще се явят ли заедно на евроизборите всички партии от коалицията „Обединени патриоти\", Волен Сидеров отговори: „Питайте ги, да. Това е един въпрос, който аз задавам към тях вече месеци, нямам отговор\". „Аз няколко пъти заявих, че това е правилното, това е логичното, но след като нямам отговор от двамата, след като те не искат да водят този разговор, как да се явяваме, аз си запазвам свободата да действам, както преценя за добре. „Атака\" се е справяла сама, четири пъти сме влизали в парламента, те не са влизали сами. Вкарвал съм трима души в Европрарламента. Така, че аз имам опит във всякакви избори\", заяви още Волен Сидеров и изтъкна, че в коалицията „Обединени патриоти\" той е човекът, който е направил най-много компромиси.", "date": "2018.09.15", "title": "Волен Сидеров: Колегите ми от коалицията не чуват и не внимават в час"}
{"url": "http://www.cross.bg/rezerva-tzyalosten-kraya-1583898.html", "text": "/КРОСС/ Референдум за връщане на задължителната казарма предлагат от Съюза на сержантите и офицерите от запаса и резерва. Според тях е наложително до края на годината да се направи цялостен преглед на сигурността и отбраната в страната и да се вземат мерки за окомплектоване на армията ни.Състоянието на Българската армия днес е като след Ньойския договор преди почти 100 години, твърдят запасните офицери. Те настояват да се промени мисленето за начините, по които може да се окомплектова войската ни. Предлагат да се проведе референдум и да бъде върната задължителната наборна военна служба. А също така да се преосмисли системата за попълване на Въоръжените сили и техния резерв с личен състав, като се използват и възможностите за доброволна служба.Предложенията бяха отправени към институциите и обществото вчера по време на конференция „Ролята на доброволната служба в армията и службата в резерва\", която се проведе в Казанлък. Офицерите и сержантите от запаса и резерва настояват също до края на годината да бъде извършен цялостен преглед на сигурността и отбраната, а парламентът да приеме дългосрочен план за развитие на Въоръжените сили до 2032 година.Председателят на съюза о. з. ген. Златан Стойков се обяви за закон за запасното воинство, какъвто в страната ни няма.", "date": "2018.09.15", "title": "Предлагат референдум за връщане на казармата "}
{"url": "http://www.cross.bg/natfiz-otkriva-teatur-1583899.html", "text": "/КРОСС/ Ректорът на НАТФИЗ \"Кръстьо Сарафов\" проф. Станислав Семерджиев ще открие 70-ата учебна година днес от 10.00 ч. в Учебния драматичен театър, съобщават от академията.Създадена като първото българско висше училище за театрално изкуство през 1948 г., академията приема своя първи випуск - 22-ма студенти по \"Актьорско майсторство\" (14 мъже и 8 жени) и 9 (6 мъже и 3 жени) по \"Режисура\". Сред първите 19 преподаватели в НАТФИЗ са Димитър Митов, Боян Дановски, Георги Стаматов, Владимир Трендафилов, Любомир Тенев, Пенчо Данчев, Любомир Андрейчин, Стефан Сърчаджиев, Филип Филипов, Кръстьо Мирски, Николай О. Масалитинов.През 1955 г. академията получава специално построената на ул. \"Г. С. Раковски\" 108 А сграда с три сцени и голям брой аудитории. На 1 ноември 1957 г. се открива Учебният драматичен театър с премиерата \"Двубой\" от Иван Вазов, постановка на Анастас Михайлов. През 1966 г. се открива Учебният куклен театър с премиерите \"Карнавал на животните\" по музика на Сен-Санс, сценарий и режисура на Николина Георгиева, и \"Светлосиният Петър\" от Урбан Гюла на Атанас Илков.През 1973 г. се откриват първите киноспециалности. Сред първите преподаватели са професорите Неделчо Милев, Христо Христов, Борислав Пунчев. Същата година се открива и Учебната киностудия.Днес в НАТФИЗ се обучават близо 700 студенти в 18 бакалавърски, 10 магистърски и 2 научни специалности за докторанти, а академичният състав включва видни практикуващи артисти, критици, изследователи и педагози в областта на сценичните и екранните изкуства.", "date": "2018.09.15", "title": "НАТФИЗ открива новата учебна година "}
{"url": "http://www.cross.bg/lavrov-london-slychaya-1583901.html", "text": "/КРОСС/ Руският външен министър Сергей Лавров заяви вчера, че Великобритания използва случая с отравянето на бившия двоен агент Сергей Скрипал, за да сплоти европейските си партньори зад себе си във време, когато Брекзит изолира Лондон, предаде Ройтерс. Лавров отвърна на удара от Лондон, където вчера обявиха, че интервюто на двамата руснаци, обвинени от кралската прокуратура за отравянето на Скрипал, е \"увъртане и лъжи\". \"Няма никакви факти, които да можем да обмислим съдържателно\", каза Лавров след среща с германския си колега Хайко Маас. \"Безсмислено е да обсъждаме това и потвърдихме пред нашите германски партньори, че не виждаме никакви доказателства\", допълни той. Лавров добави, че принципът, че е \"много вероятно\" не е приложим в този случай. Руският външен министър посочи още, че се съмнява, че доказателствата по случая, изпратени от Лондон на партньорите му, са убедителни. Това веднага предизвика порицание от страна на Маас. \"Естествено, че получихме информация от Великобритания и няма причина да поставяме под съмнение тази информация\", каза германският външен министър и призова \"всеки да допринесе за изясняване на всичко това\", включително чрез споделяне на информация за двамата руски граждани, които Лондон идентифицира по случая. Според Лавров обаче не е ясно защо страна, която се хвали със спазването на закона и се представя като еталон на правовата система, се държи изцяло извън полето на правото и се опитва да се занимава с нещо, с което е вредно да се занимава - \"мегафонна дипломация\", предаде ТАСС. Освен това Лондон е идентифицирал Александър Петров и Руслан Боширов още през април, каза още Лавров.", "date": "2018.09.15", "title": "Лавров: Реакцията на Лондон за отравянето на Скрипал е нелогична"}
{"url": "http://www.cross.bg/iran-pobeda-polychava-1583903.html", "text": "/КРОСС/ България победи с 3:0 Пуерто Рико и записа втора победа на световното първенство по волейбол. Така \"лъвовете\" се класираха за следващата фаза на шампионата.В предишния мач тимът ни отстъпи на Иран с 1:3, а според селекционера Пламен Константинов загубите се лекуват именно с победи.\"По-лек съперник, но важното беше да вземем чиста победа. Когато излизаш и знаеш, че не трябва да губиш и гейм, може да ти създадат проблем поне в един от геймовете, но съм доволен, че тези, които влязоха от пейката се включиха сравнително добре. Теодор Тодоров и Светослав Гоцев играха добре. Розалин (б.ред. - Пенчев) малко разколебан на задна линия, но в атака и на сервис доста категоричен. Показаха, че са тук и ще можем да разчитаме на тях за следващите мачове. Загубите се лекуват само с победи. Чиста победа е хубаво. След като изиграхме един слаб мач срещу Иран, да си оставим шансовете ще търсим победа и срещу Куба, която е по-опасен съперник. В отбора има изключително атлетични момчета, но много млади. Въпросът там ще бъде да намалим до минимум грешките и да си оставим шанса в последния ден да гоним поправителен срещу Полша.\", каза наставника след успеха над аутсайдера в групата.\"В общи линии момчетата излязоха достатъчно мотивирани. Излязоха, за да победим, а не да изиграем един протоколен мач. Това ми харесва. Това е правилният път. Казах и на момчетата. Има мачове, които не ти излизат, както беше мачът с Иран. Някои от нещата не ти излизат, но големите отбори намират начини в дни, в които не им се получава да си променят играта и в движение да се пренастроят и да намерят себе си. Това, което ние не можахме да направим с Иран. Имаше и други моменти. Изпуснахме инициативата в четвъртия гейм, когато можехме да вкараме мача в тайбрек. Там получи травма и Скримов. Това може би повлия. Но големите отбори и големите играчи, които искат да са големи играчи, трябва да намират начин, когато не всичко им се получава. Когато всичко се получава и ние не сме нужни. Когато всичко се получава е лесно.\", сподели още Пламен Константинов.Следващият мач на родните \"лъвове\" е в неделя от 20:30 ч. срещу Куба. ", "date": "2018.09.15", "title": "Константинов: Само победите ще ни излекуват от загубите "}
{"url": "http://www.cross.bg/patriarshiya-tzurkva-moskovskata-1583902.html", "text": "/КРОСС/ Руската православна църква обяви вчера, че къса част от връзките си с Константинополската патриаршия, която тя упреква заради това, че иска да признае автокефалията на една Украинска православна църква, която е независима от Москва, предаде Франс прес. \"На практика всеки път, когато Руската православна църква се намира в трудна ситуация, ние получаваме удари в гърба от страна на Констанстинополската патриаршия\", заяви днес ръководителят на дипломацията в Московската патриаршия митрополит Иларион. В Украйна има църква, свързана с Москва, и църква, която е предана на Киевската патриаршия, самопровъзгласила се след независимостта на страната през 1992 г. и която не е призната досега от нито една православна църква по света, отбелязва Франс прес. Константинополският патриарх Вартоломей не е обявил официално решението си за признаване на автокефална църква в Украйна, но тази перспектива, която би позволила на Украйна да се освободи от религиозното попечителство на Русия над част от поклонниците, е нетърпима за Московската патриаршия, отбелязва Франс прес. През септември Константинополската патриаршия прати двама емисари в Киев, което породи гнева на Руската патриаршия. \"Константинополският патриарх навлезе в каноничната територия на Московската патриаршия, като прати двама свои екзархи в Киев\", каза митрополит Иларион. Той даде вчера пресконференция след обявяването на две  решения на Светия синод на Русия. Първо Светият синод обяви в комюнике, че Московската патриаршия няма да участва повече в епископалните събирания, комисии и структури, председателствани от представители на Константинополската патриаршия. Второ в литургиите си църквите под контрола на Москва няма да се молят повече за Константинополския патриарх. Според Иларион тези решения могат да се оприличат на \"скъсване на дипломатическите отношения\" между двете патриаршии. Московската патриаршия бе заплашила да скъса напълно с Kонстантинополската, ако тези \"антиканонични дейности\" продължат. \"Цялата отговорност за трагичните последици от този разкол ще тегнат върху Вартоломей Първи и епископите, които го подкрепят\", се казва в комюникето. Руският патриарх Кирил, смятан за съюзник на президента на Русия Владимир Путин, се противопоставя твърдо на искането за независимост на Киевската патриаршия, която не е призната, но е подкрепяна от проевропейските украински власти. Светият синод на Руската православна църква предлага да се инициира всеправославно обсъждане по ситуацията с възможността за предоставяне на автокефалия на Киевската патриаршия от страна на Константинополската патриаршия, това съобщи още митрополит Иларион, предаде ТАСС. \"Ние също така се обърнахме в наше изявление до предстоятелите, към главите на местните православни църкви с призив за иницииране на всеправославно обсъждане на ситуацията в Украйна\", каза той. По негово мнение обсъждането на ситуацията с представители на всички местни православни църкви ще помогне за преодоляване на нов разкол в православния свят.", "date": "2018.09.15", "title": "Московската патриаршия скъсва отчасти връзките с Константинополската"}
{"url": "http://www.cross.bg/deiinosti-chasa-septemvri-1583905.html", "text": "/КРОСС/ Движението през затворения участък от от свлачище на пътя Смолян - Мадан ще се възстанови от 16 септември, съобщи областният управител Недялко Славов. Автомобилите ще се пропускат три пъти дневно в определени часове.Цялостното пускане на движението по едното пътно платно в зоната на свлачището се планира след 27 септември. Дотогава трябва да се изпълнят допълнителни условия за укрепване на срутищния терен, предписани от проектанта на аварийно-възстановителните дейности.Автомобилният трафик ще се разрешава в часовете от 6.30 до 9 часа сутрин, от 12 до 13 и от 16.30 до18.30 часа вечер.Приблизително 1.2 млн. лева струват до момента аварийните укрепителни дейности, според информация от Областната администрация. ", "date": "2018.09.15", "title": "Пускат движението по пътя Смолян – Мадан в неделя "}
{"url": "http://www.cross.bg/heiili-vreme-dzhustin-1583906.html", "text": "/КРОСС/ Джъстин Бийбър и Хейли Болдуин са се оженили? Двойката е била забелязана в обредната зала на съда в Ню Йорк в четвъртък 13.09.2018 г., предполагаше се, че са там, за да вземат разрешителното си за брак, но сега стана ясно, че щастливата двойка е решила да се ожени тогава и планират тържество с приятели и роднини в Канада, което вероятно ще се състои в следващата седмица, съобщи „Контакт мюзик\".Източник е споделил пред списание „Пийпъл\", че „те продължиха напред, без да слушат никого. Ще имат голямо празненство пред Господ и всички, които обичат.\"Джъстин потвърди годежа си с Хейли само няколко дни след като и предложи по време на пътуване до Бахамите миналия месец.Изглежда Хейли от своя страна е избрала да остави кариерата си на малко по-заден план, за да може да прекарва повече време с годеника си.Попитана защо не е приела повечето от ангажиментите свързани със Седмицата на модата в Ню Йорк тази година тя отговори, че „опитах се да ги подбирам, защото исках да имам време, което да прекарвам почивайки си и да бъда със семейството и годеника ми.\" ", "date": "2018.09.15", "title": "Джъстин Бийбър и Хейли Болдуин са сключили брак"}
{"url": "http://www.cross.bg/vyatur-predimno-ymeren-1583908.html", "text": "/КРОСС/ Днес ще има временни увеличения на облачността, предимно средна и висока. Ще духа слаб, в Дунавската равнина до умерен северозападен вятър. Минимални температури, предимно между 11° и 16°, максимални между 26° и 31°. В София минимална около 10°, максимална около 26°.Над планините ще бъде предимно слънчево с до умерен север-северозападен вятър. Максимална температура на височина 1200 метра около 21°, на 2000 метра - около 13°.Над Черноморието ще бъде предимно слънчево с до умерен северозападен вятър. Максимални температури на въздуха: 27-28°. Температурата на морската вода е 24-25°. Вълнението на морето ще бъде 2-3 бала. ", "date": "2018.09.15", "title": "Слаб вятър и захлаждане през днешния ден"}
{"url": "http://www.cross.bg/granitzi-merkel-vunshnite-1583892.html", "text": "/КРОСС/ Решаването на проблема с миграцията в Европа зависи от укрепването на външните граници на Европейския съюз както на юг, така и на изток. Това заяви днес на пресконференция в литовската столица, намиращата се на посещение там германска канцлерка Ангела Меркел.\"За решаването на проблема с миграцията трябва да осигурим охраната на външните граници на ЕС\", подчерта канцлерът, отбелязвайки, че в дадения случай в Европа преди всичко обръщат внимание на юга.\"На първо място, трябва да споменем Гърция, Испания, Италия и другите държави от Средиземноморието обаче е необходимо да пазим и сухопътните граници\", каза тя.Меркел призова това да се прави заедно по целия периметър на общността.\"Трябва да разберем, че охраната на границите е важен фактор за Шенгенското пространство, което ни гарантира основните провъзгласени от ЕС свободи\", подчерта канцлерът.Източните граници на Литва, Латвия и Естония, с чиито правителствени ръководители Меркел проведе също двустранни срещи във Вилнюс, са и външни граници на ЕС. Вилнюс, Рига и Талин биха искали по-голямо финансово участие на ЕС във въпросите на укрепването на границите.Меркел заяви днес също така, че коалиционното й правителство ще превъзмогне споровете около бъдещето на ръководителя на службата за вътрешна сигурност, последвали коментарите му за липсата на насилие срещу мигранти от крайнодесни активисти в източния германски град Кемниц, предаде Ройтерс. ", "date": "2018.09.15", "title": "Меркел иска укрепване на външните граници на ЕС"}
{"url": "http://www.cross.bg/evropa-nasledstvo-kyltyrno-1583887.html", "text": "/КРОСС/ Организацията на обединените нации за образование, наука и култура ЮНЕСКО пусна нов сайт за пътешествия и една от препоръчваните дестинации е старинния Несебър заради неговото изключително културно наследство. Онлайн платформата събира 34 дестинации, избрани между обекти на световното наследство от 19 държави на Европейския съюз.Сайтът \"Пътувания до обекти на Световното наследство\" ще бъде достъпен от 15 септември по време на Европейските дни на наследството. Инициативата насърчава хората да \"пътуват различно, да пътуват по-задълбочено\", отвъд основните туристически дестинации, да отсядат за по-дълъг период и да преживяват повече от това, което регионът може да им предложи.Платформата е подкрепена от Европейския съюз и е разработена със съдействието на National Geographic.Платформата подканва още туристите да пътешестват по четирите маршрута на културно наследство, разработени в рамките на проекта - \"Кралска Европа\", \"Древна Европа\", \"Романтична Европа\" и \"Подземно културно наследство\".Сайтът visitworldheritage.com ще играе и основна роля при привличането на китайски посетители към Европа по време на инициативата \"2018 г., година на туризма ЕС - Китай\". Той е достъпен на английски, китайски и френски език.", "date": "2018.09.15", "title": "ЮНЕСКО препоръчва на туристите старинния Несебър"}
{"url": "http://www.cross.bg/predsedatel-fondatziya-bivsh-1583886.html", "text": "/КРОСС/ Александър Андреев, говорител на ЦИК Проф. Атанас Атанасов, актьор и режисьор, преподавател в НАТФИЗ „Кръстьо Сарафов\" Георги Илиев-Майкъла, бивш футболист, бизнесмен Димитрина Ходжева, директор на фондация \"Димитър Бербатов\" Драгомир Симеонов, журналист Милен Миланов, актьор, председател на фондация \"А'Аскеер\" Нели Рангелова, естрадна певица Проф. Огнян Бранков, детски хирург Петър Зехтински, бивш футболист Акад. Пламен Карталов, директор на Софийската опера и балет Румен Генов, депутат от ГЕРБ в 44-ото НС Д-р Христо Трунчев, председател на УС на Асоциацията на научноизследователските фармацевтични производители в България, генерален мениджър на \"Новартис Фарма\" за БългарияМладен Койнаров, народен певец", "date": "2018.09.15", "title": "Родени на 15 септември"}
{"url": "http://www.cross.bg/chasa-bulgariya-izchistim-1583893.html", "text": "/КРОСС/ Казанлък.В 10.50 часа президентът Румен Радев ще приеме почетния караул в местността Крънска кория по повод Националния събор на запасното войнство, след което ще произнесе слово.***София.От 16.30 часа държавният глава ще проведе среща на „Дондуков\" 2 с президента на Международния олимпийски комитет Томас Бах.***София.От 10.00 часа до 13.00 часа в парк „Люлин\" ще се проведе „Зелена библиотека\" по повод първия учебен ден.***София.От 10.00 часа на националния стадион „Васил Левски\" ще бъде официално открит първият турнир по лека атлетика „Открий шампиона в теб\", организиран от „Ивет Лалова Спринт\".***София.От 10.00 до 16.00 часа Българската академия на науките ще се включи в Европейските дни на наследството, организирани за трета поредна година от Столична община, съвместно с Френското посолство и Френския културен институт. Желаещите да посетят Централната сграда на БАН  на ул. „15-ти ноември 1\" ще имат възможността да разгледат колекцията „Книжовното наследство на Марин Дринов в Централна библиотека на  БАН\", свързана със 180-годишнината от рождението му.***София.От 10.00 часа до 12.00 часа Министерството на отбраната отваря врати за граждани.***София.От 10.00 часа до 16.00 часа Софийският университет отваря вратите си:  желаещите посетители ще могат да разгледат Аулата и Централното фоайе на Ректората на Софийския университет„Св. Климент Охридски\", както и Музея на университета. От 10.00 часа до 17.00 часа ще бъде отворена и Университетската библиотека „Св. Климент Охридски\". В сградата на Факултета по журналистика и масови комуникации  в събота и неделя от 10.00 часа до 17.00 часа Музейната експозиция за история на радиото в България „Проф. Веселин Димитров\" ще посреща жителите и гостите на София.***София.От 10.00 часа на ул. „Бесарабия\", в района между улиците „Лепенец\" и „Капитан Райчо Николов\", младежката организация на БСП-София ще се включи в кампанията „Да изчистим България заедно\".***София.От 14.30 часа в хотел „Арена ди Сердика\" в зала „Арена\" ще се проведе среща с медиите и последваща кръгла маса с участието на Управителния съвет на Международната федерация за недвижими имоти FIABCI и партньорските браншови организации Национално сдружение Недвижими имоти /НСНИ/ и Българската фасилити мениджмънт асоциация /БГФМА/, Асоциация на собствениците на бизнес сгради в България /АСБС/, главния архитект на Столична община и експерти от Столична община на тема „Бизнес и услуги с недвижими имоти в променящия се свят: тенденции и перспективи\".***София.От 16.30 часа е конферентната зала в централата на ПП АБВ в София на ул. „Врабча\" 23 ще се проведе публична дискусия на тема: „Развитието на отношенията между Р България и Р Македония и предложения за мерки в защита на националните интереси на страната ни\". Във форума ще вземат участие президентът на България (2002-2012) - Георги Първанов, акад. Георги Марков, акад. Константин Косев, акад. Антон Дончев, проф. Валери Стефанов, проф. Георги Костов, чл. кор. проф. Васил Проданов, издателят Иван Гранитски, внукът на Димитър Талев - Климент Талев и др. Покана за участие в дискусията е изпратена и до членовете на Мултидисциплинарната комисия по договора за добросъседство с Р Македония.***Видин.От 9.30 часа до 10.30 часа Община Видин ще раздава безплатно чували и ръкавици за гражданите, които желаят да се включат в инициативата „Да изчистим България заедно\".***Видин.От 10.45 часа в храм „Св. Николай Чудотворец\" зам.-кметът на Община Видин инж. Цветан Асенов ще присъства на богослуженията и възпоменателните събития във връзка с годишнината от кончината на Видинския митрополит Дометиан.***Враца.От 9.00 часа до 12.00 часа над 80 служители на общинска администрация - Враца ще се включат в Националната кампания „Да изчистим България заедно\". Кметът Калин Каменов ще се включи в почистването на парка в спортния комплекс.***Каварна.От 9.00 часа Община Каварна ще се включи в инициативата „Да изчистим България заедно\".***Казанлък.От 11.00 часа в местността Крънска кория министърът на отбраната Красимир Каракачанов ще участва в откриването на първия Национален събор на запасното воинство. От 11.30 часа ще започнат демонстрациите на военнослужещите от 68-ма бригада „Специални сили\".***Карлово.В събота община Карлово се включва в кампанията „Да изчистим България заедно\". В инициативата ще се включат множество институции, фирми, неправителствени организации и граждани от всички населени места.***Котел.От 9.00 часа пред сградата на Общинската администрацията и в кметствата по населени места ще се раздават чували и ръкавици за всички доброволци на кампанията „Да изчистим България заедно\".***Кърджали/с. Аврен.От 11.45 часа в центъра на с. Аврен, община Крумовград ще се проведе Национално поклонение в памет на избитите през 1913 година 42 жени и деца от село Манастир, Беломорска Тракия, организирано от Съюза на тракийските дружества и Тракийски женски съюз в България.***Кърджали.От 13.30 часа в зала 301 на Областната администрация министърът на туризма Николина Ангелкова ще участва в кръгла маса за обсъждане на проекта за 12 винено-кулинарни дестинации. На събитието ще бъдат дискутирани дестинациите „Сакар\" и „Родопи\".***Кюстендил.От 10.00 часа в лесопарк „Хисарлъка\" ще започне кампанията \"Да изчистим България заедно\".***Петрич.От 9.00 часа пред НСБ „Цар Самуил\" и пред комплекс „Яворите\" ще се раздават чували, ръкавици и вода на доброволците от кампанията „Да изчистим България заедно\".***Пловдив.От 9.30 часа на бул. „Марица\" №19 администрацията на район „Северен\" ще се включи в доброволческата инициативата „Да изчистим България заедно\".***Пловдив.От 10.00 часа ще бъде даден стартът на кампанията „Да изчистим България заедно\".***Русе.От 10.00 часа с екип на екоинспекцията министърът на околната среда и водите Нено Димов ще участва в почистването на лесопарк „Липник\" (от района на паркинга).***Русе.От 11.00 часа в Историческия музей Посланикът на Бразилия Н. Пр. Ана Мария Сампайо Фернандес ще изнесе лекция, свързана с историята на  Бразилия.***Симитли.За поредна година Община Симитли се включва в инициативата „Да изчистим България заедно\".***Смолян.От 18.00 часа пред паметника на Николай Хайтов ще бъдат поднесени цветя по повод 99-ата годишнина от рождението му. В 19.00 часа в зала 1 ще се състои театралната игра „Палежи и грабежи\" по разкази и пиеси на Николай Хайтов.***Стара Загора.От 8.30 часа до 17.30 часа в административните бюра на Община Стара Загора, по райони, ще бъдат осигурени 5 000 полиетиленови чувала и 5000 чифта ръкавици за еднократна употреба на доброволците от кампанията „Да изчистим България заедно\".***Стара Загора.От 10.00 часа до 17.00 часа служители на РИОСВ-Стара Загора ще отговарят на въпроси на граждани, свързани с организацията по предаване на събраните отпадъци на телефон 042/692 237. Експертите на РИОСВ - Стара Загора отново ще се включат в инициативата „Да изчистим България заедно\".***Хасково.В 9.00 часа пред Община Хасково ще бъде организиран пункт за раздаване на чували и ръкавици за гражданите, които желаят да се включат в кампанията „Да изчистим България заедно\".*** Шумен.От 18.00 часа пред паметника на свободата до сградата на Община Шумен ще бъде даден стартът на масовият крос „Шумен бяга 2018г.\" ", "date": "2018.09.15", "title": "Предстоящи събития на 15 септември"}
{"url": "http://www.cross.bg/podizpulnitel-sy-otbranata-1583888.html", "text": "/КРОСС/ АВИОНАМС АД да бъде включен като подизпълнител в предстоящия ремонт на 14 бр. самолети СУ-25 на Българските ВВС и това да бъде записано като изрична клауза в договора с компанията, която ще го изпълнява. Това гласи позиция на синдикалната организация във фирмата към КНСБ и ФНСО „БА\" към КНСБ, връчена на премиера Бойко Борисов и на министрите на икономиката и отбраната Емил Караниколов и Красимир Каракачанов.След проведени разговори с ръководството на АВИОНАМС- АД- Пловдив и ръководството на Министерство на отбраната стана ясно, че възможният вариант за участие на АВИОНАМС-АД в откритата процедура за възстановяване на летателната годност на самолети СУ-25 е като подизпълнител на една от поканените в договарянето фирми. За да не се налага заводът, в който работят единствените в България авиоспециалисти за ремонт на изтребители,, да се моли на избраната фирма, трябва изричен запис, че ще бъде подизпълнител, се казва в позицията на синдикалната организация.В случай, че не бъдат защитени нашите интереси, запазваме правото си на протестни действия, разрешени от ЗУКТС, завършва позицията на работниците в дружеството.", "date": "2018.09.15", "title": "Пловдивски авиозавод иска да ремонтира самолетите СУ-25"}
{"url": "http://www.cross.bg/expo-electro-mobility-1583894.html", "text": "/КРОСС/ При огромен интерес стартира първото в България изложение на електромобили и други технологии на бъдещето. ELECTRO MOBILITY EXPO 2018, което беше открито в четвъртък под егидата на министъра на околната среда и водите Нено Димов, събра в Sofia Ring Mall световните и българските визионери в индустрията и феновете на новаторските машини.  От четвъртък до неделя в коридорите на Sofia Ring Mall са „паркирали\" всички хитови електромобили, присъстващи на българския пазар, както и няколко модела, които правят своята премиера у нас. На ELECTRO MOBILITY EXPO, освен леки и лекотоварни коли, могат да се видят също мотопеди и велосипеди с електрическо задвижване. Своите електрически модели са изложили общо 18 компании, сред които \"Хюндай\", \"Нисан\", \"Ягуар\", \"Фолксваген\", КИА, \"Рено\" и други. Един от големите хитове на изложението в Sofia Ring Mall очаквано стана \"Тесла\" S 75D, модел 2018. Сред експонатите е и най-продаваният електромобил в Европа - \"Нисан Лийф\". Интерес предизвиква и първият изцяло електрически автомобил в историята на \"Ягуар\" - I-PACE. В рамките на ELECTRO MOBILITY EXPO се състоя и конференция, на която производители и експерти дискутираха възможностите за развитие на електромобилността в България, на зарядната инфраструктура и възможностите за производство на електро модели в България.Сред най-приятните изненади за посетителите е възможността за тестдрайв на някои от „колите на бъдещето\", както и атрактивни демонстрации и награди, подготвени от изложителите. ELECTRO MOBILITY EXPO е поредното събитие, с което Sofia Ring Mall затвърждава имиджа си на любима на столичани локация, в която постоянно се случват ексклузивни събития, предоставящи неповторими преживявания на клиентите.Първото в България изложение на електромобили ще продължи до неделя, 16 септември включително, а входът е безплатен. Още подробности за ELECTRO MOBILITY EXPO можете да научите на https://www.facebook.com/events/260894967985284/", "date": "2018.09.15", "title": "Първото в България ЕКСПО на електромобили стартира при огромен интерес"}
{"url": "http://www.cross.bg/gmal-nboh-ato-1583889.html", "text": "/КРОСС/ Gооglе oбяви, чe пpeĸpaтявa ycлyгaтa Іnbох oт Gmаіl, cчитaнo oт ĸpaя нa мapт 2019 г. Toвa e шecтмeceчнo пpeдyпpeждeниe зa пoтpeбитeлитe, ĸoитo щe бъдaт бeзцepeмoннo пpeпpaщaни ĸъм Gmаіl, aĸo ce oпитaт дa oтвopят Іnbох cлeд тoвa.Gооglе пycнa т.нap. Іnbох bу Gmаіl пpeз oĸтoмвpи 2014 г. ĸaтo oгpaничeнa имeйл ycлyгa, дocтъпнa caмo c пoĸaни. Koмпaниятa я пoлзвaшe нaй-вeчe ĸaтo мяcтo зa eĸcпepимeнти c нoви идeи пo дизaйнa и paбoтaтa c eлeĸтpoннa пoщa ĸaтo извecтия c виcoĸ пpиopитeт, вpeмeннo „зaглyшaвaнe\" нa имeйлитe, yмни oтгoвopи и дp. Чeтиpи гoдини пo-ĸъcнo oбaчe, интepнeт гигaнтът явнo e peшил, чe вeчe нe ce нyждae oт тoвa.Πpeз aпpил Gооglе нaпpaви знaчитeлeн peдизaйн нa тpaдициoннaтa Gmаіl. Имeннo тoгaвa Ѕnооzе и Ѕmаrt Rерlу фyнĸциитe, ĸoитo бяxa чacт oт пpилoжeниeтo Іnbох нa Gооglе, ceгa вeчe щe oбxвaнaт и yeб вepcиятa нa Gmаіl. Hoвoвъвeдeниятa ca ĸoмбинaция oт нeщa, ĸoитo вeчe пoзнaвaмe oт дpyги плaтфopми и ĸлиeнти, ĸaĸтo и нoвocти, пpeдвидeни зa пpъв път тyĸ. Oбщoтo oбaчe e, чe вcичĸaтa фyнĸциoнaлнocт oт Іnbох бe пpexвъpлeнa в Gmаіl.Oттyĸ нaceтнe ĸoмпaниятa щe paбoти caмo пo Gmаіl c apгyмeнтa, чe тoвa e „нaй-дoбpoтo имeйл изживявaнe\", ĸoeтo eдин пoтpeбитeл мoжe дa пoлyчи. Caмaтa Gmаіl щe имa paздeл зa „eĸcпepимeнтaлни фyнĸции\", ĸoйтo щe пpecъздaдe мяcтoтo нa Іnbох ĸaтo пoлe зa paзлични нoвocти пpeди цялocтнoтo им въвeждaнe. ", "date": "2018.09.15", "title": "Google спира Inbox от март 2019 г."}
{"url": "http://www.cross.bg/gdbop-beshe-spiridonov-1583919.html", "text": "/КРОСС/ Полицаите, задържали разследващия журналист от \"Биволь\" Димитър Стоянов и румънския му колега Атила Биро, са били на секретен пост и не са знаели, че журналистите ще идват на местопроизшествието. Това каза по bTV шефът на ГДБОП Ивайло Спиридонов.Журналистите бяха задържани край Радомир, докато работят по свое разследване, уличаващо строителната фирма \"Джи Пи Груп\" в двойно счетоводство и корупционни практики, свързани с европейски фондове. Стоянов и Биро били арестувани на мястото, на което се унищожавали уличаващи документи.Спиридонов обаче беше категоричен, че не е възпрепятствано журналистическо разследване. Според него полицаите са си изпълнили задълженията както трябва.Пред bTV Димитър Стоянов разказа, че при задържането му с Атила Биро двамата не са имали право да проведат телефонен разговор и беше категоричен, че това е нарушение на техните права. \"Стояхме около един час закопчани с белезници, а в следващите 3 часа са били на местопроизшествието, отново задържани, но без белезници, явно бяха установили кои сме\", допълни той.Журналистът посочи, че най-вероятно ще търси защита на нарушените си права по съдебен път. \"Очевидно е, че няма воля да се разследва корупцията по високите етажи на властта. Много възможно е този случай да затихне като много други\", смята разследващият журналист.Не знам какви са мотивите на властите да ни задържат - дали е некомпетентност, дали е \"чадър\", дали е лоша координация, но беше факт, че ни възпряха да си свършим работата. Попречиха ни да събираме доказателства, които и те не събират. Бяхме възпрени с белезници\", изтъкна той.Шефът на ГДБОП Ивайло Спиридонов беше категоричен, че не дължи извинение на никого. \"Ние сме действали както към всеки български гражданин. Тези журналисти се намират в района на местопроизшествие, по което ГДБОП работи. Не очаквайте, че служителите, които са били там, са знаели кой какъв е\", отбеляза Спиридонов.\"Не създаваме ли усещането у българските граждани, че са нещо по-малко от българските журналисти\", попита шефът на ГДБОП.\"Какво точно нарушение бяхме извършили, ходейки по път и виждайки чували с нарязани документи? Районът не беше отцепен с ленти\", подчерта обаче Димитър Стоянов.Спиридонов допълни, че след като на 13 септември са получили точната локация на документите, на мястото е изпратен автопатрул от Перник. В същото време главният редактор на \"Биволь\" Атанас Чобанов е подал информация, че отново се пълни друг автомобил с такива документи и най-вероятно ще тръгне към мястото. \"Поради което направихме организация колегите от Перник да застанат на т. нар. секретен пост, който изненада въпросните господа\", подчерта Спиридонов.Димитър Стоянов твърди, че от ГДБОП са знаели, че журналистите също се движат натам. Спиридонов обаче отрече. \"Такава информация не е подавана от г-н Чобанов\", категоричен беше той. \"Изведнъж се появяват хора да ровят из някакви чували и да подритват загасващия огън\", допълни Спиридонов.\"Каква работа имат тези журналисти да се намират на мястото, нали са подали на нас информацията? Българските служби за сигурност ли работят или журналистите? Оставам с впечатлението, че искате при българските служители на МВР и българските граждани най-вече да създадете усещането, че журналистическата гилдия е нещо повече от тях\", коментира шефът на ГДБОП. Цялата работа е \"филм със скапан сценарий\", изтъкна той.По повод ареста на разследващите журналисти, криминалният психолог Росен Йорданов каза по bTV, че разбира и двете страни, но има усещането, че и двете премълчават част от истината.\"Най-големият проблем е липсата на идеи, МВР трябва да престане да бъде посткомунистическа система с модели и манталитет на управление, които не подхождат на нашата реалност\", каза още Росен Йорданов. ", "date": "2018.09.15", "title": "След ареста на журналисти: Шефът на ГДБОП смята \"цялата работа\" за \"филм със скапан сценарий\""}
{"url": "http://www.cross.bg/septemvri-suzvezdieto-perioda-1583890.html", "text": "/КРОСС/ На 23 септември в 4,54 ч Слънцето пресича небесния екватор и преминава от северната в южната небесна полусфера. В същия момент то излиза от знака Дева и навлиза в знака на Везните. В дните около равноденствието Северното и Южното полукълбо на Земята получават еднакво количество светлина и топлина. Всъщност на 23 септември, главно поради рефракцията, денят е с 16 минути по-дълъг от нощта. Те са приблизително равни отново чак на 26 септември.В началото на периода изгревът е в 6,59 ч, а залезът - 11 минути преди 20 ч. В края изгревът е в 7,30 ч, а залезът - две минути преди 19 ч. Денят намалява от 12,50 ч до 11,28 ч. Есенното равноденствие е на 23 септември в 4,54 ч. Тогава Слънцето излиза от знака Девица и навлиза в знака на Везните. В същия момент неговият център видимо пресича небесния екватор и преминава от северната в южната небесна полусфера. Започва астрономическата есен за северното полукълбо и пролетта за южното. Всъщност на тази дата, главно поради рефракцията, денят е с 16 минути по-дълъг от нощта. Те са равни чак на 26 септември. На 16 септември Слънцето излиза от съзвездието Лъв и навлиза в Девица.През периода най-близо до Земята, на 361351 км (в перигей), тя е на 8 септември. Най-далече (в апогей) нашият естествен спътник е на 20 септември (404876 км). На 6 октомври небесната ни спътница отново е в перигей (366392 км).През периода Луната преминава два пъти през перигей, защото календарният месец е по-дълъг от аномалистичния (времето между две последователни преминавания през перигея).новолуние         9 септември          6,16 - 19,58;първа четвърт    17 септември         15,05 - xxx;пълнолуние        25 септември        19,53 -  7,17;последна четвърт     2 октомври         xxx - 14,49.На 17 септември няма залез, а на 2 октомври - изгрев, защото лунното „денонощие\" е по-дълго от слънчевото. В дните около 25 септември пълната Луна изгрява почти едновременно със залеза на Слънцето и сякаш удължава деня, затова се нарича Жътвена луна.Звездите и ярките планети - Най-ярката звезда Сириус идва по полунощВечер съзвездието Лебед е към изток, под него е Пегас. Към юг-югоизток е съзвездието Орел. В зенита блести Вега от Лира. Другите две звезди от „летния триъгълник\" - Алтаир от Орел и Денеб от Лебед - са високо към изток. Главата на Дракона е високо към северозапад. Най-ярката звезда на северното небе - Арктур от Воловар - е към запад. Преди изгрев Слънце високо към изток са Кастор и Полукс от съзвездието Близнаци. Почти в зенита е ярката Капела от Колар. Към края на септември около полунощ започва да изгрява най-ярката звезда - Сириус. Преди разсъмване Сириус е към юг.Меркурий не е достъпен за наблюдение, на 21 септември е в съединение със Слънцето. Венера е Вечерница. Залязва все по-рано и в края на периода се губи в слънчевите лъчи. Марс остава в съзвездието Козирог. Удобен е за наблюдение през първата половина на нощта. В началото на периода залязва около два часа след полунощ, а в края - след 1 ч. Юпитер остава във Везни. Видим е през първата половина на нощта - в началото на периода докъм 22 ч, а в края - докъм 20 ч. Сатурн остава в съзвездието Стрелец. И той е видим през първата половина на нощта, но залязва по-късно - около полунощ.Съединения на планетите с ЛунатаНа 12 септември до Луната е планетата на любовта. На 14 септември е съединението на Луната с Юпитер, а на 17-и - със Сатурн. Срещата с Червената планета е на 20 септември.Метеорните потоци - Ще падат метеори от съзвездието ОрионПрез този период Земята не среща обилни метеорни роеве.  До 21 септември са активни септемврийските Персеиди. Максимумът (до 5 метеора в час) е на 9 септември. Добрата новина е, че той съвпада с новолунието. Съзвездието Персей е видимо почти през цялата нощ - след залез Слънце изгрява към североизток, преди разсъмване е в зенита. След 10 септември бихме могли да забележим „падаща звезда\" от Южните Тауриди. Срещите с Драконидите и октомврийските Камелопардиди започват в края на периода, когато можем да очакваме метеори и от съзвездието Орион (то е видимо за около три часа преди изгрев Слънце към изток-югоизток). ", "date": "2018.09.15", "title": "Астрономическите явления на месеца - на 23 септември идва есента"}
{"url": "http://www.cross.bg/floruns-karolina-hora-1583895.html", "text": "/КРОСС/ Най-малко петима души са загинали, включително и малко дете, след като ураганът Флорънс връхлетя Източното крайбрежие с ветрове със сила до 170 км в час, събори много сгради и хвана в капан стотици хора. В петък крайбрежните улици в Северна и Южна Каролина се изпълниха с пенлива океанска вода и парчета от разкъсани сгради летяха във въздуха. В Джаксънвил полицията спаси на косъм стотици хора от рушащ се мотел.Метеоролозите предупреждават, че поройните дъждове от тропическата буря, в каквато се превърна урагана на сушата, може да предизвикат епични наводнения през следващите няколко дни.След като достигна брега на Северна Каролина като ураган от Категория 1, Флорънс отслабна до тропическа буря в петък следобед, докато се движеше към Южна Каролина, където се изсипа през нощта.Двама души - майка и невръстно, дете са загинали в Уилмингтън, след като върху къщата им е паднало дърво.А месната болницата съобщава за трима приети ранени пациенти.Другата жертва е възрастна жена, която е намерена в дома й в Хамстед, блокирана от съборени дървета.Четвъртият загинал е мъж от окръг Леноар, който се е опитвал да пусне генератор, но е бил повален. Друг мъж в същия район е търсел кучетата си навън, но е бил отнесен от вятъра, твърдят близките му.Флорънс успя да \"заклещи\" доста хора в наводнените им домове и вече причинява сериозни проблеми на засегнатите места. Летището в Уилмингтън е отчело пориви на вятъра от 170 км в час - най-силните измервани от 1958 г. насам, когато ураганът Хелън опустошава града.Бурята, мощните ветрове и поройният дъжд превръщат улиците в реки, а стихията напредва и се очаква да продължава да вилнее и през уикенда и дори през новата седмица. ", "date": "2018.09.15", "title": "Ураганът Флорънс помете Щатите, взе пет жертви"}
{"url": "http://www.cross.bg/troya-nasledstvo-myzeii-1583928.html", "text": "/КРОСС/ На границата между два континента и две морета, сред руините на величествена древна Троя, след броени дни ще отвори врати един от най-значимите съвременни археологически музеи в света -  „Троя\", близо до Чанаккале в Турция.Създаването на музея е част от редицата културни инициативи през 2018 година, която в чест на 20-тия юбилей от включването на антична Троя в Списъка на световното културно и природно наследство на ЮНЕСКО бе обявена от Министерството на културата и туризма на Турция за „Година на Троя\".Музеят е построен в близост до входа на Троянските руини, върху открита площ от 37,250 кв. м. Основната сграда е разположена на 12,765 кв. м, а височината му е проектирана така, че да бъде идентична с височината на старинния град.В него на 3 хил. кв. м изложбено пространство ще бъдат представени около 2 000 специални експоната, сред които скулптури, саркофази, надписи, олтари и метални съдове. В новия си дом ще влязат и златните артефакти, изнесени незаконно през 1873 г. от Истанбулския археологически музей, книгата на Омир „Илиада\" от двореца „Топкапъ\", 24 златни украшения от Музея на анадолските цивилизации в Анкара, върнати от САЩ през 2012 г., както и статуята на Омир и 5 монети от Археологическия музей в Измир.Посетителите ще бъдат посрещнати на четири етажа с изложени експозиции на древни произведения, разкриващи археологическата история на района Троада, Бронзовата епоха на Троя, Илиада и Троянската война, Троада и Илион от Древността, Източен Рим и Отоманския период и Троянските следи.Културното наследство Троя ще оживее по вълнуващ начин в новия музей, който използвайки най-съвременните средства за визуална интерактивна комуникация ще представя на гостите си древните митове и легенди на Троянската цивилизация. А Чанаккале, наричан още малкият Истанбул, като своеобразен събирателен център на миналото и настоящето, обединяващ източната и западната култура ще се превърне в една от най- значимите дестинации на световното културно наследство.", "date": "2018.09.15", "title": "Нов музей в Чанаккале събира културното наследство на древна Троя"}
{"url": "http://www.cross.bg/borisov-septemvri-protest-1583897.html", "text": "/КРОСС/ Българи от страната и чужбина започват безсрочен протест за сваляне правителството на Бойко Борисов от власт и смяна на системата на управление, съобщи Дарик радио. Началото ще бъде поставено в неделя пред парламента в София, като за протеста ще пристигнат българи от Европа и САЩ.В същото време сънародниците ни зад граница ще протестират пред българските посолства по света. Протестът, който започва на 16 септември, ще продължи три дни. Следващият ще е на 26 септември пред централата на Европейската комисията в Брюксел, където протестиращите ще внесат петиция, в която описват тревожното състояние, в което се намира България. След това ще има нови протести през около месец-два.Протестът е под наслов \"Оставка, съд и смяна на системата\". Организира се във \"Фейсбук\" и се финансира от платформа с дарения, като до момента са събрани малко над 1000 британски лири, съобщи Емил Русанов, издател на вестник \"Будилник\" в Лондон. За протеста в неделя в София ще пристигнат българи от Франция, Белгия, Холандия, Испания, Италия, Великобритания, САЩ.Росен Миленов, бивш служител на ГДБОП и ДАНС, заяви, че ще отиде на протеста с децата си и посочи исканията, които ще бъдат поставени: \"Оставка на правителството на \"Борисов 3\", неразпускане 44-тото НС, приемане на кабинет, излъчен от гражданите, който ще работи по разписана програма със срокове и конкретни неща\".След тридневния протест, който започва на 16 септември, следва друг в края на месеца. Той ще се проведе пред ЕК в Брюксел, заяви Емил Русанов: \"Усещам, че на българския народ му е обявена война от тази управляваща мафия и подигравките, които чух от един премиер, такива глупости не съм чувал! Как може такъв човек да управлява държавата ни и да я излага по целия свят?! Борисов просто нямам представа как е попаднал във властта и как ние го търпим 10 години. Следващият ни протест е на 26 септември пред ЕК\".В Европарламента и Европейската комисия протестиращите българи ще внесат петиция, с която ще алармират за проблемите в България. Протестите ще продължат и след това, като ще се провеждат на около месец два.", "date": "2018.09.15", "title": "Българи от страната и чужбина започват протест за оставка на Борисов "}
{"url": "http://www.cross.bg/hitler-zayner-natzistite-1583891.html", "text": "/КРОСС/ Герхард Заунер, един от най-известните търсачи на нацистки съкровища е открил на дъното на езерото Топлиц в Австрия пръстен, за който твърди ,че е на Адолф Хитлер. Това съобщи The Daily Star.Според Заунер, на пръстена е гравирано името на Хитлер, а от вътрешната страна- датата 20 април 1889 година-рождения ден на нацисткия лидер. Колекционерът търси този пръстен от близо 60 години, след като установил, че той е изчезнал в края на войната заедно с още вещи на диктатора.Заунер не за първи път открива свързани с нацистите съкровища. Една от първите му находки бе на 72 милиона британски лири, но неистински, а фалшификат, изработен от нацистите. В неговата колекция са нацистки значки , оръжие от времето на Втората световна война и други вещи. Всички те се съхраняват в частен музей. ", "date": "2018.09.15", "title": "Намериха пръстена на Хитлер на дъното на езеро Топлиц в Австрия"}
{"url": "http://www.cross.bg/voiina-svetovna-bulgariya-1583885.html", "text": "/КРОСС/ 608 г. - Свети Бонифаций IV става папа.668 г. - Римският император Констант II е убит от заговорници.921 г. - Света Людмила е убита по заповед на снаха си в Тетин.1514 г. - Томас Уолси е избран за архиепископ на Йорк.1812 г. - Френската армия, командвана от Наполеон достига Кремъл в Москва.1821 г. - Коста Рика, Ел Салвадор, Гватемала, Хондурас и Никарагуа обявяват независимост от Испания.1847 г. - Войната между САЩ и Мексико завършва с превземането на Мексико сити и присъединяване на днешните щати Калифорния, Невада, Юта и Аризона към САЩ.1916 г. - Първа световна война: В Битката при Сома за първи път са използвани танкове.1918 г. - България в Първата световна война: В битката при Добро поле българските позиции на Солунския фронт са пробити.1919 г. - Излиза първият брой на списанието на Гео Милев „Везни\".1924 г. - В Бесарабия избухва въстание за отделяне на областта от Румъния и присъединяването и към СССР.1935 г. - В нацистка Германия започва да се използва ново национално знаме със свастика.1935 г. - В нацистка Германия влизат в сила Нюрнбергските закони, които лишават германските евреи от гражданство.1935 г. - В Белград е осветен най-големият православен храм на Балканския полуостров - „Свети Сава\".1939 г. - Втора световна война: Царство България обявява политика на неутралитет, след началото на войната на 1 септември.1946 г. - България е обявена за народна република.1950 г. - Корейска война: Започва битката при Инчхън, която завършва на 28 септември с победа на съюзниците.1959 г. - Първото плаване на съветския ледоразбивач „Ленин\".1964 г. - Чепеларе е обявен за град.1968 г. - Изстрелян е съветският космически апарат „Зонд 5\".1971 г. - Учредена е международната природозащитна организация „Грийнпийс\".1973 г. - На трона на Швеция се възкачва 27-годишният крал Карл XVI Густав.1982 г. - В Алберта (Канада) е открит най-големият търговски център в света - 483 хил. кв. метра.1993 г. - В Естония със закон са закрити рускоезичните висши училища.1993 г. - В Намибия централната банка издава първите банкноти от новата валута намибийски долар.2000 г. - В Сидни, Австралия са открити XXVII летни олимпийски игри.2000 г. - Китайски археолози откриват гроба на Чингиз хан.", "date": "2018.09.15", "title": "15 септември в историята"}
{"url": "http://www.cross.bg/nikita-atanahir-svoya-1583883.html", "text": "/КРОСС/ Никита бил весгот, живял през IV в., когато християнската религия се разпространявала бързо по бреговете на р. Дунав. Тогава весготите били разделени на две държави. Едната владеел езичникът Атанихир, а другата - християнинът Фритигерн.Между тях пламнала война, която завършила с победа за Фритигерн. Това било шанс за християнството, което намерило своя най-ревностен защитник в лицето на Никита, един от най-прославените мъже сред вестготите.Скоро Атанахир отново дошъл на власт и не пожалил сили да се разправя с боголюбивите вестготи. А свети Никита не се колебаел да разобличава езическите идоли, неговото безбожие и безчовечност.За тази дързост светецът бил подложен на нечовешки изпитания. Накрая изгорили мъченика на клада, но тялото му останало невредимо. Разяреният Атанахир заповядал да го оставят без погребение. Тленните останки на св. Никита тайно прибрал добродетелният християнин Мариан. Отнесъл ги в отечеството си Киликия и ги погребал до своя дом.След време на това място изградили прекрасен храм, в който положили светите мощи на Никита. Посещавали го много хора, търсещи изцеление за страданията си.", "date": "2018.09.15", "title": "Св. вмчк Никита. Преп. Филотей"}
{"url": "http://www.cross.bg/ministur-rust-nzok-1583941.html", "text": "/КРОСС/ Тримата в оставка остават министри поне седмицаВ. 24 часаПоне още седмица ще продължи чакането на тримата министри в оставка - Валентин Радев, Ивайло Московски и Николай Нанков, да бъдат освободени от постовете им. Причината е, че след оттеглянето на кандидата за министър на транспорта Александър Манолев премиерът Бойко Борисов нямал фаворит за поста. Вариантът, при който вицепремиерът Валери Симеонов поема Министерството на туризма, а Николина Ангелкова - транспорта, също вече бил отпаднал.България 4-а в ЕС по ръст на заплатитеВ. 24 часаС 8,3% са нараснали заплатите в България през второто тримесечие на 2018 г. спрямо същия период на миналата година, показват данни на Евростат. Това поставя страната ни на четвърто място в Европейския съюз по ръст на заплатите.Преди нас се нареждат Унгария с 12,5%, следвана от Латвия с 10,2%, Хърватия с 10% и Литва с 9,8%. България отбелязва напредък спрямо първото тримесечие на 2018 г., когато годишният ръст на заплатите ни е бил 6,3%. Това обаче е рязко забавяне от последните три месеца на 2017 г., когато годишният ръст е бил 13%. Шефът на Агенцията по горите подава оставкаВ. СегаИнженер Григор Гогов, директор на Изпълнителната агенция по горите, ще подаде оставка заради сигнал за конфликт на интереси. Това обяви земеделският министър Румен Порожанов по време на първото заседание на Централния епизоотичен съвет заради африканската чума по свинете, което се провежда днес, предаде БГНЕС. Оставката на шефа на агенцията идва след разследване на Нова ТВ за това дали е имало злоупотреби при изграждането на оградата по румънската граница, предназначена да спира навлизането на диви животни у нас. Според министър Порожанов нямало данни за конфликт на интереси, но въпреки това е взето решение за рокадата.Падането на монопола на НЗОК вървяло с 2% по-висока вноскаВ. СегаЕдиният от двата подготвени от здравното министерство варианти за нов здравен модел - този с пълна демонополизация на здравната каса, също предвижда увеличаване на данъчно-осигурителната тежест. При варианта с няколко каси, които да поемат основния пакет, който сега е грижа само на НЗОК, трябва да има и ръст на здравната вноска с 2%. Това съобщи clinica.bg, позовавайки се на проект, представен от здравното министерство на лекари и фармацевти.Моделът с падане на монопола на НЗОК е предпочитан от министъра на финансите Владислав Горанов, докато МЗ смята за поудачен варианта, при който се въвежда задължителна допълнителна застраховка в частните фондове от 12 лв. на месец, а НЗОК остава задължителна за всички. Тя обаче ще поема само лечение до 700 лв., като 15% от него ще се плащат от пациента. Частните застраховки пък ще покриват лечението над тази сума.Омбудсманът критикува министър Ананиев за новата здравна застраховкаВ. МониторОмбудсманът Мая Манолова критикува остро здравният министър Кирил Ананиев за евентуалното въвеждане на задължителна здравна застрохавка от 2 процента.Никой от нас не е виждал концепцията или стратегията на здравния министър, с която той даде заявка, че ще прави реформа. От това, което се чува в публичното пространство, всъщност нищо не става ясн, заяви тя пред Нова телевизия.По изчисления на финансисти тя ще се равнява на 12 лева месечно.Не виждам никакви промени, никаква заявка за промени, именно в тази част - отношенията лекар-пациент, в цените на клиничните пътеки, в цените на лекарствата. Доколкото имам информация, се провеждат срещи с представители на различни съсловия, но това, което чувам от тях, е, че те също не са виждали документа, заяви Мая Манолова. В подкрепа на критиката си тя обясни, че не е ясно какво ще се промени в предоставянето на медицинските услуги.С 10 лв. скача кубик дърва на километърВ. Монитордесетина лева скача кубикът на километър между различните складове по-малко от 2 месеца преди зимата. Във Варна цепениците са с 5-10 лв. по-скъпи от миналия септември, почти толкова е ръстът и в Кюстендил. В Стара Загора пък цените се вдигнаха с десетарка на тон за по-малко от месец, а в Русе и Бургас те достигнаха 180 лв. за тон. На 2-3 км от Околовръстното шосе кубик букови или дъбови дърва за огрев поскъпва с над 30 лв., показа проверка на „Монитор\".Земеделското министерство предлага компенсация за стопаните, заклали прасетата сиВ. СтандартСтопаните с регистрирани домашни прасета да получат парично обезщетение, ако заколят животните си. Това е една от мерките срещу африканската чума по свинете, които земеделското министерство ще предложи следващата сряда на заседание на правителството. Подготвят се и законодателни промени, съобщи министърът на земеделието Румен Порожанов след заседание на Централния епизоотичен съвет.Все още не е ясно какъв ще е размерът на компенсацията, каза Порожанов: \"Имаме обща визия, но няма да споменавам числа в момента. Искаме да погледнем като цяло възможностите. Това ще го коментираме с финансовия министър. В конкретния случай не говорим за някакви огромни числа. Ние не можем да стимулираме по някакъв начин и незаконни животни, защото нито по Закона за ветеринарно-медицинската дейност, нито по регламент можем да предявяваме подобни разходи. Това, което ще внесем като предложение на следващото заседание на Министерския съвет, е стимулиране на усвояването на животните в 20-километрова зона - говоря за домашен двор животни-свине, 20-километрова зона около индустриалните ферми, така че да стимулираме тези, които са законни, да бъдат стимулирани\", поясни той. ", "date": "2018.09.15", "title": "Преглед на съботния печат"}
{"url": "http://www.cross.bg/ako-vurvite-prez-ada-1583884.html", "text": "/КРОСС/ \"Ако вървите през ада, просто продължавайте да ходите.\"Уинстън Чърчил ", "date": "2018.09.15", "title": "Ако вървите през ада"}
{"url": "http://www.cross.bg/tema-subota-svyat-1583896.html", "text": "/КРОСС/ Тема: Правителствени промени и патриотични отношения - говори Волен Сидеров, лидер на АТАКАТема: Юридическа компетенция в началото на политическия сезон - Даниел ВълчевТема: В очакване на новите златни момичета - Нешка Робева и Вера МариноваТема: Младите на сцената: Михаела Маринова в студиотоТема: Португалците от \"Фадо Виоладо\" гостуват в БългарияТема: Как депутатът и актьор Евгени Будинов стана режисьорТема: На живо: празник на комиксовите героиТема: Мария Конакчиева представя инициативата \"Денят на наследството\"Съботното издание на „Тази събота и неделя\" проследява на живо от цял свят деня на голямото чистенеДоброволци от 150 държави в целия свят ще чистят тази събота в най-мащабната гражданска инициатива за всички времена. Диана Любенова ще проследи чистенето на Южния парк в София заедно с участници от „Гласът на България\", MasterChef и „Скъпи наследници\". Още над 20 локации в цялата страна от Батак до Созопол и от Панчарево до Варна ще покажат репортерите на bTV, както и специални включвания от Берлин и Париж. В деня, в който всички са на зелена вълна, Марияна Векилска ще проследи отблизо как се засаждат 12 000 дървета за един ден в Долна Диканя.Тема: Опасни игри в мрежта - деца горят кожата си, за да се превърнат във феи, как може да ги предпазим?Тема:  Миролюба Бенатов представя: 7 години след смъртта на 2 родилки - има ли спарведливост?Да обичаш Лили - говори най-близкият човек до първата в българскта музика.  ", "date": "2018.09.15", "title": "Теми и гости в сутрешните блокове на телевизиите "}
{"url": "http://www.cross.bg/dobrovoltzi-godina-bulgariya-1583914.html", "text": "/КРОСС/ На 15 септември, в Световния ден на почистването, България чисти заедно с милиони доброволци от 150 страни. bTV Media Group организира инициативата „Да изчистим България заедно\" за осма поредна година. Тази година тя стана част от най-голямата гражданска инициатива в света - World Clean Up Day 2018.Акции са организирани на 1155 локации в цялата страна. Всички 28 областни администрации и 265 общини се включват в кампанията традиционно всяка година.В Софийско тази година са организирани 26 акции за деня на голямото почистване.Едни от най-мащабните доброволчески акции ще са на Черноморието. В областите Варна и Бургас са организирани над 20 акции - по плажните ивици, защитени зони, планински зони и дори морското дъно. В морските градове почистването ще бъде не само на суша, но и под вода - десетки водолази ще чистят морското дъно в Созопол и Варна. Стотици доброволци ще се съберат и за да изчистят едни от най-красивите плажове в България.Чистенето по вода ще продължи и в яз. Батак, където група доброволци с кану-каяци ще извозят боклук от о. Голака. Освен надълбоко, на 15 септември ще се чисти и нависоко.Стотици хора ще се включат в акцията на Белмекен, където сили ще обединят не само български доброволци, но ще се отзоват и спортисти от международни отбори. Едно от любимите места на софиянци - Природен парк „Витоша\", за поредна година ще привлече хиляди доброволци, които освен с почистване, ще се включат и с облагородяване на околната среда.И тази година няма да бъдат пропуснати и едни от най-замърсените места в страната. Със специална акция с тежка строителна техника ще се чисти нерегламентираното сметище между с. Граница и с. Слокощина (обл. Кюстендил).На 15 септември всички доброволци ще могат да отбележат местата, които почистват и на специална карта. В нея всички участници ще могат не само да маркират мястото, но и площта на изчистената територия и броя доброволци на тяхната акция.  ", "date": "2018.09.15", "title": "За осма поредна година чистим България заедно "}
{"url": "http://www.cross.bg/farah-provintziya-helikopter-1583910.html", "text": "/КРОСС/ Военен хеликоптер се разби в западната афганистанска провинция Фарах, в район под контрола на талибаните. Загинали са всичките петима членове на екипажа, предаде ДПА. Хеликоптерът бил обстрелван от талибански бунтовници късно снощи. Загиналите са двамата пилоти и трима снайперисти от афганистанската армия. За по-малко от седмица в провинция Фарах бяха убити 29 военни при нападения на талибани срещу армейски обекти, добавя ДПА.", "date": "2018.09.15", "title": "Талибани свалиха военен хеликоптер в Афганистан"}
{"url": "http://www.cross.bg/electric-mobility-electro-1583918.html", "text": "/КРОСС/ Три от марките, чийто модели и технологии грабват вниманието на посетителите на ELECTRO MOBILITY EXPO 2018, предоставят възможност за тестване на най-добрите им модели. Hyndai, скутерите INOKIM и E-Mountain Bike изкушават почитателите на електромобилността и новите технологии в сектора с тест драйв на електрическия кросоувър KONA Electric и IONIC Electric на Hyndai, новия скутер OX/Super на INOKIM и велосипедите EMB.На щандовете на изложителите в Sofia Ring Mall всеки може да заяви желанието си да изпробва предпочитания от него модел и да се наслади на невероятното усещане, което този начин за придвижване предоставя.Електрическият кросоувър KONA  Electric на Hyundai е премиерата на ELECTRO MOBILITY EXPO 2018. Изцяло електрическата версия на компактния SUV е с мощност от 204 к.с., а 64-киловатчасовата батерия му позволява да измине до 480 километра с едно зареждане. Е, на тест драйва няма да можете да изпробвате максималния му пробег, но ще можете да усетите как ускорява до 100 км само за 7.6 сек.Другият тестове автомобил - IONIQ Electric - е оборудван с новата автономна система за движение на Hyundai, с функции като адаптивен круиз контрол, асистент за поддържане на лентата, аварийна спирачка с разпознаване на пешеходци. Ако изберете този електромобил, разгледайте Head-Up дисплея, безжичното зарядно, връзката за смартфони, отопление/вентилация на предните седалки или някоя от другите му екстри и улеснения за водача.Ако пък ви е писнало от задръстванията и липсата на места за паркиране, разгледайте скутерите на INOKIM на щанда на „ДТК Електроникс\". Днес и утре имате шанс да изпробвате най-новият им модел OX/Super. Лек и компактен, но с характеристиките на Sport Utility Vehicle, той се движи еднакво добре и в града, и в извънградски условия. Скутерът може да измине 110 км с едно зареждане на батерията и развива скорост до 45 км/ч.Ако искате да покорявате върхове, тази възможност ще ви дадат велосипедите на E-Mountain Bike. За изложението в София EMB е подготвила 4 модела от различен клас. Оборудвани с различни компоненти, те имат напълно различен характер: от градски велосипеди до безкомпромисни офроуд машини, или пък балансиран микс от двете.Още една изненада очаква посетителите на ELECTRO MOBILITY EXPO 2018. „Мото Пфое\", които представят на изложението първия изцяло електрически автомобил в историята на Jaguar I-PACE, дава шанс на един късметлия да спечели уикенд за двама с Jaguar в х-л „Амира\", Банско. Това означава два дни, в които ще може да се наслаждава на един невероятен автомобил.  ", "date": "2018.09.15", "title": "Тест драйв и изненади на ELECTRO MOBILITY EXPO 2018"}
