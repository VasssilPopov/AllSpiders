{"url": "http://www.cross.bg/megan-hertzoginyata-liri-1595655.html", "text": "/КРОСС/ Бременната Меган Маркъл не спира да обикаля благотворителни събития и инициативи, преди заслужено да излезе в отпуск по майчинство. Само за една седмица херцогинята на Съсекс имаше три публични изяви и сякаш с всяка следваща коремът й ставаше все по-голям.Меган се бе постарала да изглежда безупречно, което пък се оказа, че е струвало 14 000 английски лири.Това изчисление направиха медиите на Острова, но трябва да поясним, че сигурно за някои от тези тоалети и аксесоари не е платила нищо, защото брандовете с готовност й ги подаряват само заради рекламата, която ще получат, когато Меган се появи публично с тях.Външният вид на херцогинята при посещението й в Националния театър в Лондон струваше 4977 лири.Тя сложи рокля Brandon Maxwell за £1728, сако Brandon Maxwell за £2 004, обувки Aquazzura (£440), чанта Carolina Herrera (£805).В Лондонския университет Меган беше облечена за 5507 лири - с палто Givenchy (£2120), рокля от същата марка за £2000, обувки Manolo Blahnik - £625, обеци Dean Davidson - £145 и гривна Wwake - £617.Дрехите и аксесоарите за посещението на Меган в Бристол струваха £3702. Въпреки зимния сезон херцогинята избра за посрещението си в театъра пролетна рокля на Oscar de la Renta за £1401, палтото й бе William Vintage (£675), ботушите - Sarah Flint (£531). Херцогинята комбинира тоалета си с чанта Ralph Lauren (£600) и обеци Pippa Small, Herkimer Diamond (£495)Източник: eva.bg ", "date": "2019.02.04", "title": "Една седмица на Меган Маркъл – 14 000 лири в дрехи и аксесоари"}
{"url": "http://www.cross.bg/miliarda-feiisbyk-dolara-1595640.html", "text": "/КРОСС/ Петнайсет години след раждането си в общежитието в Харвард, Фейсбук (Facebook) се превърна във водещата социална мрежа в света, с над 2 милиарда потребители. Един успех, който има и своите тъмни страни, отбелязва Франс прес.На 4 февруари 2004 година Марк Зукърбърг пусна ембриона на Фейсбук онлайн. Днес компанията е част от всекидневието на една четвърт от човечеството, струва 500 милиарда долара на борсата и прибира 22 милиарда долара чиста печалба годишно.34-годишният ръководител на социалната мрежа е с лично богатство от 62 милиарда долара, по оценка на сп. \"Форбс\". В същото време Зукърбърг получава символична заплата от 1 долар.Но тази невероятна \"история на успеха \" е жестоко атакувана от близо 2 години от почти непрестанен поток от скандали и разкрития за методите на Фейсбук, чиито приходи произлизат от реклама.Списъкът с критиците му е дълъг: депутати, обезпокоени от дезинформацията, гъмжаща на платформата, поддръжници на неприкосвеността на личния живот, които се бунтуват от все по-мащабното събиране на лични данни, както и защитници на човешките права. \"Става дума за много мощна компания, създала пристрастяващ продукт, от който зависят много хора\", подчертава анализаторът Джош Берноф. \"А това е съпроводено с голяма отговорност\", добавя той.Фейсбук е имал 2,3 милиарда активни месечни потребители в края на декември. От тях 947 милиона са в Азия и Тихоокеанския регион, 381 милиона в Европа и 242 милиона - в Северна Америка. Компанията не уточнява броя на потребителите по страни, но анализаторите смятат, че те са най-много в Индия, следвана от САЩ, Индонезия и Бразилия. Фейсбук е блокиран или строго ограничен в някои страни като Китай и Северна Корея.Около 2,7 милиарда души използват всеки месец едно или няколко от приложенията от \"семейството\", към което принадлежат едноименната мрежа, профилът Инстаграм (Instagram), УотсАп (WhatsApp) и Месинджър (Messenger).За отчетната 2018 година Фейсбук е показал отлични резултати: 22 милиарда долара печалба при оборот от 55 милиарда долара. Фейсбук регистрира растеж през всичките години след излизането си на борсата през 2012 година, където в момента социалната мрежа е оценявана на около 480 милиарда долара.Рекламата, която благодарение на масираното и непрестанно събиране на личните данни на потребителите е насочена възможно най-конкретно, осигурява 98 процента от оборота на Фейсбук, като лъвският пай се пада на мобилната реклама. Социалната мрежа осъществява около 50 процента от оборота си в Северна Америка. Според специализираната кантора иМаркитър (eMarketer) делът на Фейсбук в онлайн рекламата би трябвало да достигне 20,5 процента от 327,28 милиарда долара, които ще бъдат изразходвани през 2019 година.Гигантът от Менло Парк, Калифорния, е имал 35 587 служители към 31 декември 2018 година - с 42 процента повече спрямо предходната година. Това е в резултат на тройното увеличение на персонала, натоварен да премахва спорно съдържание от платформата. Петнайсет години след раждането си в общежитието в Харвард, Фейсбук (Facebook) се превърна във водещата социална мрежа в света, с над 2 милиарда потребители. Един успех, който има и своите тъмни страни, отбелязва Франс прес. ", "date": "2019.02.04", "title": "Facebook навършва 15 години "}
{"url": "http://www.cross.bg/mysakata-makedoniya-grutzkoto-1595642.html", "text": "/КРОСС/ Нова криза изправи гърци и македонци едни срещу други, като този път спорът е породен от мусаката, съобщава британският в.\"Таймс\". В публикацията, цитирана от турската телевизия НТВ, се посочва, че кризата възникнала на кулинарен панаир в Германия, където на щанда на Македония била сервирана мусака с претенцията, че това ястие е национален символ на страната.Гръцки готвачи били шокирани да видят ястието, сервирано под плакат с надпис \"Македонската кухня - вкусът на традицията\". Гръцки собственик на ресторант разказал, че македонците представяли не само мусаката за свое национално ястие, но също и \"гръцкото кисело мляко и гръцкото кафе\".Македонските готвачи обаче настоявали, че \"мусаката от векове принадлежи на Македония\".В знак на протест срещу тези претенции собствениците на ресторанти и таверни започнали да споделят снимки на сготвени от тях мусаки, за да изтъкнат гръцката им принадлеждност.\"Таймс\" напомня, че Атина отдавна възразява срещу използването на името Македония като наименование на бившата югорепублика и внушенията, свързани с историческата личност на Александър Велики. ", "date": "2019.02.04", "title": "Мусаката скара гърци и македонци"}
{"url": "http://www.cross.bg/zeleniii-hipoteza-zemyata-1595654.html", "text": "/КРОСС/ Научният ръководител на Института по космически изследвания към РАН Лев Зелений заяви, че СССР е загубил в \"лунната надпревара\" заради съперничеството между различните конструкторски бюра в страната, предава Russia Beyond.\"В САЩ също имаше конкуренция. Имаше две лаборатории - на ВМС и на армията. В армията ръководеше Вернер фон Браун, зад когото стояха група есесовци и ръководството не искаше да свързва успехите си с тях. Правото на първия пуск беше дадено на Военноморския флот. На 6 декември (1958 г.) те, малко след пускането на първия наш спътник на Земята, пуснаха свой. Той се разби и на шега го преименуваха не на \"спутник\", а на \"капутник\", казва Зелений на Кралските четения по космонавтика, цитиран от руски медии.По негови думи властите в САЩ са били принудени да заложат на фон Браун, тъй като той останал единственият ръководител на програма - без съперници. \"Той получи всички ресурси и в крайна сметка направи програма \"Аполо\", добави ученият.\"У нас, за съжаление, всичко беше различно, всичко беше по-сложно. ОКБ-1 беше оглавявано от Сергей Павлович (Корольов), ОКБ-52 - от Владимир Николаевич Челомей. Те се конкурираха един с друг. Имаха сложни отношения. Имаше трета страна в триъгълника - академик (Валентин) Глушко... И тримата бяха велики конструктори, гениални хора, но интерференцията им пречеше на работата, средствата се дублираха. В крайна сметка се получи това, което се получи\", поясни Зелений.По думите на учения американските събеседници са му разказали, че успехът на САЩ е обоснован от убийството на президента Джон Кенеди през 1963 г., тъй като от уважение към него никой не е посмял да закрива лунния проект.Зелений също отбеляза, че науката и до днес не знае как именно се е образувала Луната.\"Колкото и да е странно, за толкова векове, в които човечеството наблюдава Земята, за последните 200-300 години, в които науката се е развивала и е станала доста сериозна, ние и до днес не знаем как се е образувала Луната\", добави той.Зелений разказа за седемте теории, които не могат изцяло да обяснят данните, притежавани от изследователите.Сред тях има хипотеза, че при формирането на Земята от нея се е отделила част, от която се е образувала Луната, хипотеза за захващането на спътника от земната гравитация, хипотеза за формирането на няколко луни, обединили се в една, и хипотеза за сблъсък на голямо тяло със Земята. ", "date": "2019.02.04", "title": "Руската академия на науката: Ето защо СССР не прати човек на Луната"}
{"url": "http://www.cross.bg/hartiya-elektrichestvo-sudurzha-1595658.html", "text": "/КРОСС/ Испански учени са разработили нов метод за производство на термоелектрическа хартия, който е същевременно устойчив и екологичен, съобщава \"Сайънс дейли\", цитиран от БТА.Термоелектрическата хартия се изработва от целулоза и съдържа малки количества проводими наноматериали, позволяващи й да преобразува топлина в електричество. Новата концепция на специалистите от Института по материалознание в Барселона за термоелектрически материал представлява устройство, изградено от наноцелулозни влакна, произведени от бактерии в лабораторни условия.Новият материал се характеризира с висока термична устойчивост (до 250 градуса Целзий), не съдържа токсични елементи и се рециклира лесно.Термоелектрическата хартия може да се използва за генериране на електричество от остатъчна топлина с редица потенциални приложения в технологията, медицината и дори в спорта. ", "date": "2019.02.04", "title": "Учени предлагат нов метод за производство на термоелектрическа хартия"}
{"url": "http://www.cross.bg/telk-protest-ministerstvo-1595659.html", "text": "/КРОСС/ Протест пред здравното министерство срещу наредбата за ТЕЛК. В момента инвалидността на пациентите се определя по нея, като се има предвид само основната диагноза, а не всички заболявания.Пациенти обжалваха в съда промените в ТЕЛК, защото, според тях, ги ощетяват и оставят без социални добавки. Очаква се здравният министър Кирил Ананиев да обяви данни къде са пробойните в системата и как да бъдат пресечени порочните практики. Резултатите бяха обсъдени и с майките на деца с увреждания, които също настояват за реформа в ТЕЛК.", "date": "2019.02.04", "title": " Протест пред здравното министерство срещу наредбата за ТЕЛК"}
{"url": "http://www.cross.bg/kozlodyii-ananiev-bolnitzata-1595660.html", "text": "/КРОСС/ Общинската болница в Козлодуй ще получи допълнителни средства по Методиката за субсидиране на лечебните заведения по параметрите - ТЕЛК, спешност и труднодостъпност. Приходът на болницата ще бъде и с 16% по-висок по НЗОК. Това заяви здравният министър Кирил Ананиев по време на среща с представители на лечебното заведение в града.\"Това свидетелства,  че се предвижда подобряване на финансовото състояние и увеличаване възнагражденията на работещите в лечебното заведение, а не закриването му\", заяви министър Ананиев.Медиците от болницата в Козлодуй излязоха на протест заради ниските си заплати, които са малко над минималната за страната. ", "date": "2019.02.04", "title": "Кирил Ананиев: Болницата в Козлодуй ще получи допълнителни средства"}
{"url": "http://www.cross.bg/dovede-kypyvachite-raiiona-1595656.html", "text": "/КРОСС/ Пазарът на луксозни имоти навлиза в период на повишено предлагане, което ще доведе до по-голям избор за купувачите и задържане на цените около вече достигнатите нива. Бързият им ръст през последните две години доведе до лек, но траен спад на сделките заради по-трудното решение за покупка. През 2019 г. съществена промяна в активността не се очаква, а пазарът ще работи в полза на купувачите.Ръстът на икономиката, ниските лихви и оживлението в кредитирането ще продължат да играят ключова роля както общо за жилищния пазар, така и за сегмента на луксозните имоти. Търсенето за жилищни нужди остава водещо, но високият клас жилища са и добра инвестиция с оглед възможността за стабилна доходност и дългосрочния потенциал за ръст на цената.Въпреки появата на нови привлекателни за купувачите локации, утвърдените райони като Центъра на София, квартал \"Лозенец\" и Докторски паметник остават водещи по брой сделки, показват данните на Unique Estates.Докато в централната част на града и по-специално в района около Докторски паметник предлагането традиционно е движено от апартаменти в стари аристократични кооперации, в \"Лозенец\" стимул през изминалата година бе появата на нови жилищни проекти. В резултат от това през 2018 г. там бе регистрирано леко покачване на цените и почти двоен ръст на продажбите в луксозния сегмент.В същото време поскъпването на имотите доведе до отлив на купувачи в района на Докторски паметник, независимо че предлагането там се покачи през изминалата година. По-високите ценови нива по-рядко срещаха очакванията на купувачите и това доведе до намален брой сделки. Статистиката показва, че през 2018 г. цените на жилища в района все по-често са били в диапазона 2800-3000 евро/кв.м, а при единични сделки дори са надхвърлили тази граница. В същото време година по-рано най-скъпите продажби в тази част на София са се случвали в диапазона 2300-2450 евро/кв.м.Според Светослава Георгиева, оперативен директор на Unique Estates, \"Изгрев\" също е сред кварталите, заслужаващи внимание през последните месеци. \"Появата на висок клас проекти по ул. \"Тинтява\" доведе до покачване на продажните цени до средно 1600 евро/кв.м и така \"Изгрев\" вече догонва \"Лозенец\". Новото строителство промени облика на района и го постави в горния ценови сегмент\", обобщи тя. ", "date": "2019.02.04", "title": "Цената на луксозния квадратен метър прехвърли 3000 евро"}
{"url": "http://www.cross.bg/veliko-turnovo-pokazva-1595657.html", "text": "/КРОСС/ Полицията във Велико Търново се самосезира по клип в социалните мрежи и издирва \"пилот\", вдигнал 280 км/ч със супермощна кола на западния изход на старата столица в посока София, предаде \"24 часа\".Краткото видео показва как шофьор изпробва тунингования си автомобил по бул.\"България\" във Велико Търново. Негов спътник в колата снима, докато безразсъдният водач профучава на червено на светофарите. Дръзналите да пресекат булеварда пешеходци са наречени \"ненормални\" от участниците в скоростната отсечка. Заснетият часовник на таблото на колата показва 18:07 ч., когато движението в града все още е доста оживено.\"След като се запознахме с клипа, веднага са предприети действия. Установен е евентуалният извършител. След като съберем достатъчно данни и съгласуваме с прокуратурата, ще бъде образувано досъдебно производство за хулиганство на пътя и този водач ще бъде наказан с цялата строгост на закона\", коментира пред \"24 часа\" шефът на ОДМВР Велико Търново ст. комисар Димитър Машов. Бясното ускорение започва след детелината на западния пътен възел. Постоянно се показва нарастващата скорост, която в един момент стига 280 км/ч на главния път Велико Търново - София. ", "date": "2019.02.04", "title": "Кола се движи с 280 км/ч във Велико Търново"}
{"url": "http://www.cross.bg/yprazhneniya-bili-sposobnosti-1595608.html", "text": "/КРОСС/ Прости аеробни процедури позволяват да се съхрани остротата на ума и да се справяме бързо с ежедневните си задължения, съобщи сайтът MedicalXpress.Невролози и невробиолози от Колумбийския университет в Ню Йорк разработиха система от упражнения, която позволява да се увеличи мозъчната активност, независимо от възрастта.В рамките на изследването участниците на различна възраст от двата пола били разделени на две групи - в едната били извършвани аеробни упражнения с цел да се активират отделни мозъчни зони, а в другата - упражнения, които не са свързани с голяма физическа активност.При този вид упражнения тялото се насища с повече кислород. Аеробните тренировки са например тичане, скачане на въже, гребане на тренажор, кростренажор, велоегрометър, каране на колело и плуване. В случая на бягането интензитета е от значение.Резултатите показали, че аеробните натоварвания значително подобрили когнитивните способности - участниците в тази група постигнали по-добри резултати на тестове в сравнение с контролната група. Освен това подобряването на когнитивните способности било регистрирано сред участници на различна възраст.Сега специалистите възнамеряват да разширят системата си от упражнения и да включат нови, които ще дадат възможност ежедневно да се подобрява здравето на главния мозък. ", "date": "2019.02.04", "title": "Откриха способ за подмладяване на мозъка"}
{"url": "http://www.cross.bg/navodnenieto-v-avstraliya-izkara-krokodili-po-ylitzite-1595661.html", "text": "/КРОСС/ Повече от 1000 души бяха евакуирани от щата Куинсленд в Австралия, след като проливните дъждове наводниха местността, съобщава „Ройтерс\". Властите предупредиха жителите да се пазят от крокодили и змии.Хора сигнализираха в , че вече са се натъкнали на влечугите.„Може да се видят крокодили как пресичат пътища, а когато водата се оттегли, животните могат да се появят на необичайни места като язовири, ферми или водоеми\", заяви министърът на околната среда на Куинсланд Лиан Енох.Над 20 хил. домакинства са заплашени от наводнение. Нивото на река Рос достигна опасно високо ниво, след като в неделя беше изпуснат наполовина язовира в района. В Таунсвил за една седмица паднаха валежи 20 пъти над средното за цяла година.Метеоролозите предупреждават, че валежите ще продължат.", "date": "2019.02.04", "title": "Наводнението в Австралия изкара крокодили по улиците"}
{"url": "http://www.cross.bg/botevgrad-mezdra-putya-1595662.html", "text": "/КРОСС/ 6 са отворените оферти на участниците в обществената поръчка за определяне на изпълнител за допълнително проектиране и строителство на 13,4 км от път I-1 (E-79) Мездра - Ботевград, лот 2 от км 161+367 до км 174+800.  Изграждането на направлението Видин - Ботевград ще започне от един от най-сложните участъци като терен за преминаване. Поради това строителството на близо 33 км от пътя между Мездра и Ботевград е обособено в два участъка - лот 1 /19,3 км/ и лот 2 /13,4 км/. Целта е завършване на отсечката в кратък срок. Отворените оферти по реда на постъпването им в деловодството на Агенция „Пътна инфраструктура\" са на:•\t„ГБС-Инфраструктурно строителство\" АД;•\tДЗЗД АККОРД КЪНСТРАКШЪНС, с участници в дружеството: „АККОРД СТРОИТЕЛНО ПРОМИШЛЕНА ИНВЕСТИЦИОННА КОРПОРАЦИЯ\" АД и „ЕР КЪНСТРАКШЪНС\" ООД;•\t„ДЖИ ПИ ГРУП\" АД;•\t„ТРЕЙС ГРУП ХОЛД\"АД;•\tДЗЗД „МБ Лот 2 - 2019\", с участници: „ЕВРОПЕЙСКИ ПЪТИЩА\" АД, „ВОДНО СТРОИТЕЛСТВО - БЛАГОЕВГРАД\" АД, „ВАХОСТАВ-СК\" а.с.;•\tОбединение „ГЕОПЪТ ЛОТ 2\", с участници: „Геострой\" АД и „Пътстрой-92\" АД.Пътят между Мездра и Ботевград ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра\", „Дърманци\", „Ребърково\", „Люти дол\", „Скравена\" и „Ботевград\". Предвидено е построяването на селскостопански надлези, площадки за отдих и т. н. Срокът на изпълнение на обществената поръчка е 1096 дни, от които 180 дни за проектиране и 916 дни за строителство.Общата индикативна стойност на участъка между Мездра и Ботевград /лот 1 и лот 2/ е близо 302 млн. лв. без ДДС. За лот 1 е 123 000 000 лв. без ДДС и не е пределна, а за лот 2 е 178 800 000 лв. без ДДС и не е пределна. Проектът ще се финансира със средства от републиканския бюджет. За първи път при изпълнението на обществените поръчки за строителство на двата участъка от пътя ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок.Направлението Видин - Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус\", „Тракия\" и „Струма\". С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.   ", "date": "2019.02.04", "title": "6 оферти за строителството на пътя Мездра - Ботевград"}
{"url": "http://www.cross.bg/alfabet-trimesechie-obyavi-1595616.html", "text": "/КРОСС/ Алфабет (Alphabet), компанията майка на Гугъл (Google), ще обяви по-късно днес резултатите си за четвъртото тримесечие на 2018 година, информира онлайн изданието за фондови пазари \"Екс Ем\". Възможно е холдингът да засенчи другите компании от технологичния сектор, защото анализаторите очакват той да обяви отново силно тримесечие и препоръчват на инвеститорите да купуват.Това ще бъде последният отчет от групата, наречена ФААНГ - FAANG (Фейсбук, Епъл, Амазон, Нетфликс, Гугъл/Алфабет), която обединява петте най-популярни и най-добре представящи се компании от технологичния сектор.Очаква се Алфабет да обяви печалби от 32,38 млрд. долара за последното тримесечие на миналата година, което ще бъде повишение с 11,8 на сто спрямо предходното тримесечие, но спад от 15,7 на сто на годишна основа. За цялата 2018 г. според прогнозите приходите на Алфабет са нараснали с 21,8 на сто до 116,14 млрд. долара.Въпреки високата си капитализация и нарасналите предизвикателства в сектора на социалните медии, Алфабет засега избягва големи скандали, свързани с изтичане на данни, и бизнесът й с онлайн реклами продължава да нараства с впечатляващ темп. Важни източници на приходи са и нейни други дейности като облачните услуги, магазина за мобилни приложения Гугъл плей (Google Play), хардуерното подразделение Уеймо (Waymo) и самоуправляващите се коли.Ако Алфабет продължи да представя стабилен растеж на приходите от реклама и да отчита добър напредък в другите подразделения, котировките й имат потенциала от едни от най-лошо представящите се в технологичния сектор, да се наредят сред най-добрите през 2019 година. ", "date": "2019.02.04", "title": "Пазарите очакват звездни резултати от компанията майка на Гугъл"}
{"url": "http://www.cross.bg/otzenka-tzena-obedinenieto-1595663.html", "text": "/КРОСС/ Днес, 04.02.2019 г., в сградата на Национална компания „Железопътна инфраструктура\" (НКЖИ) комисията за разглеждане, оценка и класиране на офертите обяви решение за класиране на участниците по проект „Модернизация на железопътен участък Елин Пелин - Костенец\".Класирането на участниците за трите обособени позиции е, както следва:По Обособена позиция 1: „Модернизация на железопътната отсечка от км 22+554 до км 42+200\"1. ДЗЗД „ДЖЕН - ДУЙ ЖП ЕЛИН ПЕЛИН\" Участници в обединението:  \"ДЖЕНГИЗ ИНШААТ САНАЙИ ВЕ ТИДЖАРЕТ АНОНИМ ШИРКЕТИ\" АД; \"ДУЙГУ МЮХЕНДИСЛИК ИНШААТ ТУРИЗМ ДЪШ ТИДЖАРЕД ВЕ САНАЙИ ЛИМИТЕД ШИРКЕТИ\" ООДКомплексна оценка: 89,63Предложена цена: 498 800 012,00 без ДДС2. ДЗЗД \"ЖП ЕЛИН ПЕЛИН-КОСТЕНЕЦ\"Участници в обединението: \"САН ХОСЕ КОНСТРУКТОРА\" АД; Е.П.О.С - ЕМПРЕЗА ПОРТУГЕЗА ДЕ ОБРАС СУБТЕРАНЕАС С.А.; \"ГЛАВБОЛГАРСТРОЙ\" АДКомплексна оценка: 88,18Предложена цена: 565 385 026.05 без ДДС3. „ТЕРНА\" АДКомплексна оценка: 87,97Предложена цена: 495 000 000.00 без ДДС4. КОНСОРЦИУМ „ЗСТ\"Участници в обединението: \"ЧАЙНА  КОМЮНИКЕЙШЪН КЪНСТРАКШЪН КЪМПАНИ\" ЛТД; \"ТРЕЙС ГРУП ХОЛД\" АДКомплексна оценка: 77,06Предложена цена: 589 995 799.00 без ДДСПо Обособена позиция 2: „Модернизация на железопътната отсечка от км 42+200 до км 62+400\"1. КОНСОРЦИУМ \"САЛЧЕФ - ГИГАСТРОЙ\"Участници в обединението: \"САЛЧЕФ\" АД; \"САЛЧЕФ КОНСТРУЦИОНИ ЕДИЛИ Е ФЕРОВИАРИЕ\" АД ; \"ГИГАСТРОЙ\" ООД Комплексна оценка: 95,66 Предложена цена: 126 395 882.27 без ДДС2. ТРАКЦИЯ ПРКиИ С.А.Комплексна оценка: 85,03Предложена цена: 120 307 125.64 без ДДСПо Обособена позиция 3: „Модернизация на железопътната отсечка от км 62+400 до км 73+598\"1. КОНСОРЦИУМ „БУЛРЕЙЛ 2018\"Участници в обединението: \"ЧАЙНА  КОМЮНИКЕЙШЪН КЪНСТРАКШЪН КЪМПАНИ\" ЛТД ; \"ТРЕЙС - СОФИЯ\" ЕАДКомплексна оценка: 82,21Предложена цена: 283 803 656.72 без ДДС2. Консорциум \"ЩРАБАГ ДЖИ ПИ РЕЙЛ 2017\" ДЗЗДУчастници в обединението: \"СТРАБАГ АГ - КЛОН БЪЛГАРИЯ\" КЧТ; \"СТРАБАГ СП.З.О.О. - КЛОН БЪЛГАРИЯ\" КЧТ; \"ЩРАБАК РЕЙЛ ГМБХ - КЛОН БЪЛГАРИЯ\" КЧТ; \"ДЖИ ПИ ГРУП\" АДКомплексна оценка: 80,61Предложена цена: 394 525 074.05 без ДДС3. ОБЕДИНЕНИЕ „КОМСА - ГЕОСТРОЙ\"Участници в обединението: . \"COMSA\" S.A.U; \"ГЕОСТРОЙ\"АДКомплексна оценка: 68,94Предложена цена: 415 671 935.78 без ДДСПроект „Модернизация на железопътен участък Елин Пелин - Костенец\" се финансира от ОП „Транспорт и транспортна инфраструктура\" 2014-2020 и е на стойност 1,024 млрд. лева. Общата дължина на трасето е 51 км, разделено в три позиции, а проектната скорост е до 160 км/ч за конвенционални влакове. В рамките на проекта ще бъдат изградени над 20 км тунели и 23 моста и виадукти, с обща дължина около 3 км. Предвижда се модернизация на 5 жп гари, както и премахване на всички пресичания на едно ниво между жп транспорта, автомобилното движение и пешеходците. Очаква се договорът с избраните изпълнители да бъде сключен до края на месец февруари 2019 г.Преди дни беше подписан договор за изграждане на тягова подстанция Казичене, която също е част от проекта Елин Пелин - Костенец. Изпълнител е обединение \"ТПС\" ДЗЗД, което включва „ВДХ\" АД и „Еврометал строй-В\" ООД, а срокът за приключване на дейностите е до 27 месеца. ", "date": "2019.02.04", "title": "НКЖИ класира участниците  по проекта за модернизация на жп линията Елин Пелин – Костенец"}
{"url": "http://www.cross.bg/bulgariya-kosata-godini-1595636.html", "text": "/КРОСС/ Пациентите с онкологични заболявания у нас вече имат достъп до метод за съхраняване на косата при лечение с химиотерапия. В България започна да функционира първият апарат по иновативна технология, която въздейства на космените фоликули чрез охлаждане на скалпа и по този начин позволява косата на пациента да бъде запазена по време на лечението.Технологията Paxman стартира пилотно в клиниката по химиотерапия към МБАЛ \"Сердика\" в София. Новата апаратурата беше представена в Световния ден за борба с рака 4-ти февруари от водещия специалист в онкологията у нас д-р Красимир Койнов.Около 350 000 са болните от рак в България, показват данните на Националния център по обществено здраве и анализи. У нас годишно се регистрират повече от 30 000 нови заболели, обяви д-р Койнов, който е един от водещите специалисти по медицинска онкология в България, работил дълги години в УМБАЛ Царица Йоанна (ИСУЛ), а понастоящем ръководител на отделението по медицинска онкология на МБАЛ Сердика.Технологията, наречена на своя създател Глен Паксман, се прилага по света от години. Досега с нея са лекувани повече от 100 000 пациенти в 35 държави.По данни на производителя около 75% от пациентите запазват напълно или частично косата си, така че да не им се налага да носят перука или кърпа за глава.Анна Паркър, която е част изобретателския екип и е у нас специално за старта на технологията в България, обобщи, че успеваемостта на метода е различна при различните лекарствени режими. При антрациклиновите препарати, които се ползват за лечение на хематологични ракови форми (левкемии и лимфоми), успеваемостта е около 45%, а при таксаните (ползвани за лечение на туморни заболявания като рак на дебелото черво, ректума, гърдата, белите дробове и др) - над 70%.Ако за някои хора запазването на външния вид на заболял човек е въпрос на суета, за хората, сблъскали се със страшната диагноза, това е начин да съхранят самочувствието си и да преодолеят по-лесно страничните ефекти от лечението, сподели Невена Манолова от сдружението Дара Хелп, което от години помага на пациентите и техните семейства с консултации, психологическа подкрепа и информация за лечението на страшната болест. Според данни на Световната здравна организация заболяемостта от рак през 2018 г. е достигнала 18,1 млн. новорегистрирни заболели и 9,6 млн. смъртни случая в следствие на болестта. Годишно всеки пети мъж и всяка шеста жена от населението на планетата се разболява от рак. Най-голям е делът на туморите на белия дроб, на гърдата и на дебелото черво.", "date": "2019.02.04", "title": "Нов метод запазва косата при химиотерапия"}
{"url": "http://www.cross.bg/tyalo-dunoto-sala-1595647.html", "text": "/КРОСС/ Откриха тяло на мъж при останките от разбития самолет, с който Емилиано Сала пътуваше от Нант за Кардиф, съобщи \"Би Би Си\". Не е ясно дали това е тялото на футболиста, или на пилота Дейвид Ибътсън.Вчера бяха засечени остатъци от самолета на дъното на Ламанша. Видеозапис от специална машина, спуснала се на дъното, показва, че в разбития самолет има тяло. Спасителните екипи вече правят планове как да продължи операцията\"За съжаление, във видео от машина, спуснала се на дъното, се вижда тяло на човек между отломките. Отделът за разследвания на въздушните инциденти сега обмисля следващи стъпки, консултирайки се със семействата на пилота и пътника и полицията\", заявиха от отдела, който се занимава с търсенето.Летателният апарат, с който Емилиано Сала пътуваше за новия си клуб \"Кардиф\", изчезна от радарите преди две седмици. Броени дни преди това 28-годишният футболист стана най-скъпият трансфер в историята на тима от Висшата лига. ", "date": "2019.02.04", "title": "Откриха тяло в разбития самолет, с който пътуваше Емилиано Сала"}
{"url": "http://www.cross.bg/iioncheva-banov-olaf-1595648.html", "text": "/КРОСС/ Говорителят и депутат от \"БСП за България\" Елена Йончева внесе сигнал по аферата \"Ало, Банов съм\" в ОЛАФ. Тя бе заедно със заместник-председателя на ПГ на \"БСП за България\" Георги Свиленски и депутати от левицата.Сигналът е подписан от лидера на БСП Корнелия Нинова и от самата Йончева.\"Очакваме сериозно разследване от ОЛАФ, както и от българската прокуратура по случая „Ало, Банов съм\". Случаят е прекалено ясен, записите са безспорни. А документите, които сме събрали, доказват, че това, което е поискал г-н Банов както от своите администратори, така и от представител на фирмата и от независим и от строителен надзор, се е случило\", каза пред журналисти Йончева.На въпрос дали има опасност от връщане на европейски средства, тя отговори: „Това не мога да кажа\".Попитана дали се притеснява, че заключенията на българската прокуратура и на ОЛАФ може да се разминават, Елена Йончева заяви: „Смятам, че случаят е пределно ясен. Доказателствата са безспорни, както от документите, така и от аудо-звуковия файл. Нямам съмнения, че тези заключения ще съвпаднат\".Георги Свиленски пък допълни, че от левицата застават зад сигнала по „Ало, Банов съм\" с имената и с лицата си и ще поддържат докрай истината да излезе на бял свят.„Миналата седмица сезирахме чрез медиите българското общество, днес преди обяд сезирахме главния прокурор, респективно Специализираната прокуратура в България, и сега предаваме сигнала до ЕК, който ще бъде адресиран до ОЛАФ\", каза Свиленски.Той обясни, че сигналът съдържа три материала: звуков с Боил Банов, интервюто на Елена Йончева със защитения свидетел и пресконференцията, на която е оповестена тази информация.„Внесени са и договорите за изпълнение, актовете 10, 11, 16. Тези пет акта, които са правени допълнително, докладът на АДФИ, който констатира тези пет броя акт номер 10, които са дописвани впоследствие, както и докладът на Агенцията за обществени поръчки, където тези актове са само 2\", обясни Георги Свиленски.По думите му цялата документация, която има до момента, е внесена по надлежен ред. ", "date": "2019.02.04", "title": "Елена Йончева внесе сигнала по аферата \"Ало, Банов съм\" в ОЛАФ"}
{"url": "http://www.cross.bg/danni-lichnite-izrazyavane-1595649.html", "text": "/КРОСС/ Държавният глава Румен Радев упражни правомощието си и върна за ново обсъждане в Народното събрание разпоредбa от Закона за изменение и допълнение на Закона за защита на личните данни с възражения срещу установените с 26 критерии при обработването на лични данни за журналистически цели и за целите на академичното, художественото или литературното изразяване. Това съобщиха от Прессекретариата на държавния глава.Президентът подчертава, че европейският регламент, който е причина за приетите промени, изисква държавите членки на ЕС чрез закон да постигат помиряване на правото на защита на личните данни с правото на изразяване и информация. Едновременно с това обаче регламентът не съдържа, нито препоръчва да има превес и надмощие в упражняването на едното право над другото, т.е. защитата на личните данни да е за сметка на свободата на изразяване и информация.С формулираните 10 критерии, по които журналист, научен работник и писател следва да преценява и да доказва, че е използвал правомерно лични данни, се създава ненужна свръхрегулация. Изискването да се изпълняват тези критерии, дори и поотделно, представлява ограничение. То засяга същностното ядро на свободата на изразяване и информация като основно право, признато още в епохата на Просвещението в Европа, изпразва го от съдържание и неговото упражняване губи смисъл.Според държавния глава не е постигнато необходимото равновесие и разпоредбата с 10-те критерии се явява прекомерна, небалансирана мярка.Свръхрегулацията на хипотезите, в които ще има конкуренция между защитата на личните данни и свободата на изразяване и информация, води до силно накланяне на везните в полза на правото на защита на личните данни като \"се жертва\" свободата на изразяване и информация. Така под формата на критерии за съразмерност със защитата на личните данни се прикриват законови ограничения на основни конституционни свободи. ", "date": "2019.02.04", "title": "Президентът наложи вето върху Закона за личните данни"}
{"url": "http://www.cross.bg/stoiinost-yslygite-oblasti-1595650.html", "text": "/КРОСС/ През изминалата седмица НСИ публикува данните за регионалния брутен вътрешен продукт (БВП) за 2017 г. Тези данни ни дават възможността да се ориентираме в икономическите процеси на регионално ниво, макар и да са с година назад. Това се казва в анализ на Петър Ганев от Института за пазарна икономика.Традиционно новините за регионалния БВП се фокусират върху различията между областите. И през 2017 г. София е далеч напред с БВП на човек от населението в размер на 30 295 лв., а на последно място е Силистра с едва 6 687 лв. Много рядко обаче се влиза в детайлите на отрасловата структура на областните икономики.Общата структура на икономиката на страната е ясна - 67% са услугите, 28% е индустрията и едва 5% е селското стопанство. Тези съотношения са доста устойчиви. През последните 5 години (2013-2017) индустрията добави общо само един процентен пункт към своята сметка, който дойде поравно от лек спад и в услугите, и в селското стопанство. Какъв обаче е профилът на отделните области и кои са индустриалните и земеделски региони в страната?За да ги откроим ще ползваме дела на основните отрасли в добавената стойност на областно ниво. Данните са претеглени спрямо населението на областите, тъй като в противен случай в челото винаги ще бъдат най-големите области.Индустриални области - Стара Загора, Софийска област, Враца и Габрово.Данните за индустриалните области в страната са съвсем категорични. Четирите изброени са единствените области, в който индустрията е отговорна за поне половината от брутната добавена стойност на цялата област - 66% в Стара Загора, 61% в Софийска област и по около 50% във Враца и Габрово. Интересното е, че всяка една от тези области бележи ръст на дела на индустрията в добавената стойност - с по 5-6 процентни пункта общо за последните пет години (2013-2017). Ако гледаме не просто дела, а размера на добавената стойност от индустрията на човек от населението, то абсолютно същите области са на първите четири места, при това в същия ред - 9 985 лв. в Стара Загора, 8 177 лв. в Софийска област, 5 305 лв. в Габрово и 5 300 лв. във Враца.Обяснението за индустриалния профил на тези области не е изненада. В тях влизат значими индустриални предприятия като големите енергийни комплекси в Раднево и Гълъбово на територията на област Стара Загора, АЕЦ \"Козлодуй\" на територията на област Враца, както и някои от големите добивни предприятия от Средногорието (например в Челопеч и Пирдоп) на територията на Софийска област. Габрово е единственият пример за индустриална област без голямо енергийно или добивно предприятие, но областният център има дългогодишни индустриални традиции (не случайно наричан \"българският Манчестър\"), а в областта влизат и големите предприятия в Севлиево.Определянето на областите с по-силно изразен профил на услугите не е толкова лесна задача. Единствено столицата София е очевидна, с чувствително най-висока добавена стойност в услугите (22 575 лв. на човек) и цели 86% дял на услугите в добавената стойност на областта. След това е област Варна, където делът на услугите в добавената стойност е 69%, а добавената стойност на услугите е над 8 320 лв. на човек. Област Бургас също влиза тук, макар и не толкова категорично - делът на добавената стойност на услугите е 64% (висок, но все пак сходен с този във Велико Търново и Плевен), но добавената стойност на услугите е 6 790 лв. на човек, което е пред всички останали области, с изключение на столицата София и Варна.Областите на услугите всъщност очаквано се покриват с най-големите областни центрове в страната - единствено Пловдив не е тук. Икономиката на София и тази на областите Варна и Бургас обаче са много различни. В столичната икономика, например, над 10% от всички наети са в сектор ИКТ (данни за 2017 г.), тоест във високо технологичен сектор на услугите, който дърпа заплатите нагоре. В областите Варна и Бургас този сектор все още не е на такова ниво - една 1-2% от наетите са в ИКТ сектора. В същото време туризмът във Варна и Бургас играе водеща роля - 14% от наетите в Бургас и 9% от наетите във Варна са в хотели и ресторанти, докато в София те са едва 4% (данни за 2017 г.). С други думи докато икономиката на услугите в София има по-високотехнологичен профил, то във Варна и Бургас има ясно изразени традиционни сектори.Определянето на аграрните области е може би най-трудно, тъй като са повече и относително бедни. Съответно слабото развитие на други сектори понякога прави развитието на селското стопанство да изглежда определящо. Все пак следните области са с най-високите дялове на селското стопанство спрямо всички останали области в страната- Силистра (23%), Видин (18%), Монтана (16%), Разград (16%), Добрич (16%), Кърджали (15%), Търговище (14%), Шумен (13%) и Ямбол (13%). В тези области и добавената стойност на селското стопанство на човек от населението е най-висока - в рамките на 1 000-1 300 лв. на човек.Това, което веднага прави веднага впечатление е, че областите, където селското стопанство заема над 10% в добавената стойност, се нареждат на дъното по богатство - имат категорично най-нисък БВП на човек от населението. Това е така, тъй като добавената стойност в земеделието остава много ниска - най-високата добавена стойност на човек от населението в селското стопанство (1 327 лв. в Силистра) е близо 3 пъти по-ниска от средната добавена стойност на индустрията в страната (3 522 лева) и 6 пъти по-ниска от средната добавена стойност на услугите в страната (8 281 лева). Силистра и Видин също така са единствените области в страната, където добавената стойност на човек в индустрията е толкова ниска, че е под добавената стойност на селското стопанство в съответната област.Общата динамика по области за последните 5 години показва, че нарастването на дела на индустрията в добавената стойност е водено именно от тези области, който имат по-силно изразен индустриален профил. Областите на услугите, с изключение на столицата, също леко покачват дела на индустрията - по-видимо в Бургас и по-скромно във Варна, където обаче услугите носят и повече добавена стойност по принцип. Относително по-аграрните области, с изключение на северозападните Видин и Монтана, свиват дела на селското стопанство. Интересен е случаят на Враца, където се наблюдава огромен ръст на индустрията за сметка както на услугите, така и на селското стопанство. Това е резултат от добрите резултати на АЕЦ \"Козлодуй\" - 100 млн. лв. повече приходи през 2017 г.Липсата на област Пловдив в профилираните области се дължи на разнообразието на икономиката в областта, която комбинира силна индустрия и услуги, които вече видяхме, че са неизбежно водещи в областите на най-големите градове. По размер на добавената стойност от индустрията и услугите Пловдив се нарежда веднага след цитираните области в двете категории - 5 946 лв. на човек в услугите и 4 143 лв. на човек в индустрията. След по-ясно изразен ръст на индустрията през последните години съотношението в Пловдив се установи на 56-57% услуги и 40% индустрия в общата добавена стойност. Подобни са и процесите в област Русе, която се нарежда близо до  Пловдив по добавена стойност на човек в индустрията и услугите, а има и много сходна отраслова структура. ", "date": "2019.02.04", "title": "Икономиката на България: 67% услуги, 28% индустрия и 5% земеделие"}
{"url": "http://www.cross.bg/film-nagrada-bratya-1595643.html", "text": "/КРОСС/ Снимка с Юки\" на Лъчезар Аврамов и „Прасето\" на Драгомир Шолев са българските заглавия, които влизат в международната надпревара за Голямата награда „София - Град на киното\" на 23-тия „София филм фест\".Режисьорският дебют на Лъчезар Аврамов е направен по едноименния разказ на Мирослав Пенков „На Изток от Запада\", излязъл през 2011 година първоначално в Съединените щати. „Снимка с Юки\" е първата копродукция с Япония.Сюжетът разказва за имигрантския живот на българин и японка в Канада. След много опити да имат дете, двамата избират ин-витро процедури в България. Тук те стават участници в трагичен инцидент, а последиците преобръщат живота им... В главните роли са Руши Видинлиев и японската актриса Кики Сугино.Филмът „Прасето\" е вторият български филм, който ще се бори за голямата награда. През есента на 2016 година участва и в пичинг-форума на фестивала „Со Индипендънт\" и печели наградата „Дани Лернер\" на Nu Boyana Film Studios за най-добър проект.Филмът разказва историята на един 13-годишен младеж с прякор Прасето, подложен на всекидневен тормоз от страна на съучениците си.Другите заглавия са от Германия, Китай, Турция, Полша, Иран, Франция, Гърция, а темите са свързани както с приказното лице на любовта, така и с дълбоките терзания на душата и безграничната мъка по изгубеното.Едно от заглавията е по Харуки Мураками и „Заливът Ханалей\". А филмът ще ни преведе именно през непоносимата болка на една майка, изгубила детето си, докато кара сърф на Хаваите. Режисьор е Даиши Мацунага.„Стена\" е дебют на полския режисьор Бартош Грудзиецки и повдига въпроса за различията между бедните и богатите.Стив Киркис пък ще ни разкаже за един сервитьор, както е и името на неговата творба, за ежедневната, нарушена от изненадващи събития.„Чудовища\", „Братя\", „Златна младост\", „Техеран: Град на любовта\" и „Братя\" пък ще поставят фокус върху любовните отношения и трудностите, които са свързани с тях като раздялата, бивши любови и връзките с роднините и техният отпечатък върху изборите в живота, които не винаги са правилнитеСред заглавията има и такива, които ни пренасят в мистериозни истории.„Изчезващи дни\" ни отвежда в малък град в Южен Китай, в който не е валяла капка дъжд от дълго време и където едно момиче се опитва да открие вдъхновение и да пише за приключения и непознати земи...  ", "date": "2019.02.04", "title": "Два български филма ще се борят за голямата награда на „София филм фест” "}
{"url": "http://www.cross.bg/otgovornost-brakove-nakazatelna-1595651.html", "text": "/КРОСС/ Родителите трябва да носят наказателна отговорност за т. нар. ранни бракове на децата им. Това каза пред журналисти в Пещера министърът на образованието и науката Красимир Вълчев. Той уточни, че в момента има състав на Наказателния кодекс, в който се посочва, че ако едно лице склони непълнолетно към брак, подлежи на наказателна отговорност, но не и родителите.Министърът определи проблема като \"една от най-трудните задачи\" при обхващането на децата в образователната система. \"Във всички случаи родителят носи отговорност за бъдещето на детето. Правото на образование на детето е задължение на родителя. Факт е, че ранните бракове стават със съгласието, ако не и под давление на родителите, и моето лично мнение е, че тази наказателна отговорност трябва да се носи от тях\", каза още Красимир Вълчев.Това е въпрос на разговори, защото не става дума само за приемането на подобно решение, но и за възможността да бъде ефективно приложено, посочи министърът. По думите му проблемът е и социален, а в основата му са културни характеристики. Той отбеляза, че прокуратурата е активизирала усилия в тази посока през последната година, но въпреки това успехът е частичен. Според него за решаване на проблема с ранните бракове правото на образование трябва да бъде поставено на по-високо ниво в йерархията от права.Министърът на образованието е на работно посещение в гр. Пещера, където разговаря с директори на училища и детски градини, учители, представители на синдикални организации и на местната администрация.Вълчев уточни, че това е 55-ата община в страната, където е провел подобни срещи, за да се запознае на място с процесите в образователната система и проблемите й. Утре той ще посети Панагюрище. ", "date": "2019.02.04", "title": "Министър иска наказателна отговорност за родители, допуснали ранни бракове на децата си"}
{"url": "http://www.cross.bg/otpadutzi-hranitelni-obshtina-1595652.html", "text": "/КРОСС/ От днес Столична община стартира кампания за намаляване на хранителните отпадъци. Кампанията е насочена към по-малките деца и ще обхване 30 общински детски градини. Целта е, чрез нея да се повиши вниманието на децата върху факта, че храната е ценен ресурс, към който трябва да се отнасяме отговорно - както при пазаруване и консумация, така и при евентуално изхвърляне на хранителни отпадъци. Официалният старт на кампанията беше даден в 26 ДГ „Калина\" в Младост 1. „Близо 20% от отпадъците ни са хранителни. На годишна база за миналата година това са малко над 600 000 т. хранителни отпадъци. Това, което искаме да кажем на децата, чрез тази инициатива, е че храната е много важен ресурс, към който трябва да се отнасяме отговорно. Апелираме да си изяждат всичко, да помагат в планиране на пазаруването и да дават идеи за приготвяне на храна от наличното вкъщи. Напомняме на децата и техните родители, че ако все пак се налага да се изхвърля храна, то тя трябва да се изхвърля отделно от опаковите - за да може, попаднали в завода за третиране на отпадъците, опаковките да бъдат последващо сепарирани и рециклирани.\" Това подчерта зам.-кметът по околна среда в Столична община Йоана Христова. За максимална достъпност на посланията до малчуганите, лице на кампанията е супергероят - морковът Мори, който лично ще се срещне и поговори с тях. В рамките на инициативата, за 4 месеца -до месец май 2019 г., суперморковът Мори ще посети 30 столични общински детски градини и ще се срещне с над 1000 деца.", "date": "2019.02.04", "title": "Столична община стартира кампания за намаляване на хранителните отпадъци"}
{"url": "http://www.cross.bg/aleksandra-purzalyane-feiigin-1595653.html", "text": "/КРОСС/ Новата суперзвезда на българското фигурно пързаляне Александра Фейгин получи днес поредното признание. 16-годишната състезателка бе удостоена със специален от приз от Фондация „София - европейска столица на спорта\" като най-прогресираща спортистка в своята възраст през последната година. Възпоменателният медал бе връчен на фигурстката от Анатоли Илиев - организационен секретар на Фондацията по време на пресконференция в Инфоцентър „София - евростолица на спорта\".\"В последно време София приема домакинството на много елитни състезания в кънки-спортовете - световни първенсва по фигурно пързаляне и шорттрек в различните възрастови групи, кръгове от световни и европейски купи.Точно преди година Александра бе при нас, в този Информационен център и сега, 12 месеца по-късно, тя вече е записала огромен прогрес като най-добре класиралата се наша фигуристка при жените в историята на европейските първенства. Нека си пожелаем след година отново да сме тук с още по-големи успехи - вече на световния и на олимпийски лед,\" каза Илиев при връчването на приза.На срещата с медиите присъстваха още Татяна Йорданова - председател на БФ кънки и Ина Лутай - треньорка на Фейгин, които дадоха повече подробности за започващия в сряда турнир за Европейската купа „София Трофи\". Състезанията ще бъдат придружени със семинар, в който ще се включат световно известни личности във фигурното пързаляне. Към турнира и към съпътстващите събития има огромен интерес, след като преди три седмици Александра Фейгин записа най-доброто класиране на българското фигурно пързаляне при жените на Европейско първенство с 11-ото си място в Минск. ", "date": "2019.02.04", "title": "Александра Фейгин със специален приз от София – евростолица на спорта"}
{"url": "http://www.cross.bg/vuzdyha-kachestvoto-bulgariya-1595646.html", "text": "/КРОСС/ България е сред държавите с най-лошо качество на въздуха в Централна и Източна Европа, сочи доклад на Сметната палата.Той е част от международен одит за стандарта и качеството на въздуха в 15 държави: България, Естония, Унгария, Холандия, Полша, Румъния, Словакия, Испания, Албания, Македония, Грузия, Косово, Молдова, Швейцария, Израел.Сред основните замърсители у нас са използването на твърди горива за отопление, както и остарелият автомобилен парк. Най-лошо е качеството на въздуха в Тетово, след него се нарежда македонската столица Скопие. В челната тройка и е и българският град Видин.От Министерството на околната среда и водите коментираха, че  са взели мерки за намаляване на фините прахови частици във въздуха.Допълниха и че последните години качеството на въздух се подобрява в проблемни в миналото градове като Гълъбово и Стара Загора. ", "date": "2019.02.04", "title": "България е сред страните с най-лош въздух в Централна и Източна Европа"}
{"url": "http://www.cross.bg/dimitrov-mart-zhoro-1595637.html", "text": "/КРОСС/ Окръжната прокуратура в Пловдив внесе в съда обвинителен акт срещу 49-годишния рентгенолог д-р Иван Димитров за убийството на 40-годишния рецидивист Жоро Джевизов-Плъха.Д-р Димитров ще отговаря пред магистратите за това, че на 2 март м.г. умишлено е умъртвил Джевизов, като убийството е извършено при превишаване на пределите на неизбежната отбрана. Срещу лекаря е повдигнато още едно обвинение - за незаконно държане на огнестрелно оръжие - пистолет, марка „Валтер\" и боеприпаси за огнестрелни оръжия - 16 броя патрони, 9х18 мм и 1 брой патрон с надпис „1947 GEL 9M38\", съобщиха от прокуратурата.При разследването е установено, че на 1 март м.г. 40-годишният Жоро Джевизов решил да извърши кражба от кооперацията, в която живеел д-р Димитров. Зад сградата има двор и в него шест гаражни клетки. Лекарят, който във въпросния ден бил сам вкъщи, тъй като правел ремонт, ползвал първата гаражна клетка за работилница.Около 1,30 часа през нощта на 2 март, д-р Димитров минал през една от стаите в жилището си и видял, че лампата в работилницата свети. Помислил, че е забравил да я изключи и решил на сутринта да отиде да я загаси. След известно време обаче забелязал, че лампата не свети и вратата на гаража-работилница била леко открехната. Решил да провери какво се случва, помислил, че е извършена кражба.Като излизал от жилището си, лекарят взел пистолета си „Валтер\", за който не притежавал разрешително. Оръжието било заредено с патрони, за чието притежание той също нямал разрешение. Рентгенологът се насочил към гаража, за да провери дали е извършена кражба.Там обаче бил Жоро Плъха, който бил приготвил различни предмети за изнасяне в найлонови торби.В хода на досъдебното производство са били събрани доказателства, че преди да произведе изстрел с незаконно притежавания пистолет „Валтер\", лекарят е бил нападнат от Джевизов, който хвърлил по него 12-сантиметров нож, както и метална рекламна табела.Ножът се забил в десния крак на рентгенолога, а от удара с табелата той получил травматичен оток на дясната ръка.По тези причини е прието, че убийството е извършено при превишаване на пределите на неизбежната отбрана. По закон предвиденото за това престъпление наказание е до 5 години затвор.Първоначално д-р Иван Димитров бе задържан, като на 6 март 2018 г. му е взета мярка за неотклонение „Подписка\".Очаква се Окръжният съд в Пловдив да насрочи дата за делото. ", "date": "2019.02.04", "title": "Лекарят, застрелял Жоро Плъха, застава пред съда"}
{"url": "http://www.cross.bg/protzenta-godishna-stoki-1595639.html", "text": "/КРОСС/ Цените на потребителските стоки в Турция са скочили с 20,35 процента на годишна база през януари, показват данни на Турския статистически институт, цитирани от в. \"Дейли сабах\" и БТА.Годишната инфлация е нараснала с 0,05 процентни пункта спрямо декември, когато регистрираната годишна инфлация е била 20,30 процента.Най-голямо през януари е било поскъпването на цените при храните и безалкохолните напитки - 30,97 на сто.Миналата седмица проучване на Анадолската агенция показа, че група от 16 икономисти прогнозират средно годишно покачване от 20,59 процента на цените на потребителските стоки. ", "date": "2019.02.04", "title": "Инфлацията в Турция прескочи 20% "}
{"url": "http://www.cross.bg/rekata-kmetut-stena-1595638.html", "text": "/КРОСС/ Подпорната стена на река Чая в района на село Катуница е поддала, съобщи за Радио \"Фокус\"- Пловдив кметът на Община Садово Димитър Здравков. По думите в петък е изпратена комисия от \"Напоителни системи\" ЕАД и Басейнова дирекция \"Източнобеломорски район\", която да обходи района и да направи оценка на състоянието на съоръжението.\"Вероятно областният управител на Пловдив ще издаде заповед, с която ще се даде възможност да се работи вътре в реката с цел стената да не падне изцяло\", каза кметът на Садово, като добави, че коритото на реката се измества.\"Има опасност, ако стената поддаде, тя да залее къщите в селото, които се намират на 60 метра от реката. Там се намира и старото земеделско училище. В годините назад, преди около 100 години, селото е заливано от реката. Опасността е реална, изхождайки от това, че над Чепеларе и Пампорово има сняг и според прогнозата за времето ще има затопляне и ще започне снеготопене\", посочи Здравков.По думите му общинската администрация е подала сигнал до съответните институции. \"Има реакция от институциите и се надяваме, че в най-скоро време ще започне работата и няма да се стигне до кризисен момент\", отбеляза кметът на Садово.Според него трябва да се измести реката навътре в собственото си корито и оттам нататък машините да възстановят подпорната стена, доколкото е възможно, да се натрупат скални маси, които да не позволяват реката да обрушва брега.Здравков каза още, че в момента Общината разполага с един автомобил, с който се обхожда поречието на реката, като предстои закупуването на още един. ", "date": "2019.02.04", "title": "Река Чая може да залее Катуница заради поддала стена"}
{"url": "http://www.cross.bg/pozhara-moskva-iztochnik-1595641.html", "text": "/КРОСС/ Шест души са загиналите при пожара, избухнал в жилищна сграда в центъра на Москва, сочат нови данни на органите на реда в руската столица, предаде ТАСС.\"На мястото бе открито тялото на шести загинал\", каза източник от силите за сигурност. По думите му спасителни екипи продължават да разчистват местопроизшествието и да поливат конструкциите с вода поради риск от по-нататъшни срутвания. Тече процедура по разпознаване на телата на загиналите. Още двама пострадали в тежко състояние и са настанени в болница. Според източник от спешните служби пожарът е щял да вземе много повече жертви, ако не са били оперативните действия на огнеборците. Един от разпитаните очевидци разказал, че се събудил, когато прозорците вече се пукали от високата температура. Пожарът, избухнал към 1 ч. след полунощ (полунощ българско време) на петия етаж на сградата, намираща се на Никитския булевард, бе напълно потушен малко след пет часа московско време, съобщиха по-рано властите.От жилищния блок бяха евакуирани 42 човека, включително осем деца. В гасенето на огнената стихия взеха участие 80 души личен състав и 25 единици техника. Сградата, в която има повече от 100 апартамента, е построена през 1912 г. и е в списъка с обекти, обявени за културно наследство. Причините за пожара още не са установени. ", "date": "2019.02.04", "title": "Още загинали при пожара в Москва"}
{"url": "http://www.cross.bg/penev-orden-vladimir-1595634.html", "text": "/КРОСС/ Държавният глава Румен Радев удостои с висши държавни отличия днес талантливите творци Михаил Белчев, Владимир Пенев, Бина Харалампиева и уважавания учен акад. Минчо Хаджийски. „Вашите постижения са най-достойният пример за успех, основан на талант, творчески ум, воля и всеотдайност\", заяви президентът на церемонията по награждаване в Гербовата зала на „Дондуков\" 2.В словото си Румен Радев посочи, че отличията отразяват благодарността на цялото ни общество към вдъхновяващия пример на четиримата ни сънародници, които са постигнали и отстояват висок хоризонт на българското изкуство и култура, наука и образование. Постиженията ви са достойни за подражание, заяви президентът и допълни, че отличените са духовни водачи, които са вложили усилията си в просперитета на българската нация и държава.Държавният глава награди с орден „Стара планина\" - първа степен уважавания български творец Михаил Белчев, постигнал значим успех едновременно като естраден изпълнител, композитор, поет и режисьор. В забележителната си кариера - 50 години на сцената, той е създал едни от най-обичаните български песни. Има издадени десетки албуми, удостояван с множество награди от фестивали в страната и в чужбина, автор на няколко книги.Актьорът с множество запомнящи се роли в театъра, киното и телевизията Владимир Пенев беше удостоен с орден „Св. св. Кирил и Методий\" - огърлие. Успешни са изявите му и като режисьор на театрални постановки. Владимир Пенев е носител на многобройни награди за принос към театралното и киноизкуство. Бил е министър на културата в служебното правителство от 13 март до 29 май 2013 г. Владимир Пенев има изявени обществени позиции, участва активно в благотворителни инициативи, сред които и „Българската Коледа\".Президентът отличи с орден „Св. св. Кирил и Методий\" - първа степен театралния, оперен и телевизионен режисьор Бина Харалампиева, която за 35-годишния си професионален опит е реализирала повече от 100 постановки. Нейни постановки са награждавани на престижни театрални форуми и са играни в Република Македония, Чехия, Румъния, Израел, Австрия, Германия, Великобритания, Босна и Херцеговина. Бина Харалампиева има над 25 години опит като директор на театрални институции.Акад. Минчо Хаджийски - един от най-уважаваните и авторитетни български учени и преподаватели, беше отличен с орден „Св. св. Кирил и Методий\" - първа степен. Той е автор на 25 нови учебни курса в областта на автоматизацията на корабни машини, теория и управление на техническата кибернетика, автоматизация на химикотехнологични обекти. Негови 43 разработки са внедрени, за което е документиран икономически ефект от 2 100 000 лв. Създател e на седем учебни лаборатории и на учебници. За 50 години има активна преподавателска и научна дейност в Техническия университет във Варна и в Химикотехнологичния и металургичен университет, бил е гост-преподавател в университети в няколко европейски страни.„Всичко сме вършили за България\", заяви от името на наградените Михаил Белчев и благодари за признанието, отдадено на четиримата отличени българи.", "date": "2019.02.04", "title": "Четирима творци с ордени от президента за заслуги в културата"}
{"url": "http://www.cross.bg/gerb-izbori-gradovete-1595644.html", "text": "/КРОСС/ БСП е застигнала ГЕРБ и към момента в градовете те са с напълно изравнен електорален потенциал (25,5% към 25,8%). Този извод правят социолозите от „Медиана\" на базата на последното си проучване, проведено в периода 26 януари - 01 февруари сред 810 души.„Това означава, че на национално ниво основната опозиционна партия вероятно изпреварва ГЕРБ с около 1,5% (в селата ресурсът на ДПС и БСП е по-висок, а алтернативните и традиционно „градски\" партии са по-слабо представени)\", посочват от „Медиана\".Ако парламентарните избори бяха сега, за БСП биха гласували 24,8%, а за ГЕРБ - 23,6%, сочат прогнозните данни на национално ниво. 9,5 на сто биха подкрепили ДПС, 7,1% - „Обединени патриоти\", 1,8% - Реформаторския блок. По 1,8% подкрепа получават „Воля\", „Демократична България\" и АБВ.3,40 по шестобалната система е оценката за правителството, показват данните сред жителите на градовете. От „Медиана\" правят сравнение, че през юли 2018 г. тя е била 3,42, а през октомври миналата година - 3,36.Според изследването към момента сред жителите на градовете преобладават желанията ГЕРБ да довърши управленския си мандат - 43% срещу 28% за предсрочни избори. За шест месеца желаещите предсрочни избори не са се увеличили, а желаещите ГЕРБ да довърши мандата са намалели с 3%.Единствената област, в която доминират позитивните оценки за развитие, е благоустройството. Отчита се и намаляването на безработицата. Във всички останали обществени сфери оценките са силно критични - „Влошаване\". Особено негативни са оценките по отношение на престъпността, здравеопазването, корупцията и материалното положение на хората и особено на пенсионерите, изтъкват от „Медиана\".„На този фон логично и одобрението за закупуване на по-скъпите изтребители F-16 е много ниско. Одобрението за тази сделка сред заможната част от населението е значително по-високо, отколкото при бедните и пенсионерите, където неодобрението достига близо 50%\", допълват от агенцията.Социолозите посочват, че към момента може да се очаква относително висока изборна активност за предстоящите избори за европейски парламент - над 40% декларират категорична готовност да гласуват на тях. Характерното е, че това са изключително симпатизанти на ГЕРБ, БСП и ДПС. Симпатизантите на останалите партии са много слабо мотивирани да гласуват, отбелязват социолозите.„Очевидно е, че тези избори ще бъдат натоварени със символно значение от вътрешнополитически характер - „да накажем ГЕРБ!\" срещу „да запазим управлението и да не допуснем комунистите на власт!\". Резултатът ще зависи от възможността на ГЕРБ и БСП да привлекат избиратели извън тясно партийните редици\", коментират от „Медиана\".От агенцията уточняват, че изследването обхваща периода след речта на Бойко Борисов пред актива на ГЕРБ в София, обвиненията към Елена Йончева за пране на пари, конгреса на БСП и речта на президента Румен Радев по повод втората му годишнина като президент. Изследването не отчита влиянието на скандала около министъра на културата Боил Банов. ", "date": "2019.02.04", "title": "„Медиана”: БСП е застигнала ГЕРБ, в градовете са изравнени "}
{"url": "http://www.cross.bg/nasilie-zheni-danni-1595645.html", "text": "/КРОСС/ От 2012 г. до 2017 г. в България има над 140 случая на насилие над жени, довели до присъди за убийство или опит за убийство. Това показват данните от новата платформа на Българския хелзинкски комитет ubita.org, която се базира на данни, събирани в продължение на 3 години.Най-малко 102 са осъдителните присъди за умишлени убийства на жени от мъже.Правозащитниците отбелязват, че официалната статистика не включва данни за случаите на домашно насилие и другите форми на насилие срещу жени, а ревността или тежкото материално положение продължават да се възприемат от съда като „смекчаващо вината обстоятелство\".На този фон, изследването показва, че в 95% от случаите убийците са се познавали с жертвите си, а 44 на сто от извършителите са бивши или настоящи партньори. Всяка трета убита жена е била обект на системно насилие, а всяка десета е търсила закрила от полицията.На интерактивна карта са показани областите на страната с данни за всяко дело - възраст на извършител и жертва, отношенията помежду им, начин на извършване на деянието и т.н. Има и препратки към конкретните съдебни решения, както и информация за медийно известните случаи.Данните показват, че най-много дела за насилие над жени с тежки или фатални последици има в София (18), Пловдив (11) и Бургас (12).„Липсата на данни и анализи спомага единствено за прикриване на мащабите на проблема, на факторите, които допринасят за неговата устойчивост и на начините за неговото премахване. Авторите на проекта споделят разбирането, че е невъзможно да се борим срещу \"невидими\" проблеми. За да изкореним насилието, трябва първо да го направим видимо\", пишат от БХК. ", "date": "2019.02.04", "title": "Правозащитници изработиха карта на насилието над жени в България"}
{"url": "http://www.cross.bg/rymuniya-dunchila-evropeiiskiya-1595631.html", "text": "/КРОСС/ Румънската премиерка Виорика Дънчила обвини западноевропейските лидери в двойни стандарти заради критиките към страната й заради корупция и мерките срещу антиправителствени протести.Дънчила, чиято страна в момента е ротационен председател на Европейския съюз, подчерта, че корупцията е проблем и за Западна Европа. А нейните лидери не са осъдили публично сблъсъците на френската полиция с демонстранти от движението на \"жълтите жилетки\".\"На Румъния не се разрешава това, което е позволено на други страни\", каза Дънчила в интервю за \"Политико\". \"Това е двоен стандарт. Не съм видяла никого да дойде в Европейския парламент и да каже \"Искам резолюция за Франция\", изтъкна тя.Критици на управляващата в Румъния Социалдемократическа партия твърдят, че тя се опитва да отслаби независимостта на правосъдието и по този начин да помогне на политици, обвинени в корупция.Дънчила също така заяви, че не е справедливо само нейната страна и България да са обект на мониторинг с годишния доклад на Европейската комисия по механизма за сътрудничество и проверка.\"Беше казано, че този механизъм е предназначен да помогне на Румъния и България в борбата с корупцията. Виждала съм много големи случаи на корупция в Холандия, във Франция, в Германия. Но никой никога не е искал въвеждането на подобен механизъм за тези страни\", каза премиерката на Румъния. Идните дни тя ще разговаря с европейските лидери, за да ги успокои за състоянието с демокрацията и върховенството на закона в родината й. В четвъртък й предстои среща с председателя на Европейския съвет Доналд Туск. ", "date": "2019.02.04", "title": "Букурещ обвини ЕС в двойни стандарти"}
{"url": "http://www.cross.bg/bilo-momchentzeto-bila-1595632.html", "text": "/КРОСС/ Двегодишното дете, което почина след падане от стълбите в старата сграда на варненската болница „Света Анна\", се е провряло през парапета, след като е било оставено без надзор, съобщиха от Варненска районна прокуратура, под чието ръководство се разследва случая. Вчера по обяд момченцето е било на свиждане в родилното отделение. Придружавали са го двама възрастни, като единият от тях е била неговата майка, но въпреки това то се е провряло през парапета на третия етаж и е паднало.Реакцията на лекарите е била светкавична. Незабавно е била направена спешна операция на детето, но в ранните часове на днешния ден то е, допълват от прокуратурата.Тази сутрин лекарите съобщиха, че момченцето е било поставено незабавно на апаратно дишане. Въпреки усилията на медицинския екип, вечерта то е вдигнало много висока температура - над 40-41 градуса, която не може да се овладее. Тази сутрин сърцето на момченцето е спирало на няколко пъти. Лекарите нееднократно са се опитвали да го реанимират, но макар че са направили всичко по силите си, не са успели да възстановят жизнените функции.Започнатото досъдебно производство е престъпление по чл.182 ал.1 от НК - родител е оставил малолетното си дете, намиращо се под родителски грижи, без надзор и достатъчно грижи и с това е създал опасност за неговото физическо развитие.Работи се по всички възможни версии за установяване причините за инцидента. ", "date": "2019.02.04", "title": "Разследват родителска небрежност за смъртта на детето в \"Св. Анна\""}
{"url": "http://www.cross.bg/oruzhie-grypa-prestupna-1595664.html", "text": "/КРОСС/ МВР  видео и снимков материал от акцията, при която беше разбита организирана престъпна група за съхранение и търговия с оръжие, действала на територията на София, Козлодуй и Враца. Под стража са задържани трима от 7-членната група, сред които и лидерът й. Тяхната основна дейност е била разпространение на оръжие, което е купувано от склад, разкрит в началото на декември. Иззети са 5 пушки, карабина, 16 пистолета, около 1000 пълнителя и боеприпаси. В дома на един от задържаните е открит струг, на който са се заличавали серийните номера. Групата е изкупувала деактивирани оръжия, възстановявала ги , след което ги е продавала.", "date": "2019.02.04", "title": "ГДБОП разби престъпна група за търговия с оръжие"}
{"url": "http://www.cross.bg/otnovo-strauss-wiener-1595605.html", "text": "/КРОСС/ След огромния интерес и напълно разпродадената Зала 1 на НДК за първия концерт на Strauss Wiener Orchester в България в края на 2018 г., оркестърът пристига отново у нас за традиционния си Коледен концерт на 1 декември 2019 г.Единственият по рода си оркестър, основан от самия Йохан Щраус, представен днес от най-добрите световни музиканти, пристига отново в София, но с нова, още по-богата програма и в по-голям състав.Strauss Wiener Orchester идват на родна сцена с 37 музиканти, перфектно допълнени от най-талантливите солисти от Виенската опера. Българската публика ще има възможността да чуе нов, още по-впечатляващ музикален репертоар, състоящ се от любими световноизвестни музикални шедьоври, както първоначално са били създадени от династията Щраус. ", "date": "2019.02.04", "title": "Strauss Wiener Orchester отново в България в по-грандиозен състав "}
{"url": "http://www.cross.bg/danni-lichnite-nikoga-1595628.html", "text": "/КРОСС/ Близо половината българи, които имат смартфон, никога не са ограничавали или отказвали достъп до личните им данни при тегленето на мобилно приложение. Данните са на европейската статистическа агенция Евростат и са за 2018 г. Те обхващат хората на възраст между 16 и 74 години.Най-ниска е защитата на личните данни в Чехия, където 67% от хората не са ограничавали достъпа до тях. Със своите 49% България заема втора позиция в Европейския съюз, следвана от Кипър и Великобритания с 43 на сто.Само 10% от потребителите на смартфони във Франция никога не са ограничавали или отказвали достъп до личните им данни при тегленето на приложения. В Германия 16 на сто от хората никога не са защитили личната си информация, докато в Холандия и Люксембург този процент е 17.Средно 28% от потребителите на смартфони в ЕС са отговорили, че когато използват или инсталират приложение, никога не ограничават или отказват достъпа му до личните им данни. Седем на сто пък не са знаели, че е възможно да ограничат или откажат достъп до личните им данни.По-малко от половината (43%) от потребителите на смартфони имат система за сигурност, която е била автоматично инсталирана или предоставена с операционната система на мобилното им устройство, пише още в анализа на Евростат. 15 на сто са се абонирали за система за сигурност или са използвали такава, която е била инсталирана от някой друг. ", "date": "2019.02.04", "title": "Евростат: Половината българи със смартфон не защитават личните си данни"}
{"url": "http://www.cross.bg/lynata-noshtta-strana-1595619.html", "text": "/КРОСС/ Китайската автоматична станция Шънджъ-4 с лунния роувър Юту-2 кацна успешно на обратната страна на Луната на 3 януари. Денят на нашия спътник продължава 28 земни дни, а когато там дийде нощта на 13 януари, апаратите преминаха в енергоспестяващ режим. След събуждане на 29 януари, те изпратиха данни за нощните температури, които се оказаха рекордно ниски - минус 190 ° С.Преди това се смяташе, че температурата на повърхността на Луната варира от -173 ° C през нощта до +127 ° C през деня. Тези оценки се основават на данните от мисията на Аполо, събрани на видимата страна на спътника. Според учените, разликата в нощната температура по различните части на Луната е свързана с различен състав на почвата в тези райони.Преди нощта китайските апарати успяха да направят снимки на околността и на борда на станцията се проведе биологичен експеримент за отглеждане на памук.В бъдеще \"Шънджъ-4\" и \"Юту-2\" ще проучат състава на лунната почва и ще проверят, дали условията на обратната страна на Луната, защитени от светлинната намеса от Земята, са подходящи за радиоастрономически наблюдения. ", "date": "2019.02.04", "title": "Лунните нощи се оказаха по-студени от очакваното"}
{"url": "http://www.cross.bg/yran-vodata-ycheni-1595629.html", "text": "/КРОСС/ Учени от Далекоизточния федерален университет (ДИФУ) и Далекоизточния клон на Руската академия на науките са разработили нов дезактиватор, който пречиства водата от разтворен уран до 95%, съобщава университетът.\"Създаденият материал е способен да концентрира опасно радиоактивно вещество и лесно да го отделя от пречистения разтвор. Полученият сорбент е композиция от порести железни оксидни системи, съдържащи наноразмерно желязо\", се казва в доклада.Според Евгени Папинов, изследовател в лабораторията за ядрени технологии в Училището по природни науки към ДИФУ, новият метод подобрява ефективността на почистване на водните разтвори от уран и на отделяне на утайката от почиствания разтвор.Предлага се той да се използва в стандартни стационарни инсталации за подготовка на промишлени и битови води, както и за третиране на радиоактивно замърсени природни, отпадъчни и морски води. Сорбентът се въвежда във водната среда в съотношение 1:100. Процесът на пречистване се извършва при стайна температура от 3 до 48 часа, след което водата се филтрира и утайката се отстранява. ", "date": "2019.02.04", "title": "Учени откриха начин за пречистване на водата от уран "}
{"url": "http://www.cross.bg/pridryzhitel-chasa-litza-1595633.html", "text": "/КРОСС/ Тази сряда, 6 февруари, в столичната зала \"Универсиада\" ще се проведе дългоочакваният концерт на неостаряващите рокаджии, които вече 50 години не спират да творят и да радват своите фенове! Преди легендарната група на сцената ще излязат родните John Steel. За да могат фенове, журналисти и гости да влязат спокойно, вратите на залата ще бъдат отворени в 19:00 часа. Входът за всички фенове ще е от западната страна на залата. Билетната каса, входа за журналисти и гости на събитието ще се намират от южната страна на сградата към улица \"Шипченски проход\".Програмата за вечерта по часове е следната:19:00 часа - Врати 19:30 часа - John Steel20:45 часа - Uriah Heep22:30 часа - Очакван крайЛицата под 18 години влизат с придружител!Както на всички концерти в България, малолетните и непълнолетни лица под 18 годишна възраст ще бъдат допускани само с придружител и подписана декларация от пълнолетен придружител - родител, настойник или трето лице, полагащо грижи за детето. Това е мярка, съобразена със законодателните разпоредби в България и ако смятате да посетите концерта с детето си, моля прочетете внимателно следните указания:За да бъдат допуснати на концерта лица до 18 години, трябва да бъдат с родител или придружител, който има закупен билет. На концерта без билет ще се допускат само деца до 7 годишна възраст. Всеки придружител на малолетни или непълнолетни лица под 18 годишна възраст, трябва да носи подписана в 2 (два) екземпляра декларация, която можете да изтеглите от .Допуска се по един придружител на две лица под 14 години! ", "date": "2019.02.04", "title": "Тази сряда е дългоочакваният концерт на Uriah Heep в зала \"Универсиада\""}
{"url": "http://www.cross.bg/kazanluk-durzhavata-bulgarskata-1595665.html", "text": "/КРОСС/ Спешна среща с министрите на отбраната и икономиката Красимир Каракачанов и Емил Караниколов поискаха от Сдружението на  българската отбранителна индустрия и синдикатите в оръжейните заводи след първо по рода си общо заседание, състояло  се в Казанлък на 4 февруари.В разпространено до медиите съобщение се казва: В хода на заседанието беше изразена тревога от отношението на държавата към българския ВПК и неговото привличане в реализацията на проектите, свързани с модернизацията на българската армия...\" На практика от години българският военно-промишления комплекс не е получил нито една поръчка, свързана с модернизацията на родната армия, а се въртят едни милиардни програми в тази посока, коментира Николай Ибушев, изпълнителен директор на „Арсенал\" АД - Казанлък и съпредседател на сдружението, в което членуват на практика всички дружества в тази област без ВМЗ-Сопот, „Кинтекс\" и „Авионамс\" .  Към момента в 15-те фирми  пряко или косвено са заети над 20 хиляди души, а със семействата им това са 70 000 души,по данни от 2017 година  отрасълът  произвежда продукция на стойност над 1,5 млд евро или близо 3 на сто БВП на страната/. На форума в Казанлък e била изразена тревогата на синдикалните организации в „Дунарит\" АД  - Русе, във връзка с натиска  на държавата спрямо предприятието и намалените поръчки за него.", "date": "2019.02.04", "title": "Фирмите от военно-промишления комплекс искат спешна среща с министри"}
{"url": "http://www.cross.bg/toplofikatziya-informira-sofiya-1595624.html", "text": "/КРОСС/ Столичният общински съвет да накара \"Топлофикация\" да информира жителите на София как харчи парите им. За това настоя омбудсманът Мая Манолова, която се яви заседание в столичния Административен съд по подадената от нея жалба срещу решение на изпълнителния директор на \"Топлофикация София\" ЕАД.В края на 2016 г. Манолова поиска отговор на десет въпроса по Закона за достъп до обществена информация, свързани с юрисконсултските възнаграждения, които дружеството събира от своите длъжници. Общественият защитник се обяви срещу тази практика, тъй като заплатите на юристите са включени в цената на топлинната енергия, одобрена от КЕВР.Според омбудсмана над 15 млн. лева е събрала \"Топлофикация София\" от потребителите в столицата само през 2015 година чрез започнатите дела срещу 21 хиляди столичани.Пред журналисти в Административния съд Маноилова каза: \"За втори път влизаме в тази съдебна сага. Първата ни отне три години - да накараме Топлофикация да информира столичани за какво е похарчила близо 15 млн. лева, събрани от клиентите на дружеството във вид на юристконсултски възнаграждения. Спечелихме първите съдебни битки, но Топлофикация не се съобрази с указанията на съда. Продължавам да се питам какво имат да крият и защо не представят публично поисканата информация, която се отнася до събрани от гражданите на столицата суми. Въпросът е и принципен за това следва ли Топлофикация да информира столичани - своите собственици и началници, как харчи техните пари? И мисля, че отговорът е еднозначен - да\". ", "date": "2019.02.04", "title": "Манолова: Топлофикация да информира хората как харчи парите им "}
{"url": "http://www.cross.bg/muzhete-hurkat-hurkane-1595606.html", "text": "/КРОСС/ Считаше се за даденост, че мъжете са тези, които най-често нарушават тишината в брачното ложе. Но последно проучване установи, че представителките на нежния пол хъркат по-често.Според проучване на Националната кралска болница \"Уши, нос, гърло\", 34 % от дамите в млада възраст хъркат тежко най-малко три пъти седмично. Този процент при мъжете се оказа 31%.Експерти отдават увеличеното хъркане при жените на редица фактори. Сред тях те посочват затлъстяването, повишената консумация на алкохол и употребата на електронни цигари.Според специалиста Бик Котеча досега се считаше, че жените натрупват тлъстини благодарение на естрогена, предимно в областта на бедрата, таза и ханша. Но новите изследвания показват, че подобни запаси все по-често се оформят и в областта на врата. Това от своя страна предизвиква натиск върху въздухопроводите и затруднено дишане, водещо до хъркане.Има тенденция жените да пият все по-големи количества алкохол през последните 30-40 години. А алкохолът е мускулен релаксант и тъканите в гърлото се отпускат, което също предизвиква хъркане. Пушенето на обикновени и електронни цигари е доста разпространено сред представителките на нежния пол и може да предизвика възпаление на горните дихателни пътища със същия ефект. ", "date": "2019.02.04", "title": "Жените хъркат повече от мъжете"}
{"url": "http://www.cross.bg/zykuburg-mlrd-dolara-1595610.html", "text": "/КРОСС/ Шефът на Facebook Марк Зукъбърг стана 5-ят най-богат човек в света, предават от Bloomberg. Позицията на милиардера се качи с 2 позиции нагоре в класацията на медията Billionaires Index, която изрежда 500-те най-богати на планетата. Причина за „повишението\" са спечелените 6.2 млрд. долара, които компанията отчете в четвъртък. Статистиките надминаха и очакванията на Wall Street за успеха на компанията, което завиши и търсенето на акциите й. След Зукъбърг се нареждат колегите му Амансио Ортега и Карлос Слим със съотвено 6 и 7-ма позиция. Акциите на базирания в Калифорния Facebook се покачиха с 11%, стигайки 166.69 долара, което е най-високият еднодневен ръст за последните три години. Това доведе и до увеличаване на богатството на Зукъбърг до 65.6 млрд. долара, пишат още от Bloomberg. Първото място обаче все още принадлежи на шефа на Amazon Джеф Безос, който добави 3.8 млрд. долара към приходите си, следван от Бил Гейтс с 95.8 млрд. долара. Основните компании в челната десетка на класацията са американски и са свързани с развитие и иновации в областта на технологиите. Социалната мрежа Facebook навърши 15 години от създаването си. Сайтът стартира като проект на 19-годишния Зукъбърг, който по това време се надяваше на не повече от 400-500 потребители. 15 години по-късно броят на хората, които използват мрежата, нарасна на 2.32 млрд., което е близо една трета от световното население, пишат от британското издание „Индипендънт\". И това не е случайно - името се съкрати, но компанията се разшири, поглъщайки WhatsApp и Instagram по пътя.", "date": "2019.02.04", "title": "Зукъбърг стана 5-ят най-богат човек в света"}
{"url": "http://www.cross.bg/imeiil-energo-pro-klientite-1595614.html", "text": "/КРОСС/ С 9 % се е увеличил през изминалата 2018 г. делът на клиентите, уведомени от ЕНЕРГО-ПРО за просрочени задължения с SMS или имейл съобщение. Клиентите предпочитат този начин на уведомяване като по-ефективен за комуникация,  вместо изпращането на писмо на адрес за кореспонденция. Така те бързо и удобно биват информирани за закъсняло плащане и могат своевременно да реагират, в случай че са се забавили или са пропуснали да платят сметките си в срок.Услугата „Уведомяване за просрочени задължения\" чрез SMS или имейл е напълно безплатна и цели да предотврати прекъсване на електрозахранването и последващо заплащане на такса за повторно включване.Всеки, който желае да получава известия чрез SMS или имейл, може да актуализира клиентските си данни за връзка с ЕНЕРГО-ПРО на интернет адрес https://update.energo-pro.bg/, достъпен и чрез банер на началната интернет страница на компанията.Също от началната страница клиентите имат възможността да направят онлайн справка за консумираната от тях електроенергия за три години назад. Проверката е възможна посредством специално създадения за целта портал за битови клиенти на компанията https://portal.energo-pro-sales.bg/. Необходимо е да се въведе единствено индивидуалния клиентски номер, както и номер на фактура от последните 12 месеца. Графика с данни дава справка по месеци за плащани суми или консумирана електроенергия за избран едногодишен период в рамките на последните три години.За повече информация относно актуализацията на данни клиентите могат са се обръщат на денонощната телефонна линия на ЕНЕРГО-ПРО 0700 800 61 или на имейл адрес service@energo-pro.bg.  ", "date": "2019.02.04", "title": "ЕНЕРГО-ПРО изпраща електронно известие на 60% от клиентите с просрочени задължения"}
{"url": "http://www.cross.bg/pimpirev-antarktida-prof-1595625.html", "text": "/КРОСС/ България прави на Антарктида международна наука, заяви проф. Христо Пимпирев, директор на Българския антарктически институт. Той представи последните открития, направени с българско участие в Сутрешния блок на БНТ. Геолозите Стефан Велев и Камен Бонев участваха в международна експедиция, която се натъкна на останки от растения на остров Ливингстън.Пет нови вида за Антарктида растения, открити от учените, доказват връзката между континента и Латинска Америка преди 90 млн. години. По това време днешна Антарктида е била континент с динозаври, фауна и буйна растителност, обясни проф. Пимпирев.Кредният период е интересен и защото той е един от най-топлите в историята на Земята и позволява на учените да правят връзка със съвременното затопляне на климата.Пимпирев каза, че големите температурни амплитуди са по-опасни от рекордните температури, на които сме свидетели в САЩ и в Австралия. Човечеството трябва да се приспособи към тях, като вземе мерки срещу замърсяването на въздуха и околната среда. Антарктическият сезон приключва през март и очакваме още много открития, каза проф. Пимпирев. ", "date": "2019.02.04", "title": "Христо Пимпирев: България прави международна наука в Антарктида"}
{"url": "http://www.cross.bg/kilograma-tyutyun-plovdiv-1595626.html", "text": "/КРОСС/ Две нелегални работилници за преработка на тютюн бяха разкрити на територията на областната дирекция на МВР в Пловдив. При специализирана операция за пресичане на контрабандата с акцизни стоки, служители от РУ - Труд са претърсили частен имот в село Войводиново.В стопанска постройка са открити електрическа машина за рязане на тютюн, инсталация за термичната му обработка и кантар.  Иззети са общо 140 килограма тютюневи листа. За срок до 24 часа в полицейския арест са задържани двама мъже - 22-годишен от Стряма и 27-годишен от Първенец. Образувано е и досъдебно производство.При подобна спецакция в Шекер махала в Пловдив е арестуван 35-годишен криминално проявен и осъждан мъж, срещу когото се води бързо производство.От дома му са конфискували 250 килограма тютюневи листа и машина за рязането им, а над 100 килограма от готовата контрабандна продукция са намерени в съседна къща, която задържаният ползвал за склад.Случаите са докладвани в районната прокуратура. ", "date": "2019.02.04", "title": "Полицията разби две нелегални работилници за преработка на тютюн"}
{"url": "http://www.cross.bg/godini-zimata-puti-1595611.html", "text": "/КРОСС/ Както се казва в легендата, ако Фил види сянката си, това се възприема като знак, че зимата ще продължи още шест седмици. Ако е облачно, тогава зимата ще приключи по-бързо.Мармотите участват в тези прогнози над 130 години, но те рядко са точни. Например, през последните 10 години Фил предвиждаше дълга зима седем пъти и три пъти ранна пролет. Той беше прав по-малко от половината от времето (40%).На тази основа NOAA не препоръчва прогнозите на гризача да се приемат за верни.Традицията се е появила в Европа, където по времето около празника Сретение Господне са се опитвали да гадаят каква ще бъде пролетта.В Германия за това са следели поведението на таралежи и други гризачи, а пренесена в Америка, тя е набедила за \"метеоролог\" мармота.Разбира се, за 130 години са се сменили няколко мармота Фил, като това име е по-скоро вече нещо  като титла. ", "date": "2019.02.04", "title": "Мармотът Фил предсказа ранна пролет"}
{"url": "http://www.cross.bg/proverka-iliyana-samosezira-1595630.html", "text": "/КРОСС/ Окръжната прокуратура в Плевен се самосезира по публикации и репортажи в медиите по повод починалото едногодишно дете през месец януари 2019 г., съобщиха от държавното обвинение.12-месечният Преслав почина от тежка дихателна и сърдечна недостатъчност вследствие на вирусна инфекция, но не е било болен от грип.Междувременно в прокуратурата е постъпила и жалба от родителите на детето - Костадин Гюров и Илияна Петрова. Те са категорични, че детето им е издъхнало заради лекарски пропуски, въпреки че са го водили и в държавната, и в частна болница. В нито едно от двете лечебни заведения обаче на момченцето не са били пуснати кръвни изследвания.\"Пари не искам. Искам, искам те да не са доктори, да не се наричат доктори\", през сълзи каза майката Илияна. В Окръжната прокуратура е образувана преписка, по която е възложено извършването на проверка.Преди дни министърът на здравеопазването Кирил Ананиев също назначи проверка, след като призна, че има установени допуснати грешки. ", "date": "2019.02.04", "title": "Прокуратурата се самосезира за смъртта на 1-годишния Преслав"}
{"url": "http://www.cross.bg/raiiuneur-evro-miliona-1595617.html", "text": "/КРОСС/ Нискобюджетната авиокомпания Райънеър (Ryanair) обяви днес, че е излязла на червено през третото тримесечие на финансовата 2018-2019 година с нетна загуба от 20 милиона евро и ще започне мащабна реорганизация, предадоха ДПА и Франс прес.За периода октомври-декември авиокомпанията е на загуба с 20 милиона евро в сравнение с нетната печалба от 106 милиона евро за същия период на предходната година.Компанията страда от изострена конкуренция в сегмента на полетите на кратки разстояния в Европа, довела до силно понижение на цените, а това пък автоматично е стопило печалбата.Загубата е разочароваща, но тя се дължи изцяло на по-ниските от очакваните цени на самолетните билети и нашите клиенти ползват толкова ниски тарифи, каквито не е имало досега, подчерта Майкъл О'Лиъри, главният изпълнителен директор на Райънеър.Средната цена на един полет е спаднала с 6 процента до под 30 евро. Броят на превозените пътници е нараснал с 8 на сто до 33 милиона души за тримесечието. Оборотът е нараснал с 9 на сто до 1,53 милиарда евро.Ирландският въздушен превозвач обяви днес и мащабно преструктуриране със създаването на четири филиала. До 12 месеца в групата ще има четири авиокомпании Райънеър Ди Ей Си (Ryanair DAC) в Ирландия, Райънеър Ю Кей (Ryanair UK) във Великобритания, Лаудамоушън (Laudamotion) в Австрия и Райънеър Сън (Ryanair Sun) в Полша. ", "date": "2019.02.04", "title": "\"Райънеър\" загуби 20 млн. евро за 3 месеца"}
{"url": "http://www.cross.bg/oblast-ychilishta-zanyatiya-1595615.html", "text": "/КРОСС/ В 1464 училища днес, 4 февруари 2019 г., са преустановени учебните занятия, съобщиха от МОН.И днес няма учебни занятия в 267 училища в София-град, в 194 училища в област Пловдив, в 111 - в област Благоевград, в 122 - в област Варна, в 105 - в област Плевен, и само в 4 - в област Кюстендил. Продължава грипната ваканция за учениците от 83 училища в област Велико Търново, както и от 31 учебни заведения в област Габрово и от 52 - в област Търговище. В 70 училища в област Русе,  в 66 - в област Сливен, в 63- в област Стара Загора, в 59 - в област Разград, в 61 - в област Монтана, и в 54 - в област Хасково, също не се провежда учебен процес.Учениците от 43 училища в област Враца, от 43 - в област Ловеч, от 23 - в област Видин и 11 училища в София -област, също не ходят на училище. Няма учебни занятия и в две училища в област Силистра.", "date": "2019.02.04", "title": "Грипната ваканция продължава в 1464 училища в страната"}
{"url": "http://www.cross.bg/film-rezhisyor-naii-dobur-1595609.html", "text": "/КРОСС/ Алфонсо Куарон бе обявен за най-добър режисьор от Гилдията на режисьорите за своя полуавтобиографичен филм \"Рома\", като по този начин циментира статуса си на фаворит за отличия преди церемонията за Оскарите.На една от последните холивудски церемонии преди връчването на наградите \"Оскар\" на 24 февруари, Гилдията на режисьорите присъди топ отличието си на мексиканеца Куарон за събралия ласкови отзиви от критиката негов филм \"Рома\", съобщават от БТА. Седем от носителите на отличието от 1948 г. впоследствие са спечелили престижната позлатена статуетка за най-добър режисьор. В редица случаи лентите, за които са били отличени, впоследствие са спечелили \"Оскар\" за най-добър филм. \"Рома\" е с 10 номинации за награди \"Оскар\", включително за най-добър режисьор и най-добър филм.Церемонията снощи бе поредното разочарование за Брадли Купър - актьора, станал режисьор на \"Роди се звезда\". Купър направи режисьорския си дебют с филма, в който освен това се е снимал, но загуби надпреварата за отличията за най-добър филм и за първи игрален филм на режисьор. Наградата за първи игрален филм на режисьор бе присъдена на Бо Бърнам за \"Осми клас\".\"Роди се звезда\" получи много номинации, включително 8 за \"Оскар\"-и, но значимо отличие досега не е спечелено нито от Купър, нито от Лейди Гага, която изпълнява главна роля във филма.\"Рома\" и \"Фаворитката\", който също е с 10 номинации за \"Оскар\"-и, не бяха отличени с награди на Гилдията на филмовите актьори миналия месец. Топ отличието на Гилдията на продуцентите пък бе присъдено на \"Зелената книга\". ", "date": "2019.02.04", "title": " Алфонсо Куарон спечели голямата награда на Гилдията на режисьорите "}
{"url": "http://www.cross.bg/raiikov-potrebitelite-remont-1595613.html", "text": "/КРОСС/ При покупка на дефектна стока потребителите вече ще могат да избират между безплатен ремонт или замяна, докато към настоящия момент това решение се взима от търговеца в зависимост от вида на дефекта и необходимите средства и усилия за поправката. Това съобщи Константин Райков, член на Комисията за защита на потребителите (КЗП), по Bloomberg TV Bulgaria във връзка с предстоящите промени с оглед договорените от Европейския парламент нови правила при покупка на дефектен продукт.„Целта е унифициране на правилата по този въпрос във всички държави-членки, за да се постигне по-висока защита правата на потребителите и едни и същи условия за икономическите оператори\", коментира Райков. Той обясни, че новите правила са продиктувани от т.нар. REFIT на европейското законодателство. На всеки пет години се прави проверка на приети вече директиви и регламенти и при установяване на проблеми с оглед прилагането им от различните национални органи, се извършват промени в нормативната уредба.Константин Райков посочи, че практика в България е търговците да удовлетворяват рекламациите преди всичко чрез ремонт, тъй като това ги затруднява в най-малка степен. Но сега директивата предвижда изборът да е на потребителя. Той уточни, че все пак ще има някои обективни ограничения при избора, които са свързани с правилото за пропорционалност.Към момента българското законодателство предвижда рекламациите да бъдат решавани чрез отбив от цената на стоката или разваляне на договора като крайна мярка и според Райков така е логично да бъде. „Трябва  потреблението от самата държава да бъде подкрепено, т.е. бизнесът трябва са върви, естествено като бъдат защитени правата на потребителите. Представете си ситуацията, ако всеки можеше като първа възможност, вместо да поиска ремонт на стоката, да получи разваляне на договора. Тогава ще се получи една правна несигурност и самият пазар няма да понесе тази нередност\", разясни той. Затова до развалянето на договор се стига, когато стоката продължава да е неизправна след три извършени ремонта. Райков уточни, че според настоящото законодателство в областта на потребителската защита в България правата при закупуването на дефектна стока са унифицирани в офлайн и онлайн търговията, докато за някои държави това тепърва предстои. ", "date": "2019.02.04", "title": "КЗП: „Потребителите вече ще избират ремонт или замяна на дефектната стока”"}
{"url": "http://www.cross.bg/bili-godina-minalata-1595620.html", "text": "/КРОСС/ 7037 шофьорски книжки са били отнети от служителите на „Пътна полиция\" при СДВР през 2018 г., съобщиха от дирекцията. 1485 автомобила са останали без регистрационни табели заради пияни, дрогирани или неправоспособни водачи.За периода в София има 718 тежки катастрофи и 16 369 леки с 33 жертви и 836 пострадали.От дирекцията илюстрираха своята публикация с данните за миналата година с видео от камерите за наблюдение. То показва множество инциденти, в т.ч. и с линейка и превозни средства на градския транспорт. Най-често става дума за забранени маневри, отнемане на предимство и... коли, които се превръщат в шейни по жълтите павета при сняг и дъжд.Общо за миналата година са били проверени 210 720 превозни средства, като са констатирани 112 340 нарушения на Закона за движение по пътищата. Съставени са 32 047 акта и 87 154 фиша.Данните на СДВР показват и темпа, с който столицата продължава да се пълни с коли - през 2018 г. са били регистрирани 161 950 автомобила (нови и втора ръка), а бракуваните са едва 27 700. ", "date": "2019.02.04", "title": "Над 7000 книжки отнети само в София през 2018 г. "}
{"url": "http://www.cross.bg/venetzyela-lavrov-strani-1595612.html", "text": "/КРОСС/ Заявлението на президента на САЩ Доналд Тръмп за възможна употреба на сила във Венецуела подкопава основите на международното право, заяви в понеделник външният министър на Русия Сергей Лавров, в рамките на изказване в Киргизко-руския славянски университет в Бишкек, предава *ТАСС*.„САЩ не крият, че искат да сменят режима на всяка цена\", посочи Лавров. „В тази връзка вчера Тръмп заяви, че оставя на масата варианта за военна намеса. Това подкопава всички основи на международното право\".Русия подкрепя инициативата на Уругвай и Мексико за провеждане на конференция в Монтевидео на 7 февруари за мирно разрешаване на политическата криза във Венецуела, заяви руският външен министър.„Ще подкрепяме инициативите на отделни латиноамерикански страни, конкретно Мексико и Угугвай\", подчерта той. „Тези усилия целят създаването на условия за общонационален диалог с участието на всичкиполитически сили във Венецуела\". Както отбеляза Лавров, претенциите на Европейския съюз за водеща роля впосредничеството за разрешаване на кризата в южноамериканската страна предизвикват въпроси в Москва.Ръководителят на руското дипломатическо ведомство напомни, че по-рано ЕС излезе с инициатива за създаване на контактна група, в която е включил своите членове и съпоставим брой латиноамерикански страни. „Никой не знае на основата на какви критерии е направено това. Даже не поканиха нито нас, нито китайците, нито даже американците\", обърна внимание Лавров. „Би било по-ефективно всички заинтересовани в разрешаването на кризата във Венецуела първо да се съберат да поговорят помежду си, преди да бъде обявявано каквото и да е\".„Самата претенция на ЕС за водеща роля в посредническите усилия предизвиква въпроси, защото това посредничество идва от страни, които в мнозинството си се присъединиха към ултиматума за провеждане на нови президентски избори във Венецуела\", подчерта руският външен министър.", "date": "2019.02.04", "title": "Сергей Лавров: Заявлението на Тръмп за употреба на сила във   Венецуела подрива международното право"}
{"url": "http://www.cross.bg/vratza-godishen-avtomobil-1595618.html", "text": "/КРОСС/ Тялото на 57-годишен мъж е открито в изгорял лек автомобил в местността Лиляшка могила край град Враца, съобщиха от ОДМВР - Враца.Сигналът за пожар в лек автомобил в местността е подаден на 3 февруари в 23.40 часа. Огънят е потушен от служители на РСПБЗН - Враца. В изгорелия автомобил \"Опел Астра\" е открито тялото на 57-годишен мъж от Враца. Образувано е досъдебно производство. ", "date": "2019.02.04", "title": "57-годишен мъж е изгорял в кола край Враца"}
{"url": "http://www.cross.bg/godina-kitaii-hora-1595621.html", "text": "/КРОСС/ Китай се готви да посрещне Нова година. По лунния календар тя ще настъпи на 5 февруари - в 24 ч. тази вечер.Новата година по китайския календар ще бъде под знака на земната Свиня, който е символ на изобилието.Традиционно на празника китайците празнуват със семействата си много тържествено. Много хора пътуват, за да го посрещнат по родните си место.Лунната нова година е най-големият празник в Китай. Стотици милиони хора пътуват в този период, за да го отпразнуват със семействата си. Това е най-голямата годишна миграция на хора в света.Властите очакват, че през 40-те дни около новогодишните празници ще има общо близо 3 милиарда пътувания с кола, влак или самолет. Вечерта преди настъпването на Китайската нова година семействата се събират на традиционни вечери и гледат специалната новогодишна телевизионна програма. Децата получават червени пликчета с пари за късмет.Празненствата се предполага, че трябва да са шумни, така че могат да се очакват денонощни гърмежи на пиротехнически средства. Китайците правят така, за да подплашат \"старото чудовище\" - животното, под знака на което е преминала предходната година. От две години обаче фойерверките са забранени в някои от най-големите центрове, включително Пекин, Шанхай и Тянцзин.Всеки път Китайската нова година се пада на различна дата заради лунния календар. След като 2018 г. премина под знака на земното куче, утре настъпва Годината на земния глиган. Гадателите предсказват, че през нея ще има забавяне на икономиката, вълнения и природни бедствия.  ", "date": "2019.02.04", "title": "Китай се готви да посрещне Нова година"}
{"url": "http://www.cross.bg/huawei-igri-battlegrounds-1595622.html", "text": "/КРОСС/ Мобилните игри за телефон винаги са привличали вниманието на любителите на  забавленията - от вградената в телефона игра Snake, хит в началото 90-те, до новите battle royal поредици като „PlayerUnknown's Battlegrounds\" и Fornite, които са истинска мания сред геймърите по света. Истинската революция при мобилните игри стартира през 2009 с Angry Birds, която до момента е донесла на създателите си приходи от над 300 милиона евро. Причината за този успех е възможността на потребителите да теглят играта от магазина за приложения на телефона си, което дава възможност и на други игри като Fruit Ninja и Candy Crush да завладеят мобилните устройства по света. Едно от най-големите постижения в разработването на мобилни игри в последните години е възможността поредици, които първоначално са разработвани за компютър, да се интегрират и играят на мобилни устройства. Такава игра е „PlayerUnknown's Battlegrounds\" (PUBG), направила своя дебют през 2017 година. Тя позволява едновременно да играят над 100 участници, на принципа на последния оцелял. Интересен факт е, че мобилната версия на играта, представена през 2018, е по-оптимизирана от тази за компютър.Следвайки световните тенденции в областта на мобилните игри, Huawei проведе за първи път национален турнир за мобилен гейминг, в който участниците се състезаваха в онлайн играта „PlayerUnknown's Battlegrounds\".Турнирът бе организиран съвместно с двама от най-популярните български геймъри в YouTube - Никола Димитров - Nikicha1, и Преслав Иванов - Aethelthryth, от Пакта, под чиито профили в социалните мрежи протече първият етап на квалификациите - желаещите да се състезават на живо имаха две седмици да качат записи на най-добрите си моменти от мобилната игра на „PlayerUnknown's Battlegrounds\". Конкуренцията бе оспорвана, а най-добрите от тях, избрани от Nikicha1 и Aethelthryth, бяха поканени в събита следобяд в столичния клуб „Карусел\" да премерят сили на живо във финалната част на турнира. Той се проведе в три кръга, в който 8 финалисти, пристигнали за него от различни градове на България, се състезаваха, използвайки най-новият модел на Huawei - P smart 2019, оптимизиран с GPU Tubro 2.0 специално за множество популярни мобилни игри, сред които „PlayerUnknown's Battlegrounds\". Nikicha1 и Aethelthryth коментираха напрегнатата надпревара на живо, а запис от всичко случило се на бойното поле с техните ценни стратегически коментари можете да видите на Facebook страницата на Huawei. Пълен запис от надпреварата можете да гледате тук: https://www.facebook.com/HuaweimobileBG/videos/591292981343998/Победител след последния кръг стана Боримир Борисов от София, който безапелационно се наложи над конкуренцията и спечели нов Huawei P smart 2019.Той е един от най-опитните играчи в България с над 1600 часа изиграни в мобилната игра PUBG Mobile. Симпатиите на публиката в клуб Карусел събра и единственото момиче в турнира Деница Младенова, която пропътува заедно със семейството си пътя от Бургас до София, за да се включи в състезанието, и е готова да го направи отново.„Всички участници бяха единодушни, че новият Huawei P smart 2019 е чудесен избор за феновете на PUBG Mobile - играта върви безпроблемно. Батерията е много издръжлива, има 64 GB памет и мощен процесор. Това са трите основни фактора при избор на телефон за мобилен гейминг, заедно с големия 6,21-инчов дисплей. Надяваме се и занапред да имаме възможност да организираме подобни турнири заедно с Huawei.\", казва Никола Димитров - Nikicha1 след края на турнира. „Мобилните игри продължават да добиват все по-голяма популярност в България и нашата мисия в първото българското обединение на геймъри Пакта е да популяризираме електроните спортове у нас. Радваме се, че в тази кауза намираме партньор в лицето на Huawei.\", допълни Преслав Иванов - Aethelthryth. Huawei P smart 2019 се предлага на препоръчителна крайноклиентска цена 469 лева в магазините на Технополис, Техномаркет, Зора и партньорите на Polycomp, както и във всички мобилни оператори с много изгодни абонаментни планове.", "date": "2019.02.04", "title": " Първият в България турнир за мобилен гейминг на Huawei се проведе в София"}
{"url": "http://www.cross.bg/aptekite-lekarstva-apteki-1595603.html", "text": "/КРОСС/  Ще останат ли аптеки у нас без възможност да продават лекарства? Такива опасения имат фармацевти от Благоевград, според които заради нови изисквания много от аптеките могат да се окажат в практическа невъзможност да продават медикаменти.На 9 февруари влиза в сила нова наредба, която важи за всички държави в Европейския съюз. Според нея всички аптеки трябва да имат специален софтуер, в който да отразяват продажбите си. Това би трябвало да гарантира, че фалшиви лекарства на пазара няма да има. За някои аптеки обаче разходите за този софтуер се оказват сериозен проблем. Недоволни от промените преди дни написаха писмо до Министерството на здравеопазването.От нас се изисква да оборудваме аптеките си със специални четци. Тези софтуери са много скъпи. Освен това има една система, която ще бъде включена от 12 февруари. Това е системата за докладване на липсващи лекарства към Изпълнителната агенция по лекарства, каза в ефира на сутрешния блок на Нова телевизия „Здравей, България\" председателят на фармацевтичната колегия в Благоевград Константин Качулев. Той допълни, че средният разход за аптеките по въвеждането на този нов софтуер ще бъде около 2000 лв.От Здравното министерство обясниха, че срокът до 9 февруари все пак ще бъде удължен и аптеките ще разполагат с 6-месечен преходен период, за да се справят с новата европейска наредба. ", "date": "2019.02.04", "title": "Недоволство заради нови изисквания към аптеките"}
{"url": "http://www.cross.bg/baltov-kola-lentata-1595623.html", "text": "/КРОСС/ Директорът на болница \"Пирогов\" проф. Асен Балтов се оказа очевидец на тежката катастрофа в неделя, при която кола се обърна по таван върху трамвайните ленти на оживения бул. \"България\" след верижен сблъсък. Първоначална причина за инцидента се посочва несъобразена скорост на една от колите.Проф. Балтов пусна пост в своя фейсбук и поставя въпроса дали и бус лентата на булеварда не е една от причините за инцидента.\"Карахме си спокойно и изведнъж покрай нас профуча кола с висока скорост. При светофара шофьорът явно разбра, че трябва да се включи в средната лента, за да може да продължи направо. Удари 2 коли. Единият автомобил направо прелетя и падна върху релсите\", заяви пред Нова тв проф. Асен Балтов.Той допълни, че бус лентата е била празна и само шофьорът, причинил катастрофата, е карал по нея.\"Не знам дали бус лентата между бул. \"Гешов\" и \"Гоце Делчев\" е необходима. От там минават само 2 автобуса. Трафикът в района е много натоварен и може би ще е по-добре да се използват и трите ленти\", допълни Балтов.\"Няма как една бус лента да създава предпоставки за ПТП. Такива инциденти се случват след нарушаване на правилата за движение. Лентата е необходима навсякъде, където има закъснение на градския транспорт\", каза инж. Димитър Петров от \"Управление и анализ на трафика\", Столична община. ", "date": "2019.02.04", "title": "Директорът на \"Пирогов\" очевидец на катастрофата с кола върху релсите"}
{"url": "http://www.cross.bg/iskat-hora-emil-1595595.html", "text": "/КРОСС/ Едни хора искат специални условия, каквито не съществуват никъде  - това са около 150 камиона. Те искат хем да са превозвачи, хем да са собственици на бензиностанции. Това обяви в предаването „Тази сутрин\" депутатът от „Обединени патриоти\" Емил Димитров-Ревизоро.Тези хора искат да са превозвачи, да не са бензиностанции, но всъщност търгуват на едро с бензин, обясни депутатът. Той уточни, че земеделците и ведомствените бензиностанции са били отделени и няма проблем с тях. Законът е в сила, но има 6 месеца да се изработи наредба, уточни Емил Димитров. ", "date": "2019.02.04", "title": "Емил Димитров-Ревизоро за Закона за горивата: Едни хора искат специални условия"}
{"url": "http://www.cross.bg/aiizenhayer-madzhestik-mdzh--1595598.html", "text": "/КРОСС/ През декември 1984 г. кинопродуцентът и експерт по НЛО Джейми Шанера получил странна пощенска пратка. В пакета имало документи и 35-милиметрова фотографска лента. Липсвало обяснително писмо и адреса на подателя.Самата лента, когато се копира правилно, съдържа осем страници от брифинга на Айзенхауер. Брифингът на Айзенхауер е доклад, за който се предполага, че е написан през 1952 г. от първия директор на ЦРУ Роско Хиленкотер до новоизбрания президент Дуайт Айзенхауер. В него Хиленкотер пише, че действащият президент Хари Труман е сформирал тайна група в правителството на САЩ, наречена Маджестик-12, която да изследва катастрофирал извънземен космически кораб. В документа основно се говори за предишни катастрофи, включително и тази в Розуел. Главната препоръка към президента Айзенхауер била да продължи да пази темата в тайна.Приложена е и паметна бележка на Хари Труман от 24.09.1947 г., в която президентът заповядвал на секретаря по отбраната Джеймс Форестал да задейства операция Маджестик 12. Това става веднага след като президентът Труман е информиран за находката на военните, че в околностите на Розуел е паднал „летящ обект с формата на диск\", около който са открити „извънземни биологични обекти\".След избирането му за президент през 1952 г., Айзенхауер поел ръководството на операция Маджестик 12, известна още като МДж-12. Той подчертал, че разкритията трябва да се проведат при най-висша степен на секретност, за да не се създава паника сред населението. Документите третирали стратегиите, свързани с прибирането, обработката и изследването на технологичните и органичните останки с извънземен произход, след инциденти с НЛО.Специалистите докладват, че дискът от Розуел е разузнавателно летящо тяло със сравнително ограничен радиус на действие, а създанията, подложени на аутопсия от члена на МДж-12 д-р Детлев Бронк, са същества, приличащи на човека, но биоеволюционните им процеси не съответстват на присъщите на Хомо сапиенс. Проф. Доналд Менцел, член на МДж-12, предполага, че пришълците произхождат от планета на друга слънчева система. В доклада се споменавало и за втори инцидент с НЛО, станал в безлюдна зона между Ел Индио и Гуереро по границата между Тексас и Мексико. Падналият обект обаче се изпепелил след взрива и находки, които можело да се изследват, почти нямало. При заключенията на доклада се подчертавала фундаменталната важност на откритите обекти за националната сигурност. Регистрирано явно увеличение на активността на неидентифицирани летящи обекти изисквало поддържането на постоянна бойна готовност.След 1987 г. правителството на САЩ на няколко пъти официално отрича документите, свързани с група Маджестик-12. Много учени обаче като канадския ядрен физик Стентън Фрийдман считат, че докладът до Айзенхауер е напълно автентичен.След задълбочени проучвания в продължение на над 15 години, Фрийдман представя документирани доказателства в своя „Финален доклад за операция МДж-12\", публикуван от Фонда за уфологични проучвания през април 1990 г. Антропологът от университета в Уисконсин проф. Роджър Уескот анализира материалите от лингвистична гледна точка и също стига до извода, че става дума за автентични документи.Почти десетилетие след като Шандера получил документите, изследователите на Маджестик-12 били шокирани от появата на втора лента. Този път тя е изпратена анонимно на група уфолози в Мериленд от аптеката Куилинс в Ла Крос, Уисконсин и съдържа секретното ръководство за специални операции на Маджестик-12 с кодово име SOM1-01. Истинското име на ръководството е „Извънземни същества и технологии, придобиване и обезвреждане\". ", "date": "2019.02.04", "title": "Маджестик-12 – тайният проект на САЩ за НЛО"}
{"url": "http://www.cross.bg/-godishniyat-chovek-dimitur-1595596.html", "text": "/КРОСС/ Пореден случай на агресия над възрастен човек, този път в Казанлък - 77-годишен мъж бе нападнат и бит посред бял ден, докато се връщал от магазина. Освен покупките нападателите взели мобилния телефон и всички пари на човека - около 100 лева.Около 13 ч. по обед вчера 77-годишният Димитър Димитров се прибирал от магазина с покупки. За по-напряко решил да прекоси през жп линията, при което е бил нападнат.77-годишният мъж бил ритан и удрян. „Взеха ми телефона, парите, претърсиха ми всичко. Прибраха всичко и си тръгнаха, мен ме оставиха, виках за помощ, но кой ще ме чуе\", разказа Димитров.Възрастният човек успял да се изправи и някак стигнал до първите блокове зад  жп линията. Обитателите на блока му донесли вода, обадили се в полицията и на мобилния оператор, за да спрат откраднатия телефон.Нападателите са задържани. Пред полицията двамата мъже разказали, че седнали да хапнат и пийнат край релсите, но парите им свършили. В тях са открити крадените вещи и поделените помежду им общо 100 лева, които задигнали от Димитър.А жертвата им - 77-годишният пенсионер, е с пукната кост на носа.„Не вярвам нормален човек да се чувства сигурен в България. Уж има закони, само че това малцинство си прави каквото си иска. И ако има държавност, трябва да ги усмирят\", заяви той.И двамата извършители са рецидивисти. Единият от тях е излязъл от затвора преди 5 дни.Снимка:  \t\t\t\t\t\t\t\t\t\t\t\t\tbtvnovinite.bg", "date": "2019.02.04", "title": "Нападнат и ограбен пенсионер в Казанлък е с пукната кост на носа "}
{"url": "http://www.cross.bg/kytii-tzigari-oblepeni-1595597.html", "text": "/КРОСС/ 3088 кутии  (61 760 къса) цигари от различни марки, облепени с валидни български акцизни бандероли, както и 147,5 литра етилов алкохол откриха митнически служители от сектор „Борба с наркотрафика\" - звено Лом в Главна дирекция „Митническо разузнаване и разследване\" на Агенция „Митници\". Акцизните стоки са открити при проверка на  лекотоварен автомобил, превозващ групажни пратки от България към Германия и Великобритания.В района на Дунав мост 2 при Видин превозното средство е спряно и е направена проверка на товара. В общо осем пратки, изпратени от няколко физически лица, са открити общо 3088 кутии  (61 760 къса) цигари от различни марки, предлагани на българския пазар и облепени с валидни български акцизни бандероли.Тютюневите изделия били разпределени в количества между 1878 кутии и 160 кутии в пратка. За големите количества цигари, макар и облепени с български бандерол, не са представени изискуемите документи по ЗАДС за превоз на акцизни стоки.Освен цигарите, в две пратки са открити и 147,5 литра етилов алкохол, с мирис на ракия, в пластмасови бутилки с различна вместимост - от туби от 10 л до 1,5 л разфасовки, също без документи.При друг случай, отново в района на Дунав мост 2, вечерта на 01.02.2018 г., в резервната гума на товарен автомобил с чужда регистрация, митническите служители откриват скрити цигари с турски бандерол, общо 420 кутии /8400 къса/ от три известни марки.По случаите са образувани административнонаказателни производства. ", "date": "2019.02.04", "title": "Цигари и наливен алкохол задържаха на Дунав мост 2 "}
{"url": "http://www.cross.bg/boyan-mesner-petrov-1595599.html", "text": "/КРОСС/ Сборник статии за алпинизма, под редакцията на Райнхолд Меснер, ще бъде представен на 7 февруари от 18:30 часа в зала „Проф. Марин Дринов\" на БАН. На 7 февруари 2019 г. Боян щеше да стане на 46 години. Днес той е легенда и вдъхновение за много хора - изследователи, алпинисти, мечтатели.Едно от последните неща, което Боян е направил в София, преди тръгването си за Шиша Пангма е запис на статията си за сборника под редакцията на Райнхолд Меснер „Убийството на невъзможното\". Сборникът вече е публикуван и у нас от издателство Книгомания, благодарение на съпругата на Боян Петров - Радослава Ненова. В него Меснер пише за Боян:„В миналото той вече бе показал своята мощ и решителност, катерейки соло, а също и пръв, отваряйки маршрути - нещо много рядко в алпинизма днес. Аз го наричам „пистов\". Едва ли е възможно да се разкрие какво именно му се е случило на Шиша Пангма. Но това не променя почитта, която изпитвам не само към алпиниста, но и към човека Боян Петров.\"Сред специалните гости на събитието ще бъдат Сандро Филипини - редакторът, с когото работи Райнхолд Меснер, Радослава Ненова, Тихомир Димитров - научен консултант на българското издание, преподавател и дългогодишен приятел на Боян Петров и д-р Петър Берон - учител, ръководител и вдъхновител на Боян.Преди 50 години Меснер пише статия със заглавие „Убийството на невъзможното\", след като осъществява своето най-трудно изкачване на Средното ребро на Сас дла Круш (Хайлигкройцкофел) в Доломитите. С това той прави епохална промяна в основните ценности на катеренето и поставя началото на движението за чисто катерене. Днес в книгата „Убийството на невъзможното\" Меснер събира над 30 статии, в които известни катерачи от цял свят дискутират темата за предела в алпинизма. Една от тях е статията на Боян Петров, на когото Меснер посвещава цялата си книга. ", "date": "2019.02.04", "title": "Националният природонаучен музей-БАН представя книга за Боян Петров"}
{"url": "http://www.cross.bg/srok-listata-g-1595635.html", "text": "/КРОСС/ Корнелия Нинова събра коалиционния съвет на \"БСП за България\". Партньорите обсъдиха предизборната платформа за европейските избори и подготовката на партиите за тях, в това число предизборните щабове по места и членове на секционни комисии, застъпници и наблюдатели. Приет е и график : в момента се провеждат събрания и се издигат кандидатури в БСП, в срок до 15 март 2019 г. НС на БСП определя водача на листата на БСП (БСП и коалиция) за членове на ЕП; в срок до 22 март 2019г. ИБ на НС  на БСП събира поименните предложения за кандидатите на партньорите от коалиционната и гражданската квота, които се обсъждат от Политическия съвет на БСП за България; в срок до 7 април 2019г.  предлага проект на листа на БСП (БСП и коалиция) за членове на ЕП, която НС на БСП подрежда и утвърждава; в срок до 23 април 2019г. (не по-късно от 32 дни преди изборния ден) НС на БСП, в съответствие с Изборния кодекс, регистрира листата на БСП (БСП и коалиция) в ЦИК. Ние първи излизаме с платформа за тези избори. Традиционно в българската политика това се подценява.  Трябва да се опитаме да променим тази практика. Първо да стои въпросът- какво поведение ще имат нашите представители, а след това- кои ще бъдат те. Със създаването на интриги и напрежение около реденето на листата, нашите опоненти отклоняват вниманието от същественото- какви политики ще отстояваме. Важно е да пазим интересите на българите и да работим за промяната в Европа, която ще гарантира бъдещето й като единен съюз, в интерес на европейските граждани, а не на монополи и бюрократи\", заяви Нинова.  ", "date": "2019.02.04", "title": "Нинова стяга редиците преди евроизборите"}
{"url": "http://www.cross.bg/ivaiilova-tina-dokymenti-1595600.html", "text": "/КРОСС/ Слепи по документи карат луксозни коли в Плевенско. Двама братя от Долни Дъбник шофират, а притежават ТЕЛК за слепота и 100% чужда помощ. В разследване за TrafficNews.bg по следите на този случай тръгна Тина Ивайлова.Братята се казват Горан Станев и Станьо Маринов и са известни на правосъдието и от преди. Въпреки че по документи са слепи, имат влезли в сила актове  и присъди за шофиране на автомобил без шофьорски книжки. А свидетелство за правоуправление нямат заради диагнозите си.Не твърдим, че документите им са фалшиви. Има си разследващи органи, сезирали сме плевенската полиция, отдел Икономическа полиция, спецпрокуратурата работи по този случая. Според кадрите обаче тези хора не се нуждаят от 100% чужда помощ. Имат някакво заболяване, но не е такова, коментира репортерът Тина Ивайлова.Братята са известни по едно мегадело за пране на пари. Те двамата, майка им, баща им и сестра им са осъдени на общо 41 години на 2 инстанции. Преди дни майката бе ескортирана в Сливенския затвор, ще лежи 8 години, обясни Тина Ивайлова. По думите й майката е осъдена за измами над чужденки, извършени между 2009-2013 г. Измамите са общо 212. Това дело е за 3 измами за 4 милиона лева. Мамила ги е, че ще им развали черна магия, ще ги избави от проклятието на близките им, разказа Тина Ивайлова. ", "date": "2019.02.04", "title": "Слепи по документи, шофират луксозни коли в Плевенско"}
{"url": "http://www.cross.bg/dyshi-chetirima-moskva-1595601.html", "text": "/КРОСС/ Четирима души загинаха при пожар в Москва. Огънят пламнал към 01:00 часа след полунощ в жилищна сграда с повече от 100 апартамента. Евакуирани са над 40 души. Пожарът избухнал на петия етаж и заради дървените подове бързо се разпространил. В гасенето на огнената стихия са участвали 80 души, а огънят е потушен в ранните часове на деня.", "date": "2019.02.04", "title": "Четирима души загинаха при пожар в Москва"}
{"url": "http://www.cross.bg/stachka-letishteto-hambyrg-1595602.html", "text": "/КРОСС/ Заради еднодневна стачка на служителите от наземното обслужване на летището в Хамбург, днес има отменени полети и се очакват нарушения на графика, съобщава БТА, като цитира ДПА.Синдикатът призова в последния момент за тази стачка в опит да окаже натиск върху работодателите в буксуващите преговори за по-високо заплащане. ", "date": "2019.02.04", "title": "Отменени полети заради стачка на летището в Хамбург "}
{"url": "http://www.cross.bg/sushto-apple-potrebitelite-1595604.html", "text": "/КРОСС/ Зависимостта към изкопаемите горива не просто довежда до високи нива на замърсяване, но и изменя климата на Земята. Според някои компании обаче високите нива на СО2 в атмосферата и унищожените хабитати могат да се окажат изгодни за бизнеса.Изненадващо, технологичният гигант Apple се оказа от част от групата на корпорациите, очакващи да извлекат полза от климатичните промени.\"Повечето бедствия ще направят нашите смартфони по-ценни за потребителите. Те ще оценят факта, че в трудните моменти, в който няма електричество, а транспортните връзки са прекъснати, могат да разчитат на нас. Лоялността им ще се повиши\", заявяват от Apple, цитирани от Bloomberg.\"Тъй като хората преживяват все повече метеорологични бедствия, очакваме нарастваща нужда от устройства, което ще позволят надеждна връзка с нашите близки, намиращи се в засегната местност\", разсъждават от технологичния гигант.\"Нашите смартфони могат да бъдат фенерче, имат приложение с инструкции за първа помощ, могат да служат като радио и са водоустойчиви\", изтъкват от Apple.Корпорацията от Купертино очаква да повиши приходите си, защото е оценена като екологично-загрижена компания, която нанася малко щети на околната природа, а това ще става все по-важно за потребителите. Нейните продукти са енергийно ефективни, а това ще е от значение в свят, в който електроенергията може да поскъпва, предават от изданието Motherboard.Според някои експерти по-честите бедствия, отказът от ядрена енергия и рестрикциите пред ТЕЦ-овете ще доведат до поскъпване на тока.Google също очакват потребителите да започнат да оценяват по-високо услугите на компанията в свят, в който наводненията, сушите, горещите вълни и опустошителните урагани ще стават все по-чести явления.Голямата верига магазина Home Depot също смятат, че ще открият изгода в климатичните промени. Според тях по-високите температури ще накарат повече хора да си купуват климатици. Бедствията също ще увеличат търсенето на домашни стоки и уреди, които потребителите може да са изгубили.Големи банки, като Wells Fargo, смятат, че катаклизмите ще доведат до по-голямо търсене на кредити и други финансови услуги. Справянето и превенцията срещу бедствията също е скъпо начинание и ще накара доста общини, щатове или държави да поискат заем.От Intel обаче са притеснени, защото много от заводите им са разположени в зони, в които климатичните промени биха оказали по-сериозен ефект, а това би причинило проблеми с производството и доставките на процесори. Телекомуникационните гиганти също се подготвят за проблеми. Според AT&T повишената честота на ураганите ще доведе до необходимостта от повече ремонти в южните части на САЩ, което ще причини на компанията допълнителни разходи. ", "date": "2019.02.04", "title": "Apple очаква да спечели от климатичните промени"}
{"url": "http://www.cross.bg/lechenie-semeiistvoto-dolara-1595607.html", "text": "/КРОСС/ Родители на две момченца търсят подкрепа, за да видят децата си здрави. И двете братчета се борят с тежка диагноза на генетично заболяване. Симеон и Калоян имат шанс за пълно оздравяване, според лекари в турска клиника, но за лечението им са необходими още близо 60 000 долара, съобщава Нова тв.На пръв поглед 8-годишният Симеон и 5-годишният Калоян са най-обикновени палави момчета. Но се отличават по клатещата се походка и честите падания. Причината за нарушените двигателни функции е тежко генетично заболяване - ранна малкомозъчна атаксия.\"Тремор в ръцете нестабилна походка, залитаща, скандиран,-както го наричат лекарите, говор\", разказва бабата Снежана.\"Постоянно падат, особено Калоян пада през пет минути\", разказва майката Розалина.Генетично изследване, направено в Белгия през 2014 година, доказало грешка в част от определен ген. За финансирането на това изследване родителите поискали пари от Фонда за лечение на деца, но им било отказано. В отговор от Фонда за лечение на деца се разровиха в архивите и съобщиха, че тогава Общественият съвет към фонда с пълно мнозинство от 10 гласа е взел решение да не подпомогне провеждането на генетични изследвания на Симеон. Мотивите, описани в решението, са, че Национална генетична лаборатория може да изследва най-честите гени за спиноцеребрална атаксия, вторият е, че това изследване се поема от Здравната каса. И така семейството платило изследването в Белгия с помощта на дарители. И след това дори не помислили за Фонда като алтернатива.От същото заболяване страда и Розалина. Младата жена дори и не предполагала, че може да го предаде на децата си, когато е решила да става майка, защото докторите я уверили, че това няма как да стане.А Снежана не иска за внуците си детство като на дъщеря си, която нямала приятели и често ставала обект на подигравки от другите деца.\"Тя нямаше приятели, нямаше приятелки, много пъти се е връщала разплакана. Спомням си едни случай, при който я бяха обидили, предвид походката й, че е наркоманка. Много е трудно човек да се адаптира в обществото, когато има някакъв проблем\", заявява Снежана.През лятото на миналата година семейството се е свързало с професор от клиника в Истанбул, който дал надежда, че състоянието на Симо и Коко ще се подобри чрез лечение със стволови клетки. Терапията обаче е скъпа.Състоянието на по-малкият- Калоян е по-тежко, затова и семейството започнало първо кампания за финансиране на неговото лечение. Предписаният курс е за шест вливания на стволови клетки. Досега са направени две, събрани са парите и за следващите две. А след всяка терапия имало видимо подобрение.\"След първата вливка той стана много по стабилен и даже като го хванах за ръка първия път след вливката, усетих, че водя по голямо дете, коренна разлика имаше\", разказва Розалина.За да се завърши лечението на Коко трябват още 16 000 долара. А тъй като процедурите за Симеон още не са започнали, за неговото лечение семейството ще трябва да плати 48 000 долара. В дарителската сметка на Симо вече има постъпления, но са необходими още 42 000 долара.От Фонда за лечение на деца дадоха шанс на семейството. Обясниха, че ако родителите докажат с медицински документи, че лечението със стволови клетки води към подобрение, са готови да разгледат случая и евентуално да гласуват помощ за лечение.  ", "date": "2019.02.04", "title": " Животът на братчета от Русе зависи от 60 хил. долара "}
{"url": "http://www.cross.bg/madyro-venetzyela-beshe-1595582.html", "text": "/КРОСС/ Възможно е да се стигне до гражданска война във Венецуела, намекна президентът Николас Мадуро в интервю за телевизия \"Ла Секста\", цитирано от ДПА.Никой не може да каже със сигурност какъв е рискът от подобен сценарий, заяви президентът в интервюто, което предстои да бъде излъчено тази вечер. \"Всичко зависи от степента на лудост и агресивност на северните империалисти (САЩ) и техните западни съюзници\", заяви Мадуро.Остават само няколко часа до изтичане на осемдневния краен срок, който седем страни от ЕС дадоха на Мадуро, за да обяви нови избори. Те заявиха, че след изтичането му ще признаят за президент опозиционния лидер Хуан Гуаидо, председател на парламента.\"Не приемаме ултиматуми от никого\", подчерта Мадуро в интервюто, коментирайки натиска на европейските страни.На 23 януари Гуаидо се самообяви за временно изпълняващ длъжността президент. Той беше признат незабавно от САЩ и много други страни, припомня Ройтерс.На 7 февруари в Монтевидео ще се състои първото заседание на контактната група за решаване на кризата във Венецуела, се казва в изявление на европейската дипломатическа служба, цитирано от ТАСС. В него ще участват представители на осем страни от ЕС и четири латиноамерикански държави: Великобритания, Германия, Испания, Италия, Португалия, Франция, Холандия, Швеция, Боливия, Еквадор, Коста Рика и Уругвай.Решението за създаване на контактната група беше взето на срещата на външните министри на ЕС на 31 януари в Букурещ.Възможно е САЩ да прибегнат до военна сила във Венецуела, заяви американският президент Доналд Тръмп в интервю, което ще бъде излъчено днес по телевизия Си Би Ес, предаде Ройтерс.Тръмп отказа да отговори при какви условия може да се стигне до подобен сценарий, но подчерта, че такава възможност съществува. \"Със сигурност това е нещо, което е на - това е вариант\", каза той.Президентът на САЩ съобщи също, че преди няколко месеца е отказал да се срещне с венецуелския президент Николас Мадуро, \"защото ситуацията вече беше стигнала прекалено далеч\".\"Това беше най-богатата страна в тази част на света, много важна част на света\", подчерта Тръмп. \"А сега виждате бедност, виждате страдания, виждате престъпност, виждате всичко, което се случва. Така че според мен процесът се развива - много, много, много големи, огромни протести\", добави президентът на САЩ.Десетки хиляди противници на Мадуро излязоха на улиците във Венецуела, за да протестират срещу неговото управление, припомня Ройтерс. ", "date": "2019.02.04", "title": "Мадуро предупреди за гражданска война във Венецуела"}
{"url": "http://www.cross.bg/baneva-evgeniya-kandidat-1595581.html", "text": "/КРОСС/ Инициативен граждански комитет издига кандидатурата на Евгения Златева Банева за участие в изборите за Европейски парламент. Това съобщи днес във Фейсбук профила си съпругът й Николай Банев.\"Каним всички приятели, съмишленици, близки и роднини да подкрепят нейната кандидатура за евродепутат, кандидатура на образована и интелигентна жена-юрист, владееща перфектно английски и френски език, майка на три деца, бизнес дама, притежаваща всички качества на европейски ангажирана личност\", написа Банев.На миналите евроизбори Евгения Банева също бе кандидат за евродепутат. Тогава тя получи малко над 6000 гласа или 0.276% от гласовете на избирателите.\"Моите послания са ясни - аз съм от дълго време в българския бизнес и бих защитавала интересите на България във всички сфери на българската икономика, защото смятам, че евродепутатите са партийни послушковци. Партиите са тези, които определят всичко, а личността няма никакво значение\", заяви тогава Банева.Новината предизвика десетки коментари, като повечето потребители в социалните мрежи се чудат дали това не е шега.\"Е, не е истина! Вие се подигравате!\", \"Хитро сте го измислили ! Имунитет. А ние, като данъкоплатци, дали искаме да я финансираме\", \"Естествено, че Евгения Банева е изключително подходяща за депутат в Европейския парламент, но казионната прокуратура ще се погрижи да я държат заключена в килия\", \"След Иво Карамански и братя Галеви ще си имаме още един кандидат депутат от ареста\", гласят малка част от коментарите.Специализираният апелативен съд остави Николай и Евгения Баневи в ареста на 13 декември 2018 г. Семейството бизнесмени бяха предадени от френските власти на разследващия екип от Специализираната прокуратура на 6 декември 2018 г. Според прокуратурата от 2005 г. до задържането им в Ница Баневи източили четири предприятия, укрили десетки милиони данъци и изпрали повече от 1 млрд. лв.Майката на бизнесмена Мария Банева също се сдоби в обвинение. 77-годишната жена отговаря за участие в организирана престъпна група за данъчни престъпления, присвояване и пране на пари.Това няма да е първият опит на Евгения Банева да влезе в Европарламента. През 2014 г. тя отново се яви на изборите като независим кандидат, но събрала едва 0,279% от гласовете на избирателите. ", "date": "2019.02.04", "title": "Евгения Банева отново кандидат за евродепутат"}
{"url": "http://www.cross.bg/ananiev-meditzinski-protestirashtite-1595591.html", "text": "/КРОСС/ Министърът на здравеопазването Кирил Ананиев ще се срещне с протестиращите медицински сестри от общинската болница в Козлодуй. Медиците недоволстват от ниското заплащане и проблемите с този тип лечебни заведения.Според протестиращите медицински сестри от Козлодуйската болница, причината за ниското заплащане в общинските лечебни заведения е в начина на финансирането им. Силвия Оприцова каза:\"Едно цяло съсловие мизерства и бедства и вдига вече повече от 10 години здравеопазването в страната. За да се разплатят сметките, за да се покрият здравноеносигурените пациенти, за да не е на много загуба болницата, на нас ни се дава минимума, който може да се осигури от това, което се предлага, а истината е, че в сумата на клиничните пътеки стойността на труда - нашият, на лекарите, не е остойностен. Това се трупа с години и това се надяваме да обясним: как стоят реално нещата, защото всички общински болници са на това положение. Това не е само болницата в Козлодуй\".Министър Кирил Ананиев ще се срещне следобед и с майки на деца с увреждания от Инициативата \"Системата ни убива\". Той ще обяви резултатите от действието на новата наредба за медицинската експертиза през първите 6 месеца от влизането ѝ в сила.Преди седмица, на среща с майките при премиера Бойко Борисов, министър Ананиев обяви, че са установени нарушения в системата на ТЕЛК и обеща да ги обяви публично на 4-ти февруари, заедно с мерки за решаването им.Проверката на здравното министерство започна след множество сигнали за нередности в ТЕЛК. Това бяха и част от мотивите за протести на майките на деца с увреждания миналата година. ", "date": "2019.02.04", "title": "Ананиев при протестиращите медицински сестри от болницата в Козлодуй "}
{"url": "http://www.cross.bg/repyblika-zaev-makedoniya-1595592.html", "text": "/КРОСС/ Премиерът Бойко Борисов ще проведе среща с министър-председателя на Република Македония Зоран Заев, който е на посещение в София днес. Двамата ще обсъдят развитието на сътрудничеството в различни сектори, проекти в сферата на инфраструктурата и транспорта, както и изпълнението на Договора за приятелство, добросъседство и сътрудничество.  Това съобщиха от правителствената пресслужба.В делегацията на министър-председателя Зоран Заев ще бъде министърът на културата на Република Македония Асаф Адеми. Той, заедно с българския си колега Боил Банов, ще поднесат венец пред бюст-паметника на Гоце Делчев в столичния парк „Борисова градина\" по случай 147-годишнината от рождението на революционера.По време на посещението министрите на културата на двете страни - Боил Банов и Асаф Адеми ще подпишат \"Програма за сътрудничество в областта на културата\" между България и Република Македония. ", "date": "2019.02.04", "title": "Борисов и Заев ще обсъдят в София изпълнението на Договора за приятелство "}
{"url": "http://www.cross.bg/banov-iioncheva-elena-1595594.html", "text": "/КРОСС/ Очаква се днес депутатът от БСП Елена Йончева да предоставила всички записи и данни срещу министъра на културата Боил Банов и на Европейската служба за борба с измамите (ОЛАФ).  Преди ден пред  bTV Йончева обясни, че вече е предала всичко необходимо на българската прокуратура. Тя не допуска, че източникът ѝ на информация може да я е подвел, а записът бил автентичен.Депутатът от БСП показа и нови документи, които според нея внасят светлина по казуса.От своя страна министър Банов контрира, че вече е дал своите обяснения и вярва в институциите. По думите му партийната пропаганда е употребила културата за своите цели. ", "date": "2019.02.04", "title": "Елена Йончева предава записите срещу Боил Банов на ОЛАФ"}
{"url": "http://www.cross.bg/moskva-prezident-ykraiina-1595584.html", "text": "/КРОСС/ Кандидатката за президент на Украйна Инна Богословская предлага отношенията с Москва да се градят с помощта на „графитни бомби\", пише руският в. „Известия\".В хода на предизборните дебати по радио «Новое время» тя е обявила, че създаването на т. нар. „графитни заряди\" е част от нейната „стратегия\" по отношение на Москва. Богословская смята, че «Украйна трябва незабавно да премине към производството на нов тип оръжие. Графитните бомби не са забранени и това е нашият път.\"Така тя разбира задължително деклариране от страна на политиците на бизнес активите им в РФ и засилване на санкциите против Москва. На 1 февруари вечерта ЦИК обяви, че за участие в изборите за нов държавен глава са допуснати 28 политици. Общият брой на желаещите да участват в нея е повече от 70 души, на 22 от тях е отказано.Според министъра на вътрешните работи на Украйна Арсен Аваков правоохранителните органи са установили опит в страната да се създаде система за масови подкупи на гражданите по време на кампанията.На 24 януари кандидатът за президент от партия „Украинско обединение на патриотите\" Александър Шевченко обяви, че сега действащият президент Петро Порошенко активно използва в предизборната си кампания административния ресурс за подкуп на избиратели.Стартът на изборната кампания беше обявен на 31 декември. Изборите за държавен глава ще се проведат на 31 март 2019 година. До 31 май той трябва да встъпи в длъжност. ", "date": "2019.02.04", "title": "В Украйна поискаха \"графитни бомби\" срещу Москва"}
{"url": "http://www.cross.bg/detzl-rapur-sred-1595583.html", "text": "/КРОСС/ Руският рапър Децл (Кирил Толмацки) е починал след концерт в град Ижевск, съобщи ТАСС.Новината бе потвърдена и от бащата на Децл - Александър, а съобщение излезе и в официалната му страница в руската социална мрежа Вконтакте.\"Приятели, за съжаление тази нощ се случи ужасно събитие: Кирил вече не е сред нас\", се казва в него.Неофициалната причина за смъртта е инфаркт. Децл е на 35 години, а дебютният му диск \"Кто? Ты\" (2000) е сред най-продаваните руски рап албуми. ", "date": "2019.02.04", "title": "Руски рапър почина мистериозно след концерт"}
{"url": "http://www.cross.bg/gradysa-slab-vyatur-1595585.html", "text": "/КРОСС/ В понеделник в Дунавската равнина ще духа слаб запад-северозападен вятър. Минимални температури, в повечето райони, между 3 и 8 градуса; максимални - между 12 и 17 градуса, в северозападните райони - отново по-ниски, в София - около 10 градуса.Над Черноморието ще преобладава слънчево време с разкъсана средна и висока облачност. В следобедните часове ще духа слаб югоизточен вятър. Максимални температури: между 11 и 16 градуса. Температурата на морската вода е 6-7 градуса. Вълнението на морето ще бъде 2-3 бала.Над планините ще има разкъсана облачност, значителна над Рило-Родопската област. Ще духа слаб, по високите части - умерен, югоизточен вятър. Максимална температура на 1200 метра - около 9 градуса, на 2000 метра - около 4 градуса.През нощта срещу сряда от югозапад ще завали дъжд, в планините над 1000 м - сняг.В сряда превалявания от дъжд ще има в по-голямата част от страната, на повече места и повече като количество - в Южна България.  ", "date": "2019.02.04", "title": "Новата седмица започва пролетно "}
{"url": "http://www.cross.bg/lazarov-momche-krug-1595586.html", "text": "/КРОСС/ Българският тенис изживя една своя малка радост. Феновете в зала \"Арена Армеец\" видяха и друго наше момче да стига до победата на Sofia Open, освен безспорната родна звезда на световния тенис Григор Димитров. Първата ни ракета досега има само четири мача в София, но и четирите са победи, което му позволи да спечели надпреварата през 2017 г. Досега никой друг наш тенисист не беше постигал успех, но Александър Лазаров счупи този карък, посочва gong.bgВ четвъртото си участие в надпреварата, макар и в първия кръг на квалификациите, той изкова голям за себе си успех пред родна публика. Лазаров се справи с третия поставен в схемата на пресявките Лукаш Лацко, който миналата година игра втори кръг тук, след 7:6, 6:2 в една наистина маратонска битка.Така нашето момче взе първите си 6 точки за ранглистата на АТР и ще бъде включен в следващото ѝ издание след 8 дни. И показа завидни качества, които със сигурност ще му помогнат да пробие за по-предни позиции в световния тенис.Лазаров и Лацко се захапаха от самото начало. В първия сет словакът стигна до ранен пробив, следствие на нервността на българина. Той и го затвърди, за да стигне и до аванс с 4:2 впоследствие. Но Лазаров показа, че съвсем не е за отписване, напротив.Българинът навакса пробива за 4:4 и впоследствие двамата взеха подаванията си, за да вкарат сета в тайбрек. В него имаше един-единствен минипробив при седмата точка и той беше за Лазаров. Нашето момче получи три сетбола, два от които на сервис на Лацко, реализира третия и след 7:5 в дългия гейм и 7:6 в сета, поведе с 1:0.Втората част започна великолепно за Лазаров. Той записа два пробива в подаването на разколебания словак и поведе с 4:0! Постепенно Лацко се съвзе, но така и не успя да навакса изоставането си. В последния осми гейм на сета българинът изпусна шест мачбола, спаси пет брейкбола и при седмата си възможност затвори мача, с което записа първата българска победа в турнира от 2017 г. и първа, освен на Григор Димитров.Във втория кръг на квалификациите нашето момче ще играе с победителя от мача между германеца Рудолф Молекер и италианеца Лука Вани. Победителят във втория кръг на пресявките се включва в основната схема на Sofia Open.Източник: gong.bg1 ", "date": "2019.02.04", "title": "Българското участие на Sofia Open започна с победа "}
{"url": "http://www.cross.bg/rozhdenitzi-na-fevryari-1595576.html", "text": "/КРОСС/ Владимир Памуков, журналист Десислава Костадинова-Гушева, икономстка, депутатка от ГЕРБ в 44-ото НС Лъчезар Таков, адвокат Мартин Карбовски, журналистПетър Попзлатев, режисьор Румен Сербезов, бизнесмен, дипломат и политик Силвия Найденова, и.д. директор на Централната библиотека на БАН Стойчо Шишков, режисьорТеодор Ушев, аниматор, единственият българин, номиниран за „Оскар\".  ", "date": "2019.02.04", "title": "Рожденици на 04 февруари"}
{"url": "http://www.cross.bg/nova-godina-kitaiiskata-1595577.html", "text": "/КРОСС/ Китайската нова 2019 г. или т.нар. Пролетен фестивал започва на 5 февруари. Официалните почивни дни т.г. са от 4 до 10 февруари, а празненствата продължават около 15 дни - до Фестивала на фенерите. Пролетният фестивал е най-продължителният празник в Китай и хората от цялата страна пътуват в опит да се приберат вкъщи, за да отбележат Китайската нова година със семействата си. Не малко семейства заедно пътуват по време на празничните дни и това създава най-голямата годишна „миграция\" в света, известна като „Треска по пътуване около Пролетния фестивал\". Близо 3 милиарда е общият брой на пътуванията със самолет, влак, кораб и автобус.Една шеста от хората по света отбелязват празника, който се чества не само в Китай, но и във Виетнам, Сингапур, в други азиатски страни и в китайските квартали в Ню Йорк, Ванкувър, Лондон, Сидни. Новогодишната китайска вечеря е най-съществената част от празненството. След нея семействата стоят заедно, наблюдават Галата (най-гледаната ТВ програма в КНР) по случай Китайската нова година и разговарят. Фойерверките са неизменна част от тържеството и се превръщат в най-мащабното шоу на планетата, защото всяко семейство се е запасило с пиротехника и участва в илюминациите.Празничните новогодишни декорации са в наситено червено, защото в китайската култура цветът е символ на щастие, богатство и просперитет и отблъсква злите духове, носейки късмет.Guo Nian Nao е най-използваният новогодишен поздрав и означава честита Нова година. Ниан е свирепото чудовище в историята на китайската нова година, което се бои от червен цвят и пукотевици, затова са фойерверките и споменатите декорации в червено. ", "date": "2019.02.04", "title": "Китайската нова 2019 година  започва на 5 февруари"}
{"url": "http://www.cross.bg/travma-sytrinta-komentira-1595587.html", "text": "/КРОСС/ Почина 2-годишното дете, което падна от третия етаж на стълбището на болницата „Св. Анна\" във Варна.Детенцето почина днес малко след 6 часа сутринта, тъй като получената от него травма се оказа несъвместима с живота. Това коментира във включване в БТВ „Тази сутрин\" д-р Власаков, който е началник на интензивното отделение в болницата. Той добави, че получената от детето травма е била съчетана гърди и глава, като водеща е била тежката черепно-мозъчна травма. Направена беше спешна операция, а действията на колегите са били светкавични, но късно вечерта детето е вдигнало 40-41 градуса температура, което трудно е могло да бъде повлияно от действията на лекарите и реанимационните действия на лекарите около 6 сутринта са били неуспешни, коментира още д-р Власаков. ", "date": "2019.02.04", "title": "Почина 2-годишното дете, което падна от стълбището на  „Св. Анна\" във Варна"}
{"url": "http://www.cross.bg/chasa-provede-sofiyaot-1595578.html", "text": "/КРОСС/ София.От 11.30 часа на „Дондуков\" 2 президентът Румен Радев ще връчи висши държавни отличия за заслуги в областта на културата и на образованието.***София.Министър-председателят Бойко Борисов ще се срещне с премиера на Република Македония Зоран Заев. В Гранитна зала на Министерския съвет ще се проведе церемония по подписването на \"Програма за сътрудничество в областта на културата\" между България и Република Македония. След церемонията Бойко Борисов и Зоран Заев ще дадат изявления за медиите.***София.В 17.00 часа министърът на културата Боил Банов и министърът на културата на Република Македония Асаф Адеми ще поднесат венец пред бюст-паметника на Гоце Делчев в столичния парк „Борисова градина\" по случай 147-годишнината от рождението на революционера.***Козлодуй.В МБАЛ „Св. Иван Рилски\" министърът на здравеопазването Кирил Ананиев ще се срещне с протестиращите медицински сестри от лечебното заведение.***Пещера. Министърът на образованието Красимир Вълчев ще бъде на работно посещение в Пещера. От 12.00 часа в сградата на СУ „Св. Климент Охридски\" министърът ще направи изявление.***София.От 9.30 часа омбудсманът Мая Манолова ще участва в заседанието на Административен съд - София по жалба срещу „Топлофикация София\" за отказ до обществена информация.***София.От 10.00 часа 17 състав на Софийски градски съд ще гледа делото срещу Кръстин Кацаров (прокурор в Районна прокуратура Казанлък по чл. 289 НК).***София.От 10.30 часа в учебната залата към МБАЛ Сердика (ул. „Дамян Груев\" № 6) ще бъде представена технологията Paxman, която помага напациентите да запазят косата си при лечение с химиотерапия.***София.От 11.00 часа в Националния пресклуб на БТА ще се проведе пресконференция на „Прес Авто Клуб - България\" за конкурса „Автомобил на годината\".***София.От 11.00 часа в ДГ 26, зад блок 40 в кв. „Младост 1\" ще стартира кампания на Столична община за намаляване на хранителните отпадъци, която ще се реализира пилотно в 30 общински детски градини. Участие в събитието ще вземат зам.-кметът Йоана Христова.***София.От 11.00 часа в „Музейко\" (ул. „Проф. Боян Каменов\" 3, зала 1) Германо-Българската индустриално-търговска камара (ГБИТК) ще представи резултатите от пилотния за България проект за опазване на климата „Young Energy Europe\", както и развитието на инициативата в Гърция, Унгария и Чехия. Ще бъдат обявени програмата и предстоящите събития за 2019 г.***София.От 11.00 часа в Информационен център „София - евростолица на спорта\" ще се проведе пресконференция по повод международния турнир за Купа Европа по фигурно пързаляне „София Трофи\".***София.В 14.00 часа в сградата на АПИ ще бъдат отворени офертите за строителството на участък от пътя Мездра- Ботевград.***София.От 13.00 часа ще бъде представена работата по изграждането на два отливни канала в зона „Хладилника - Витоша\", район „Лозенец\". На представянето ще присъстват зам.-кметът на София Дончо Барбалов и директорът на „Строителни и инженерни дейности\" на „Софийска вода\" АД Петьо Велев.***София.От 18.00 часа ще се проведе протест в защита на правото и съда от прокуратурата и олигархията. Шествието ще тръгне от НДК и ще достигне до Съдебната палата.***София.От 19.00 часа в Литературния клуб на Столична библиотека (пл. „Славейков\" № 4) ще бъде представена нова поредица литературни издания - в интернет и на хартия. Събитието е посветено на десетгодишния юбилей на интернет изданието „Кръстопът\".***София.От 19.00 часа в кино „Люмиер Лидл\" ще бъде прожектиран филмът „Те\" с участието на Тони Сервило.***Бургас/Българово.От 11.30 часа по повод 141 години от Освобождението на село Урум Еникьой (дн. град Българово) в църквата „Св. Атанасий\" отец Захари Дечев ще отслужи заупокойна молитва. От 12.00 часа учениците от училище „Васил Левски\" ще изпълнят възрожденски песни от женски хор „Канатица\" с ръководител Пламен Янев. В 12.30 часа ще бъдат поднесени цветя и венци пред паметната плоча и костницата в двора на църквата.***Бургас.От 17.30 до 19.30 часа в Експо център „Флора\" ще бъде представена благотворителна художествена изложба по повод Световния ден за борба с рака. Изложбата ще бъде под надслов „Пътуване към себе си\".***Бургас.От 11.30 в ОУ „Антон Страшимиров\" РИОСВ - Бургас ще проведе открит урок с ученици от II клас по повод Световния ден на влажните зони.***Благоевград.От 19.00 часа в зала „Пейо Яворов\" ще бъде представен концерт-спектакъл „Оскарите в музиката\".***Варна.От 14.00 часа в РЗИ - Варна ще се проведе заседание на Областната комисия за борба с грипа.***Варна.От 14.30 часа в клуба на ПП ГЕРБ на ул. „Георги Бенковски\" №1 народният представител Емилия Милкова ще приема граждани.***Генерал Тошево.От 12.00 часа на ул. \"Васил Априлов\" 8, ет. 2 народният представител от ГЕРБ- Добрич Даниела Димитрова ще проведе приемна с граждани. В разговорите ще участват също общински съветници от ГЕРБ-Генерал Тошево.***Гоце Делчев.От 12.00 часа пред паметника на Гоце Делчев на централния площад ще бъде отбелязана 147-ата годишнина от рождението на революционера. В знак на почит и признателност ще бъдат поднесени цветя и венци.***Димитровград.От 10.30 часа на бул. „Раковски\" №16 народният представител от ГЕРБ- Хасково Евгения Ангелова организира приемна за граждани.***Добрич.От 9.30 до 10.30 часа в детски градини № 24 и № 20 ще се играе кукленият спектакъл „Глупавият вълк\" на Държавен куклен театър „Дора Габе\".***Добрич.От 10.00 часа в Спортен комплекс „Простор\" в Градския парк „Св. Георги\" ще се състои официалното откриване на XXV-то издание на специализираното изложение „Борса за семена и посадъчен материал\".***Каварна.От 11.00 часа пред паметника „Защитата на Каварна\" ще бъдат отбелязани 141 години от освобождението на града от османско владичество. Ще се проведе общоградско поклонение и церемония по поднасяне на венци и цветя.***Казанлък.От 17.30 часа в Музея на фотографията ще бъде открита фотодокументална изложба „Войните за България - Балканска, Междусъюзническа и Първа Световна\". Изложбата е посветена на 130-ата годишнина от създаването на 23-ти пехотен Шипченски полк.***Крушари.От 10.00 до 12.00 часа на ул. „Девети септември\" № 9-13 народният представител от ГЕРБ- Добрич вицеадмирал Пламен Манушев ще проведе приемна за граждани. В разговорите ще участват също общинският ръководител на ГЕРБ-Крушари Петранка Янкова и други общинските съветници от ГЕРБ.***Пловдив.От 9.00 часа в зала 10 Окръжният съд ще гледа делото срещу Георги К. с повдигнати обвинения за това, че на 10.09.2018 г. на Околовръстен път на Пловдив е направил опит да даде подкуп от 150 лева на полицейски органи.***Пловдив.От 9.30 часа в зала 2 Окръжният съд ще гледа делото срещу Ваня К. за това, че като управител на фирма е избегнала установяване и плащане на данъчни задължения в особено големи размери - 173 028,36 лв., представляващи дължим данък върху добавената стойност, като е потвърдила неистина в писмени декларации.***Пловдив.От 12.00 до 14.00 часа в База 1 на бул. „Васил Априлов\" №15А ще се проведат безплатни прегледи и консултации по повод Световния ден за борба с рака. Кампанията се организира от УМБАЛ „Свети Георги\" и Фондация „Спри рака\".***Пловдив.От 18.00 часа в Градската галерия ще бъдат представени повече от 140 творби-живопис, скулптура и рисунка от колекцията на дружество „Изкуство.БГ\". Престижната експозиция съдържа ценни произведения от най-известните български художници от началото на 20 век до наши дни.***Русе.От 13.00 ч. в конферентната зала на УМБАЛ „Канев\" ще се състои презентация на персонализираната терапия на пациенти с онкологичнизаболявания.***Свищов.От 17.30 часа в Зала 1 на Община Свищов (ул. „Цанко Церковски\" 2) ще се проведе публично обсъждане за поемането на дългосрочен общински дълг за създаването на Център за грижа за възрастни хора.***Сливен.От 9.30 до 16.30 часа на ул. „Цар Освободител\" № 17 общинските съветници от ГЕРБ- Сливен Георги Стоянов и Димитър Батаков ще проведат приемни с граждани.***Сливен.От 11.30 часа в зала 315 в сградата на ОДМВР-Сливен ще се проведе месечен брифинг. Ръководството на ОДМВР и РДПБЗН в Сливен ще информират за дейността на дирекциите през изминалия месец, както и организация и планиране на дейностите през годината.  ", "date": "2019.02.04", "title": "Предстоящи събития в страната на 04 февруари"}
{"url": "http://www.cross.bg/dvizhenieto-v-tynel-trayanovi-vrata-na-am-trakiya-shte-e-v-edna-lenta-1595575.html", "text": "/КРОСС/ Днес - 4 февруари, от 9:30 ч. до 15:30 ч., движението в тунел „Траянови врата\" на АМ „Тракия\" в посока София ще се осъществява в изпреварващата лента поради ремонт на осветителната система. Ремонтните дейности ще се извършват при благоприятни метеорологични условия.Необходимо е шофьорите да карат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.02.04", "title": "Движението в тунел „Траянови врата“ на  АМ „Тракия“ ще e в една лента"}
{"url": "http://www.cross.bg/klinika-ymbal-georgi-1595579.html", "text": "/КРОСС/ Седмица на отворените врати за безплатни прегледи и консултации от 4 до 8 февруари организират УМБАЛ „Свети Георги\" ЕАД - Пловдив и Фондация „Спри рака\". Кампанията е по повод Световния ден за борба с рака - 4 февруари, и ще се проведе в две от клиниките на болницата: в Клиника по медицинска онкология с началник проф. д-р Жанет Грудева и в Клиника по лъчеление с началник д-р Мария Влайкова.Клиниките се намират в База 1 на първата университетска болница в Пловдив - бул. „Васил Априлов\" №15А, и ще посрещат желаещите да се включат в Седмицата на отворените врати от 4 до 8 февруари без предварително записване: във времето от 10 до 12:00 ч. във втората сграда на Клиника по лъчелечение, там където се помещава Киберножът (срещу по-старата и позната сграда на Клиника по лъчелечение, в която са линейните ускорители),  и от 12:00 до 14:00 ч. в Клиника по медицинска онкология.В УМБАЛ „Свети Георги\" се намира и единствената в страната роботизирана система за стереотактична радиохирургия - кибернож, Ciberknife Accuray. С въвеждането му в експлоатация в УМБАЛ „Свети Георги\" се затваря пълният цикъл на висококачествено, високотехнологично и комплексно лечение на пациенти със злокачествени заболявания.Уникалната апаратура е част от Високотехнологичния център за образна диагностика на онкологични заболявания, разположен в двете бази на УМБАЛ „Свети Георги\" - База 1 на бул. „Васил Априлов\" №15А и База 2 на бул. „Пещерско шосе\" №66. В База 2 е изграден и център за диагностика и лечение на злокачествени образувания, в който е разположен другвисокотехнологичен апарат - позитронно-емисионен томограф /ПЕТ-скенер/.Високотехнологичният център е изграден по Схема за безвъзмездна финансова помощ „Подкрепа за реконструкция, обновяване и оборудване на държавни лечебни и здравни заведения в градските агломерации\", финансиран по ОП „Регионално развитие\" 2007- 2013  и е на стойност 22 млн. лв.  ", "date": "2019.02.04", "title": "Седмица за безплатни прегледи  в онкологичните клиники на УМБАЛ „Свети Георги“-"}
{"url": "http://www.cross.bg/zabolyavaniya-raka-bulgariya-1595588.html", "text": "/КРОСС/ На 4 февруари отбелязваме Световния ден за борба с рака. Мотото тази година е \"Аз съм и аз ще бъда!\". Университетската специализирана болница за активно лечение на онкологични заболявания се включва в каузата чрез изложба, песен в изпълнение на Тони Димитрова и дискусия за намаляване на глобалните последици от рака.В интервю за \"Хоризонт\", директорът на Националния раков регистър проф. Здравка Валерианова каза, че в България липсва Национален план за контрол и  програма за наблюдение и проследяване на злокачествените заболявания:\"Именно това е причината за нарастването на заболеваемостта в България - късното откриване на злокачествените заболявания и високите показатели на смъртността.Проф. Валерианова каза, че заболелите от рак през 2018-а година са повече мъже. ", "date": "2019.02.04", "title": "Отбелязваме Световния ден за борба с рака"}
{"url": "http://www.cross.bg/sala-deiivid-emiliano-1595589.html", "text": "/КРОСС/ Намерени са отломките на изчезналия в района на Ламанша самолет, с който пътуваха футболистът Емилиано Сала и пилотът Дейвид Иботсън, съобщи телевизия \"Скай нюз\", цитирана от Ройтерс.\"Семействата на Емилиано Сала и на Дейвид Иботсън бяха уведомени от полицията\", съобщи ръководителят на операцията по издирването Дейвид Мърнс, цитиран от ДПА.Самолетът на родения в Аржентина двайсет и осем годишен нападател изчезна от радарите на 21 януари, след като излетя от френския град Нант към уелския град Кардиф, където Сала трябваше да направи дебют за новия си клуб \"Кардиф сити\". ", "date": "2019.02.04", "title": "Намерени са отломките от самолета превозвал Емилиано Сала"}
{"url": "http://www.cross.bg/hilyadi-izdanieto-agentziyata-1595580.html", "text": "/КРОСС/ За седем години страната ни са напуснали още 400 хиляди българи, съобщава . Зад граница вече са два милиона и 500 хиляди нашенци. Най-много са те в Германия - 416 хиляди души. \"\"Данъкоплатците са платили скъпо и прескъпо за ремонта на ларгото\", е водещото заглавие на . За да не се връщат пари на Европейския съюз, Министерството на културата е платило за недовършен обект, а след това е похарчило още милиони за укрепване ни ВиК. Министър Боил Банов не е отговорил на нито един въпрос на изданието по темата, подчертава вестникът.\"Селски храм се руши след три ремонта\", разказва . Фирмата изпълнител завлича 18 хиляди лева и потъва в нелегалност. Тухли и мазилка падат върху главите на богомолците във врачанското село Крушовица.Пътната агенция дава цели седем процента от приходите от винетки на посредници, съобщава \"Сега\". Агенцията тихомълком е назначила за национален доставчик частна фирма, свързана с изпълнителя на тол системата \"Капш\". Агенцията вече месец не отговаря на въпросите на вестника, един от които е каква е комисионата на фирмите-посредници при продажба на електронни винетки, допълва изданието.Според информация на , инспектори със средно образование и владеещи чужди езици ще патрулират тол системата. пътната агенция може да наеме още 230 чиновници. Едва четирима са обаче програмистите в новото звено за таксуване по шосетата.Според , премиерите на България и Македония Бойко Борисов и Зоран Заев са загърбили гафа с Илинденското въстание. Двамата ще се срещнат за седми път следобед в София. Очаква се тази среща да е ключова за изчистване на учебниците по историа от спорни моменти, пише вестникът.\"Кошунство с Гоце Делчев\" е водещото заглавие на  по повод предстоящото днес посещение.Председателят на Центъра за оценка на въздействие на законодателството д-р Тони Димов казва, в интервю за  \"Депутатите стават по-изобретателни в заобикалянето на закона\".  \"Убеждават ни колко е важно да се регулира за щяло и не щяло\", добавя той. Д-р Димов казва още, че народните представители често , заради бързане, постигат необмислено, неадекватно правно регулиране, подготвено за следващ ремонт и обречено на лошо приложение.\"ГЕРБ променя Изборния кодекс за служебна победа\", предупреждава  от първа страница. Над 2 милиона и 400 хиляди българи живеят в чужбина, а избирателните списъци не са актуализирани4, допълва изданието.Ремонтът на 18 язовира ще започне през пролетта, уверява генерал Кирил Войнов, председател на Агенцията за метрологичен и технически надзор, в интервю за \"Монитор\". В последните 30 години не са влагани средства за поддръжка. 80 на сто от водоемите в страната са собственост на общините, подчертава той.\"Руснаците се доверяват само на групови пътувания и дълго избират дали да дойдат в България или другаде\", пише . Изданието изгражда профила на чуждестранния турист у нас; статистиката за 2018-та сочи, че най-много са били румънците, след тях - гърци и германци. За туристите от съседните ни държави водещ е факторът \"предишен опит\". ", "date": "2019.02.04", "title": "Преглед на вестниците "}
{"url": "http://www.cross.bg/informatziya-toplofikatziya-leva-1595590.html", "text": "/КРОСС/ Омбудсманът Мая Манолова ще участва днес, 4 февруари 2019 г., от 9.30 ч. в заседанието на Административен съд София-град, Второ отделение, 25 състав, по жалба срещу решение на изпълнителния директор на „Топлофикация София\" ЕАД, с което бе отказан достъп до обществена информация.Припомняме, че на 7 октомври 2016 г. общественият защитник поиска отговор на десет въпроса по Закона за достъп до обществена информация (ЗДОИ). В рамките на 14-дневния срок омбудсманът не получи изрично решение съгласно законовите изисквания. Вместо това, от „Топлофикация София\" ЕАД изразиха писмено становище, в което се твърди, че поисканата информация и субекти не попадат в приложното поле на ЗДОИ.  В жалбата си до Административния съд Манолова подчерта, че „топлофикационното дружество е в кръга на задължените субекти съгласно  ЗДОИ, тъй като представлява публичноправна организация по смисъла на закона\". Освен това тя е категорична, че „исканата информация е „обществена\" по смисъла на ЗДОИ;  не са спазени изискванията за форма на отказа; исканата информация не съдържа търговска тайна; налице е надделяващ обществен интерес\".  Омбудсманът поиска от монополното дружество информация по ЗДОИ след като Конституционният съд отхвърли искането за противоконституционност на разпоредби в Гражданския процесуален кодекс и Данъчно-осигурителния процесуален кодекс. Става дума за т.нар. „юрисконсултски възнаграждения\", които „Топлофикация\" прибира от своите длъжници, въпреки че заплатите на юристите й са включени в цената на топлинната енергия, одобрена от КЕВР.  По информация на обществения защитник над 15 млн. лева е събрало дружеството от потребителите в столицата само през 2015 година чрез започнатите дела срещу 21 хиляди столичани. В тези производства дружеството е поискало минимум 300 лева пред съда, 350 лева пред частен съдебен изпълнител, дължими са и 300 лева по исковото производство. През 2018 г. съдът отмени „мълчаливия отказ\" на изпълнителния директор на „Топлофикация София\" ЕАД, като преписката бе върната за произнасяне. Последва решение на столичното топлофикационно дружество, в което отново изпълнителния директор отказа да предостави исканата обществена информация, предмет на настоящото съдебно производство.", "date": "2019.02.04", "title": "Мая Манолова отново на съд с  „Топлофикация София“ ЕАД"}
{"url": "http://www.cross.bg/tema-zhivo-dete-1595574.html", "text": "/КРОСС/Тема: Кого ще проверява Сметната палата през 2019-та? Гост: Цветан Цветков, председател на Сметната палатаТема: Ще спасят ли парамедиците системата на Спешна помощ?Тема: Българинът и алкохолът, колко и защо пием?Тема: Изненадите на времето.Гост: Проф. Христо Пимпирев, геолог, полярен изследователТема: Галактики и черни дупки. Науката с нови въпроси.Тема: Наистина ли е полезна закуската? Сблъсък на теориите.Тема: Ексклузивно: Американският посланик Ерик Рубин, пред Светослав Иванов, за преговорите за нов изтребител.Тема: Директно от Варна: Какво е състоянието на 2-годишното дете, което падна от парапета в болница „Св. Анна\"?Тема: На живо от Гурково: Как продължава животът на 83-годишната баба Иванка, която беше бита и душена, заради 35  лв.?Тема: „Чети етикета\": Световтният ден на онкологията. Колко с аболните у нас и какви са шансовете им за лечение в Бългаиря?Тема: Ще се съобрази ли държавата с исканията на собствениците на малки и средни бензиностанции, след отлагането на Закона за горивата? Коментира на депутата Емил Димитров - Ревизоро.Тема: Поредицата „Новините отвътре\": Разказ за добрите истории на БТВ. Тема: На живо от Варна: Какво е състоянието на малкото дете, което падна от парапет в болница?Тема: Слепи по документи, шофират луксозни коли в Плевенско. По следите на измамите с ТЕЛК.Тема: Кола по таван върху трамвайните релси. Може ли и бус-лентата да е причината? На живо: Свидетелският разказ на шефа на \"Пирогов\" проф. Асен Балтов.Тема: Кой преби и ограби възрастен човек посред бял ден в Казанлък?Тема: Как звучи телефонният измамник? Автентичен запис от полицията: СХН: \"Вие сте следващата жертва, госпожо!\"Тема: Половин милион българи - трудоспособни, а безработни. Какво се крие зад статистиката?Тема: Шанс за живот. Трогателната история на две братчета от Русе.Тема: Пролет през февруари. След температурните рекорди, задава ли се нов студ и сняг?Тема: \"Пълен абсурд\" с Румен Бахов: Как санирането на цяла община стана заложник на едно строително скеле?Тема: \"На твоя страна\": Безсъние заради синята светлина, която излъчват екраните на смарт устройствата. Как да избегнем вредните ефекти? ", "date": "2019.02.04", "title": "Теми и гости в сутрешните блокове на телевизиите"}
{"url": "http://www.cross.bg/isidor-pomisli-samo-1595572.html", "text": "/КРОСС/ В числото на великите подвижници, които избрали пустинния живот от любов към Христа, Църквата почитa преп. Исидор Пилусиот. Св. Исидор е живял в V век († 435 г.). Той се родил в Египет от богати родители, получил добро образование и на млади години оставил света, като желаел усамотение. Той бил постриган в монашество, после се заселил в пустинно място близо до град Пилусия в Долни Египет. Тук той живеел в строго въздържание, носел груба дреха и се хранел само с корени. Непрестанно се молел и се издигал с мисъл до Бога.Слухът за неговия строг и благочестив живот привлякъл към него други подвижници и той бил избран за игумен на манастира. Грижейки се постоянно за душевната полза на братята, той ги ръководел чрез мъдрите си наставления, учел ги чрез слово и пример на смирение, кротост, безкористие, борба против страстите и светските помисли. \"Каква полза - казвал той - да отидеш в пустинята, щом се предаваш на влечението на собствените помисли, щом живееш в пустинята като сред народна тълпа? Когато душата при външна тишина се смущава от лоши помисли и въжделения, то такова състояние и в чувствата произвежда омрачение; то покрива с безславие извършените вече подвизи, помага на страстите да победят духа и прави готовия за битка ратник страхлив беглец\". \"Животът на инока - пише още св. Исидор - трябва да бъде чужд на гняв, гордост, сребролюбие, самолюбие. Инокът трябва да бъде свободен от грижи за тялото. Устата на инока трябва да бъдат винаги готови да благодарят на Господа и да се молят за полезното, а за злословие те трябва да бъдат неподвижни.\" Не само към иноците и пустинножителите преподобни Исидор обръщал своите поучения. Неговите съчинения съдържат много назидателни неща за човеците от всяко звание. В писмата, от които до нас са стигнали повече от две хиляди, той се обръщал и към управителите, и към епископите с мъдри съвети; той опровергава лъжеученията, излага догмите на вярата, обяснява свещеното писание, тъй че всеки може да почерпи от тях полезна поука.Като изучавал дълбоко науките и словесността, Исидор разбирал, колко несравнено по-високо от всичко стои християнската мъдрост. Той съветва да се изучава с внимание словото Божие и скърби, че тъй много люде се обръщат \"не към оная словесност, която прави човека душевно чист и мъдър, а само към тая, която развлича слушателите; не към оная, която пробужда душата от успиване, а към тая, която ласкае слуха.\"Преподобни Исидор търпял гонения заради своите строги изобличения, но той не преставал твърдо и неизменно да стои за истината и да защищава пред управителите невинно гонените. Така той се явява твърд защитник на св. Йоан Златоуст и строго укорява неговия враг - своя родственик Теофил, архиепископ Александрийски, за беззаконните му действия против светителя. \"Аз винаги ще обичам добродетелта - пише св. Исидор, - макар тя да е обременена с присмивки; ще се гнуся от порока, макар той да е увенчан със слава\". Той убедил също свети Кирил Александрийски, наследник на Теофила, да впише името на св. Йоан Златоуст в поменика на Александрийската патриаршия.© Жития на светиите, Синодално издателство, 1991 година.  ", "date": "2019.02.04", "title": "Преп. Исидор Пелусиотски. Св. мчк Иадор. Преп. Иасим Чудотворец "}
{"url": "http://www.cross.bg/igri-olimpiiiski-voiina-1595573.html", "text": "/КРОСС/ 786 г. - Харун Ал Рашид става халиф на Багдад.1708 г. - Излиза първото напечатано произведение на Йохан Себастиан Бах - Кантата 71.1794 г. - Франция забранява робството в своите колонии и обявява робите за свободни граждани.1797 г. - Земетресение разрушава столицата на Еквадор - Кито.1864 г. - Основан е окръг Айдахо в САЩ.1899 г. - Основан е германския футболен отбор Вердер Бремен.1906 г. - Полицията в Ню Йорк започва да използва пръстовите отпечатъци за идентифициране на престъпници.1911 г. - Ролс-Ройс утвърждава емблемата за своите автомобили - статуетката Spirit of Ecstasy.1915 г. - Първата световна война: Германия обявява британските териториални води за зона на военни действия.1922 г. - Компанията Форд купува компанията Линкълн.1923 г. - ВМРО извършва неуспешен атентат срещу Александър Стамболийски.1932 г. - Олимпийски игри: Зимни олимпийски игри - открити са III Зимни олимпийски игри в Лейк Плесид, Ню Йорк.1940 г. - В СССР е разстрелян бившият ръководител на НКВД Николай Ежов.1943 г. - Втората световна война: Приключва Битката при Сталинград.1945 г. - Втората световна война: Започва Ялтенската конференция с участието на Йосиф Сталин, Франклин Рузвелт и Уинстън Чърчил.1947 г. - Завършва Първата национална конференция на ТКЗС.1952 г. - Учредена е Българска търговско-промишлена палата.1965 г. - Земетресение с магнитуд 8,7 по скалата на Рихтер разтърсва Алеутските острови.1972 г. - В Австралия е намерен най-големият в света опал - 1520 карата.1976 г. - Олимпийски игри: XII-те Зимни олимпийски игри се откриват в Инсбрук, Австрия.1992 г. - Уго Чавес оглавява неуспешно войнишко въстание във Венецуела срещу тогавашния президент Карлос Андре Перес, загиват стотици хора.1997 г. - Председателят на БСП Георги Първанов и министърът на вътрешните работи Николай Добрев връщат мандата за съставяне на Правителство на България (82), признавайки провала на управлението си.1998 г. - С политически консенсус е прието Национално знаме на Босна и Херцеговина.2003 г. - Съюзна република Югославия официално е преименувана на Сърбия и Черна гора, и е приета нова конституция, наречена Конституционна харта.", "date": "2019.02.04", "title": "04 февруари в историята"}
{"url": "http://www.cross.bg/pazete-se-ot-hora-koito-1595571.html", "text": "/КРОСС/ \"Пазете се от хора, които се опитват да омаловажат вашите стремежи. Незначителните хора винаги правят това. Истински великите са тези, които ще ви накарат да чувствате, че и вие също можете да станете велики.\"Марк Твен ", "date": "2019.02.04", "title": "Пазете се от хора, които ..."}
{"url": "http://www.cross.bg/bulgariya-rybin-f--1595593.html", "text": "/КРОСС/ Никога не е имало натиск върху България да избере F-16. Това каза пред bTV aмериканският посланик у нас Ерик Рубин в първото си ексклузивно интервю, след като депутатите решиха да започнем преговори със Съединените щати за нов изтребител за армията ни.\"Това е суверенно българско решение, България е суверенна държава, наш партньор и съюзник, член на НАТО и ЕС. България сама взима решения. Не сме се свенили да заявяваме, че считаме F-16 за най-добрия самолет за България. Вярваме, че решението за започване на преговори с нас беше правилното решение, ние го аплодираме, но никога не е оказван натиск\", подчерта той.Окончателната цена ще бъде определена, като свършим преговорите, каза още посланик Ерик Рубин. Най-важното нещо, което трябва да се подчертае, е, че става въпрос за продажба между двете правителства. Това каза в интервю пред Светослав Иванов Ерик Рубин. Според него е добра идея правителствата да преговарят за тези продажби, заедно с фирмите, които са засегнати, защото правителствата имат отношения, което гарантира, че интересът на всички ще бъде опазен. Това не е обикновена търговска трансакция и изобщо всъщност не е търговска сделка, а стратегическо решение от страна на България за модернизиране на армията, за предоставяне на невероятните военнослужещи оборудването, което заслужават, за да отбраняват държавата си и да помагат за отбраняването на всички останали членове на НАТО - нещо, което американската държава силно подкрепя, заяви още посланик Рубин. Истина е, че бе обсъждан въпросът, когато заместник-държавният секретар г-н Съливан беше тук през декември. И ще продължим да участваме и да работим с напредването на преговорите, каза още посланикът на САЩ.Спазвали сме стриктно българските закони, придържали сме се към процедурата за офертите, чак до писмото, всяка една точка е съгласно законите. Ние сме прозрачни, открити, но не крием факта, че вярваме, че България заслужава най-добрия самолет и в този случай най-добрият самолет е F-16 блок 70, заяви още посланикът на САЩ у нас.Снимка: btvnovinite.bg ", "date": "2019.02.04", "title": "Посланикът на САЩ Ерик Рубин: Никога не е имало натиск върху България за F-16 "}
