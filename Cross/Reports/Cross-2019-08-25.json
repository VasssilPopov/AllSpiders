{"url": "http://www.cross.bg/migranti-reka-mikrobysa-1611793.html", "text": "/КРОСС/ Микробус с мигранти падна в река Купа в Хърватия, при което почина жена сред пътуващите в микробуса мигранти, съобщи Танюг.В село Слатина Покупска полицаи, участващи в операция за борба с нелегалната миграция, се опитали да спрат микробус с германски регистрационни номера.Микробусът обаче не спрял, а шофьорът увеличил скоростта, след което микробусът паднал в река Купа, съобщава порталът Индекс.Полицейските служители хукнали да спасяват намиращите се в микробуса мигранти и извадили от него 11 души.Една жена от мигрантите по време на оказване на лекарска помощ на мястото на инцидента починала. Шофорът на автобуса, който успял да избяга, се издирва. ", "date": "2019.08.25", "title": "Микробус с мигранти падна в река в Хърватия"}
{"url": "http://www.cross.bg/depo-sreshtata-otpadutzi-1611794.html", "text": "/КРОСС/ Министърът на околната среда и водите Нено Димов се срещна с жителите на созополското село Атия. Той беше канен на дискусия във връзка със строящото се депо за опасни битови отпадъци, което се намира на 300 метра от къщите на хората.Преди срещата недоволните блокираха главния път за селото и в продължение на час и половина не допускаха преминаването на автомобили, чакайки на 35-градусовата жега министъра. Министърът обаче отиде направо на територията на спорното депо, където се проведе срещата, заобикаляйки протеста по вътрешен път. На срещата присъстваха и директорът на РИОСВ-Бургас Тонка Атанасова, както и временният кмет на Созопол Катя Стоянова.Министър Нено Димов заяви пред протестиращите в Атия: \"Тук няма да има завод за отпадъци.\"Обектът е за временно съхраняване на стара техника, изтощени батерии, лекарства с изтекъл срок на годност и няма да има депо за опасни отпадъци. ", "date": "2019.08.25", "title": "Протестиращи чакаха Ненов на 35 градуса, той ги финтира по вътрешни улици"}
{"url": "http://www.cross.bg/zhertvite-informatziya-maluk-1611799.html", "text": "/КРОСС/ Хеликоптер и малък самолет катастрофираха в Майорка и вероятно жертвите са най-малко пет, предаде БГНЕС.Инцидентът се е случил в района на община Инка. На мястото на случилото се пристигнали полицаи и медици. По информация на Europa Press има и няколко ранени. Засега няма информация от достоверни източници за броя на жертвите.  ", "date": "2019.08.25", "title": "Катастрофа между малък самолет и хеликоптер, петима загинаха"}
{"url": "http://www.cross.bg/ohrid-openitza-makedoniya-1611797.html", "text": "/КРОСС/ Все още бушува големият пожар, който избухна снощи край село Опеница на пътя Охрид-Ресен, съобщава \"Слободен печат\".Горят нискостеблени дървета в непристъпна част на планината. Гасенето на пожара е затруднено заради непристъпния терен за пожарните коли. Поради сериозността на ситуацията, заседава кризисният щаб на община Охрид, който търси решение как да се изгаси огъня, който се спуска към селата Косел и Опеница.Пламъците се разпространяват бързо заради вятъра, съобщава в. \"Нова Македония\". Гражданите смятат, че ситуацията е тревожна. Опожарени са обширни площи, горят борове и смърч.Заради пожара през нощта Охрид бе покрит с дим и се чувстваше силна миризма, отбелязва в. \"Нова Македония\". ", "date": "2019.08.25", "title": "Голям пожар бушува край Охрид"}
{"url": "http://www.cross.bg/kosmosa-prestuplenie-razvod-1611798.html", "text": "/КРОСС/ НАСА разследва инцидент, който може да се окаже първото престъпление, извършено в Космоса. Астронавтка проникнала незаконно в сметката на съпругата си, с която са в развод. Направила го от борда на Международната космическа станция, предава БГНЕС, като цитира \"Ню Йорк таймс\".Американската астронавтка Ан Маклейн призна, че е проникнала в сметката на еднополовата си съпруга, с която са в процес на развод, но не определя извършеното като престъпление, отбелязва в. „Ню Йорк таймс\". Потърпевшата Съмър Уордън обаче е подала жалба за несанкциониран достъп и кражба на лични данни във Федералната търговска комисия и в инспектората на НАСА.Маклейн се върна от полета през юни 2019 г.Адвокатът ѝ твърди, че тя искала само да се убеди, че всичко е наред със семейния бюджет и парите ще стигнат за сметките и грижите за момчето, което семейната двойка е осиновила.Маклейн е пилот. Уордън е офицер от разузнаването на военно-въздушните сили. Двете се женят през 2014 г., а пред 2018-а Уордън подава документи за развод.Съгласно споразумение между държавите-собственици на Международната космическа станция - САЩ, Русия, Япония, Канада и Европейската космическа агенция - юрисдикцията върху човека, намиращ се в Космоса, е собствената му държава. Същото се отнася и за собствеността на борда. Така например ако канадец извърши престъпление в Космоса, ще понесе наказание по канадското законодателство.С развитието на космическия туризъм въпросът за наличието на строги правила за носене на наказателна отговорност става актуален. ", "date": "2019.08.25", "title": "Разследват първо престъпление от Космоса: астронавтка хакна сметката на съпругата си"}
{"url": "http://www.cross.bg/taekyon-do-voto-purvenstvo-1611775.html", "text": "/КРОСС/ С официална церемония тази вечер от 21 часа в зала „Колодрума\" в Пловдив ще бъде открито 21-вото Световното първенство по таекуон-до ITF.Над 1500 участници от 84 държави ще се състезават във всички възрастови групи - юноши, девойки, мъже, жени и ветерани. Състезателите ще мерят сили в дисциплините - спаринг, форма, специална техника, самозащита, като за първи път ще е включено пауър таекуон-до.Състезанията ще се провеждат на седем ринга, информира вицепрезидентът на Българската федерация Костадин Димитров.В българския отбор, който ще представи страната ни, са включени 68 състезатели, 14 от които са от пловдивския Армейски спортен таекуон-до клуб \"Тракия\". От началото на седмицата националите ни тренират усилено в  града под тепетата под ръководството на треньора Тодор Козлодеров.Преди старта в неделя ще се проведе международен технически семинар с участието на над 150 делегати.Състезанията започват в понеделник- 26.08.2019 г., като входът за посетителите е безплатен. ", "date": "2019.08.25", "title": "Откриват 21-вото Световното първенство по таекуон-до ITF в Пловдив"}
{"url": "http://www.cross.bg/kvantova-teleportatziya-avstriiiskata-1611769.html", "text": "/КРОСС/ Докато теоретичната възможност за многоизмерна квантова телепортация е известна на учените от близо три десетилетия, изследователски екип разработи нов експериментален метод и необходимата технология, за да го постигне най-накрая.Изследователи от Австрийската академия на науките и Виенския университет, заедно с колегите си от Университета за наука и технологии в Китай, успяха за първи път в историята да телепортират триизмерни квантови състояния, или още дефинирани като „кватрити\".Според Phys.org, докато учените са знаели, че многоизмерната квантова телепортация е възможна от 90-те години насам, екипът първо е трябвало да разработи средствата, необходими за извършване на този забележителен научен опит.„Първо, трябваше да разработим експериментален метод за прилагане на телепортация в големи размери, както и да разработим необходимата технология\", казва Мануел Ерхард от Виенския институт за квантова оптика и квантова информация на Австрийската академия на науките.Методът за телепортиране на квантово състояние, \"кодиран във възможните пътища, които един фотон може да поеме\", включва използването на мултипортен сплитер за разделяне на лъчите \", който насочва фотоните през няколко входа и изхода и свързва всички оптични влакна заедно\", като изследователите също използват \"спомагателни фотони \", които могат да взаимодействат с други такива частици.В резултат на това „интелигентният подбор на определени модели на интерференция\" по същество позволява да се прехвърля квантовата информация от един фотон на друг без двата физическо взаимодействие, като Ерхард отбелязва, че тази експериментална концепция може да бъде разширена до произволен брой измерения.Както посочва Phys.org,, това постижение бележи \"важна стъпка\" към създаването на практически приложения като \"бъдещ квантов интернет\", тъй като триизмерните квантови системи могат да транспортират по-големи количества информация от техните двуизмерни колеги.\"Този резултат би могъл да помогне за свързването на квантовите компютри с информационни възможности извън кубитите\", заяви Антон Цайлингер от Австрийската академия на науките и Виенския университет, докато Джиан-Вей Пан от Китайския университет за наука и технология твърди, че \"основите за квантовите мрежови системи от следващо поколение са изградени върху нашето фундаментално изследване днес. \"Съобщава се, че квантовите физици се фокусират върху постигането на телепортацията на \"цялото квантово състояние на един фотон или атом\".БГНЕС  ", "date": "2019.08.25", "title": "Учени извършиха първата комплексна квантова телепортация"}
{"url": "http://www.cross.bg/chernata-pantera-godina-1611796.html", "text": "/КРОСС/ Феновете на „Черната пантера\" най-накрая могат да отбележат в календарите си датата за дългоочаквано продължение.Президентът на Marvel Studios Кевин Фейдж излезе на сцената на D23 Expo в Анахайм, Калифорния, заедно с режисьора Райън Куглър, за да съобщи, че вторият филм от сагата „Черната пантера\" ще дебютира по кината на 6 май 2022 година.Бионсе и филмът „Черната пантера\" спечелиха награди „Имидж\"Филмът на Дисни-Марвел спечели три Оскара.От момента на излизането си по кината през февруари миналата година, „Черната пантера\" е събрала над 700 милиона долара, според Box Office Mojo. БГНЕС ", "date": "2019.08.25", "title": "Продължението на „Черната пантера“ излиза догодина"}
{"url": "http://www.cross.bg/avariya-reka-pernik-1611784.html", "text": "/КРОСС/ Авария в багерна помпена станция в ТЕЦ \"Република\" в Перник е причинила замърсяване на река Струма, предаде БНР.По информация на Регионалната инспекция по опазване на околната среда замърсяването е било в участъка от пернишкия квартал \"Мошино\" до моста при газостанцията до бившия завод \"Кристал\".Граждани са сигнализирали за него на \"зеления\" телефон на екоинспекцията. При извършената проверка не са били открити мъртви патици и риби.От РИОСВ съобщават, че аварията вече е отстранена. Екоинспекторите поясняват и че шламовете не са опасни за биоразнообразието. ", "date": "2019.08.25", "title": "Авария в ТЕЦ-а в Перник замърси река Струма"}
{"url": "http://www.cross.bg/kipur-tyrtziya-proychvaniya-1611783.html", "text": "/КРОСС/ С пореден провокативен ход Турция покачва напрежението край Кипър във връзка с газовите ѝ сондажи. От днес до 31 декември нейният изследователски кораб „Барбарос Хайредин паша\" ще извършва проучвания за газ в кипърската изключителна икономическа зона на юг от острова, съобщава БНР.Районът за работа на сеизмологичния кораб, определен с издадения от Турция навигационен телекс, обхваща 3 блока от офшорната зона на Кипър. Части от тях непризнатата от международната общност Севернокипърска турска република твърди, че попадат в нейната изключителна икономическа зона. За два от тези блокове Кипър е издал лицензи за газови проучвания на консорциум от френската компания „Тотал\", италианската „Ени\" и южно-корейската „Когас\".Със свой навигационен телекс Кипър настоя корабът да прекрати незабавно незаконната си дейност. Никозия подчерта, че новите действия на Турция са нарушение на международното право и представляват престъпление.В началото на тази седмица външният министър на Турция Мевлют Чавушоглу заяви, че вторият турски изследователски кораб „Оруч Рейс\" е на път към Източното Средиземноморие.Според специализирания международен сайт за морския трафик към момента корабът все още е на пристанището в Истанбул.Новите незаконни турски газови проучвания край Кипър идват в навечерието на започващия през септември нов кръг консултации с участието на ООН за възобновяване на преговорите по Кипърския въпрос, прекратени преди 2 години. ", "date": "2019.08.25", "title": "Турция покачва напрежението край Кипър заради газовите сондажи"}
{"url": "http://www.cross.bg/kolymbiya-amazoniya-sredstva-1611785.html", "text": "/КРОСС/ Президентът на Колумбия Иван Дуке призова международната общност да отпусне средства за спасяването на Амазония, съобщава \"Франс прес\".В призива си по време на посещение в югозападния град Кали той заяви, че \"освен думите са необходими средства и техническа подкрепа, за да опазим нашите \"амазонски бели дробове\"След телефонен разговор с бразилския президент Жаир Болсонару Дуке поясни, че средствата ще бъдат използвани и за борба с трансграничната престъпност в региона, свързана с контрабандата на растения и животни.Колумбийският държавен глава съобщи, че ще поиска от страните, на чиято територия се намира Амазония, да приемат съвместна декларация за опазване на биоразнообразието в най-голямата тропическа гора на планетата.Амазонската джунгла обхваща територията на Бразилия, Боливия, Венецуела, Гвиана, Френска Гвиана, Еквадор, Колумбия, Суринам и Перу. ", "date": "2019.08.25", "title": "Колумбия търси финансова помощ за Амазония"}
{"url": "http://www.cross.bg/fyodor-poleta-kosmicheska-1611787.html", "text": "/КРОСС/ Космическият кораб на робота Фьодор ще опита за втори път да се скачи с Международната космическа станция. Скачването трябваше да стане в събота, но се появи проблем и беше отменено. Командването на полета помоли журналистите да напуснат залата и за известно време цареше неяснота.Роботът Фьодор е първият подобен проект на руската космическа програма. Той трябва да изпълни редица операции на борда на станцията. От командването на полета казаха, че няма промяна и мисията може да е успешна, ако вторият опит за скачване е сполучлив. ", "date": "2019.08.25", "title": "Корабът на робота Фьодор прави втори опит за скачване с МКС"}
{"url": "http://www.cross.bg/propadna-chast-ot-avtomost-v-harkov-video-1611786.html", "text": "/КРОСС/ Част от автомобилен мост пропадна в Харков тази сутрин. Няма пострадали, съобщиха от полицията в украинската област.Движението по поста е спряно. Проверяват се причините за пропадането.\n\t\t\t\t\t ", "date": "2019.08.25", "title": "Пропадна част от автомост в Харков (видео)"}
{"url": "http://www.cross.bg/kirkov-georgi-suvet-1611788.html", "text": "/КРОСС/ На днешния ден преди 100 години България се прощава с един от най-достойните си синове - Георги Кирков-Майстора. Представители на БСП-София, общински съветници от групата на социалистите в СОС, районни председатели и членове и симпатизанти на социалистическата партия и на делото на Георги Кирков се събраха пред паметника му на Женския пазар в София, за да отбележат годишнината. Сред присъстващите бяха членовете на Националния съвет на БСП проф. Янаки Стоилов, Георги Пирински, Юрий Асланов, проф. Ваня Добрева, която е и заместник-председател на Градския съвет на БСП-София, доц. Лъчезар Костов, Ана Пиринска, общинските съветници Иван Таков и Николай Николов, Янко Янков, кандидат на БСП за кмет на район \"Сердика\", заместник-председателят на БАС Евгений Белий, Любка Герасимова, председател на Политически клуб \"Георги Кирков\" и известният психолог Христо Монов.\"Личност като Георги Кирков е истинска гордост за България и за нас, като продължители и пазители на неговите идеи, каза в словото си Иван Таков, председател на Районния съвет на БСП във \"Възраждане\", който беше и домакин на събитието. - Той посвещава живота и талантите си на левите идеи и на мечтата за по-справедлив, достоен и социално устроен живот на българина. Наш дълг е да помним делата му и да не позволяваме забраната и забравата да ги изличат от паметта на българите. Събития, като днешното, са много важни, тъй като чрез тях можем да спрем покорния отказ от истинската ни история, от подмяната, от цензурата, от лъжите, от опита за изтриване на народната памет. Защото народ без памет няма бъдеще\".Светът се намира в тежка морална криза. Безпардонният капитализъм ограбва ценностите, здравето, знанието, спокойствието и природата ни. Отнема ни свободата, отбеляза в словото си заместник-председателят на Районния съвет на БСП във \"Възраждане\" Ана Пиринска.\"Длъжници сме на Кирков и неговите завети, защото в днешната уродлива капиталистическа действителност се оказваме неспособни да четем, да разпространяваме, да осмисляме и да подемем, както пише Кирков \"великата неравна борба за оздравяването на нашето общество и за насочването му в естествения път на модерното социално и политическо развитие, като оставаме винаги верни на себе си и на идеалите на социалната революция\", каза още Ана Пиринска. - Благодарение на своите качества, на непоколебимата си убеденост в социалистическата кауза и на моралното си превъзходство, Георги Кирков печели уважение и доверие. Дали и днес Българската социалистическа партия може да се гордее с подобни предимства? Кирков дълбоко ненавижда ония, които правят от Партията кариера и които преследват лични сметки. Той е безпощаден към всички, които гледат на Партията като на хан и се бори с онези, които превръщат партийните организации в място за пустословие. Ето защо единственият начин да опазим историческата си памет, както пише Борис Борисов в статията си \"Ораторското изкуство на Георги Кирков\", без обаче да се превърнем в консерватори, в обърнати към миналото ретроградни политически дейци, е да се стремим да съчетаваме почитта и уважението към ярките фигури на социалистическото движение с модерното социално и политическо развитие в името на човешкия прогрес!\". ", "date": "2019.08.25", "title": "БСП-София отбеляза 100 години от смъртта на Георги Кирков"}
{"url": "http://www.cross.bg/ybiiistvoto-zhertvata-zelimhan-1611789.html", "text": "/КРОСС/ Германската полиция разследва убийството в берлински парк на грузинец, който според съобщенията е бивш командос от специалните части и ветеран от войната в Чечня.Полицията арестува 49-годишен заподозрян от Чечня за убийството в петък. Жертвата е идентифицирана само като Зелимхан К., на 41 години.Убиецът се приближил до жертвата си в гръб, докато той отивал към джамия, застрелял го два пъти в главата и избягал с колело, като един от свидетелите определи като убийство в стил „екзекуция\".По-късно полицейските водолази са открили пистолета „Глок\", перука и велосипед от близката река Шпрее, пише вестник „Бил дам зонтаг\". Голяма сума пари е намерена в дома на заподозрения, съобщава всекидневник „Тагесшпигел\". Става ясно, че жертвата е ветеран от Втората чеченска война (1999-2009 г.), който по-късно се присъединил към грузинската антитерористична единица.През 2012 г. неговото звено участва в операция срещу бойци, държащи заложници в дефилето Лопота, близо до границата с руската република Дагестан.Според германските медии убийството се смята за отмъщение, свързано с военното минало на жертвата. Един от синовете му каза, че Зелимхан К., баща на пет деца, е преживял четири предишни опита за покушение срещу него, най-новите през 2015 г. в Тифлис, Грузия, съобщи „Берлинер Цайтунг\".През последните няколко години жертвата е живяла в Берлин.Междувременно според германската полиция той бил потенциално войнстващ ислямист поради все още неизяснени причини, съобщава „Билд\".  ", "date": "2019.08.25", "title": "Германия разследва за убийството грузински командос от чеченец"}
{"url": "http://www.cross.bg/avtomobili-koloni-granitzata-1611791.html", "text": "/КРОСС/ Колони от автомобили са се образували на граничен пункт „Кулата\" и в двете посоки. Това съобщава „Фокус\".Трафикът е интензивен. Преминаването през границата отнема над 15 минути. Опашките от превозни средства са както на изхода за леки, така и за товарни автомобили. ", "date": "2019.08.25", "title": "Колони от автомобили на границата с Гърция"}
{"url": "http://www.cross.bg/parizh-godini-okypatziya-1611790.html", "text": "/КРОСС/ Френската столица изразява на тази дата почитта си към бойците от френската съпротива, американските войници и всички други участници в освобождаването на града от нацистката окупация преди 75 години, предава Франс прес.След четири години окупация през август 1944 г. Париж се надига без да изчака пристигането на съюзническите сили. На 25 август, след седмица на стачки, барикади и кървави улични боеве, столицата посреща генерал Шарл де Гол, който най-сетне обявява: \"Париж е освободен\".За честването на този \"решаващ и екзалтиращ момент\" (както го нарече парижкият кмет Ан Идалго), когато германските войски са прогонени от града - 1500 дни след като на Айфеловата кула е издигнато нацисткото знаме със свастиката - са предвидени множество възпоменателни и военни церемонии.Именно в подножието на символа на Париж започват в 12 часа (10 ч. по Гринуич) празненствата, с церемония в памет на шестимата парижки пожарникари, които изкачват стълбищата на кулата под вражеския огън, за да свалят нацисткия флаг и да издигнат националното знаме в синьо, бяло и червено.В 15 часа започва церемония в чест на Втора френска танкова дивизия при Порт д'Орлеан (Орлеанската врата) в южната част на столицата - мястото, откъдето генерал Льоклер и хората му влизат в Париж на днешния ден преди 75 години. След церемонията ще има \"Шествие на свободата\" до площад \"Данфер-Рошро\", в което жителите на столицата и туристите са поканени да участват \"в облекло от онова време\".В Германия съдят 94-годишен бивш надзирател от Аушвиц (ВИДЕО)На пл. \"Данфер-Рошро\" днес ще бъде открит музей, посветен на четиригодишната нацистка окупация и седмицата на бунтове, с която се слага край на окупацията.Проявите по повод освобождението започнаха още снощи, когато бяха почетени чуждестранните воини, и най-вече испанците от \"Ла Нуеве\" (Девета рота от Чадския пехотен полк в състава на Втора танкова бригада на ген. Льоклер), които влизат първи в окупираната столица на 24 август 1944 г.\"Битката за Париж\" коства живота на общо близо 1000 души от френската съпротива, 130 войници от Втора танкова дивизия и около 600 цивилни. В нея са убити също над 3000 германски войници. ", "date": "2019.08.25", "title": "Париж чества 75 години от освобождението си от нацистката окупация"}
{"url": "http://www.cross.bg/ybezhishte-hurvatskata-bezhantzi-1611792.html", "text": "/КРОСС/ Швейцарският федерален административен съд прекрати връщането на търсещи убежище и мигранти съгласно Дъблинската конвенция в Хърватия заради полицейско насилие над бежанци.Съдът отмени решението на първоинстанционния съд по делото на сирийски гражданин, търсещ убежище в Швейцария. Лицето каза пред правораздавателната институция, че е претърпял принудително връщане от хърватската граница 18 пъти, което каза, че му е причинило физически и психически последици. Това решение потвърди казаното от бежанци и многобройните информации на международни организации и медиите за хърватските институции, които от години предупреждават за продължаващата практика на хърватската полиция.Всички тези информации сочат, че мигрантите са били в невъзможност да търсят убежище и са били принудително връщани в Босна и Херцеговина, противно на процедурата. ", "date": "2019.08.25", "title": "Швейцария прекрати връщането на мигранти в Хърватия заради полицейско насилие"}
{"url": "http://www.cross.bg/tyristi-hoteli-suobshti-1611772.html", "text": "/КРОСС/ Стотици туристи бяха евакуирани от хотели и плажове на гръцкия остров Самос, където избухна горски пожар, съобщи АФП.70 пожарникари и 13 противопожарни машини се борят с огъня в източната част на острова, съобщиха гръцките власти. Според тях, 1000 души са били евакуирани от няколко хотели в близкия град.„Става въпрос за не много голям фронт, но се разпространява близо до хотелите\", заяви кметът град Питагор Христодулос Севастакис пред местната телевизия Скай. Той уточни, че градът не е в опасност. Плавателни съдове на бреговата охрана са евакуирали група туристи от два плажа.50 пожара са избухнали в Гърция за последните 24 часа. Те са предизвикани от силния вятър и високите температури, съобщи пожарната. ", "date": "2019.08.25", "title": "Евакуират туристи от остров Самос заради горски пожар"}
{"url": "http://www.cross.bg/rysiya-trump-prezident-1611774.html", "text": "/КРОСС/ Американският президент Доналд Тръмп потвърди, че обмисля да покани руския си колега Владимир Путин на следващата среща на Г-7, която ще се проведе в САЩ, съобщава \"Спутник\".Наистина е възможно, заяви той в Биариц.От своя страна говорителят на руския президент - Дмитрий Песков, потвърди, че Кремъл ще обмисли поканата, ако такава действително й бъде отправена.Президентът Путин вече обяви на пресконференция, че ако Русия получи покана, тя непременно ще бъде обмислена, посочи Песков.Тази седмица Тръмп прие предложението на френския си колега Еманюел Макрон Русия да бъде поканена да участва в срещата на Г-7 през 2020 г., която ще се проведе в САЩ.От своя страна руският президент Владимир Путин заяви, че Русия смята за полезен всеки контакт със страните членки на Г-7 и не изключи възможността за подновяване на формата Г-8. Същевременно Кремъл подчерта, че завръщането й към Г-7 само по себе си не е цел на Русия.Русия започна да участва в срещите на Г-7 (Канада, Франция, Германия, Великобритания, Италия, Япония и САЩ) в следата на 90-те години, а през 2002 г. влезе като пълноправен член, като групата беше преименувана на Г-8.Участието на Русия беше прекратено от останалите седем страни членки през 2014 г. заради напрежението, породено от кризата в Украйна и анексирането на Крим от Москва. ", "date": "2019.08.25", "title": "Тръмп склонен да покани Русия на срещата на Г-7 през 2020 г."}
{"url": "http://www.cross.bg/atiya-otpadutzi-opasni-1611773.html", "text": "/КРОСС/ Жителите на созополското село Атия готвят протестен митинг срещу изграждането на три депа за опасни отпадъци, съобщава БНР.Протестиращите смятат да се съберат на входа на селото, но няма да блокират движението на колите.Хората са изпратили петиция до община Созопол, в която настояват да се проведе местен референдум за преместването на трите депа на по-подходящо място.В момента депата се изграждат на метри от къщите в село Атия. Те се намират в защитената местност Бакърлъка и заемат площ от 60 дка.Първото депо е за инертни и строителни материали, второто - за непотребни електроуреди, а третото е по швейцарска програма с еврофинансиране за съхранението на опасни битови отпадъци.Според местните има и риск за здравето, и от замърсяване на околната среда.Очаква се по-късно през деня с протестиращите да се срещне министърът на околната среда и водите Нено Димов.  ", "date": "2019.08.25", "title": "Атия протестира срещу изграждането на депа за опасни отпадъци"}
{"url": "http://www.cross.bg/rybli-miliona-politziyata-1611776.html", "text": "/КРОСС/ Крадец открадна 14,2 милиона рубли (около 195 000 евро) от сейф във вила от пенсионер в западната част на Москва, съобщиха руски медии, като се позовават на полицията.Стореното било забелязано от градинаря, който съобщил за инцидента в полицията.Неизвестният засега бандит проникнал във вилата през прозореца на кухнята и отворил вратичката на сейфа, който изпразнил. Задигнати са общо 14 милиона и 208 хиляди рубли, ", "date": "2019.08.25", "title": "Крадец задигна 14 млн. рубли от вила на пенсионер в Москва"}
{"url": "http://www.cross.bg/tyrgyt-sudi-tzarevitza-1611777.html", "text": "/КРОСС/ Съдилищата в Турция изслушаха странна жалба, след като земеделски стопанин в южна провинция Мугла подаде правна жалба срещу стадо глигани за унищожаване на насажденията му от царевица, съобщи в. \"Сабах\". Превърналия се във фермер 66-годишен пенсиониран учител Кавит Тургут \"съди\" глиганите за щетите им и поиска обезщетение за загубите си. Тургут е наел 17 декара, разположена в областта Ятаган, за да произвежда царевица за силаж, и издигнал телена ограда около насажденията за защита. След завръщането си от почивка Тургут видял, че полето му е унищожено и подал молба до Първоинстанционния граждански съд на Ятаган. Той каза пред репортери, че е претърпял загуба от 11 000 турски лири (1900 долара) в резултат на атаката на глиганите. \"Съдът възложи на експерт да проучи полето. Ще бъде изготвен доклад и след това съдът ще направи оценката си\", каза Тургут и добави, че след това съдебния процес ще бъде официално стартиран. Според информации в медиите Тургут иска съдът да му изплати обезщетение за загубите му.", "date": "2019.08.25", "title": "Куриоз: Фермер съди банда глигани за съсипаната си царевица"}
{"url": "http://www.cross.bg/izrael-hizbyla-iran-1611778.html", "text": "/КРОСС/ Два израелски дрона са били свалени в Ливан, съобщава \"Спутник\" по информация на ливанската шиитска групировка \"Хизбула\".Единият от безпилотните самолети е паднал в южните предградия на ливанската столица Бейрут. Другият апарат се е взривил в контролирана от \"Хизбула\" зона.За събитията става ясно само часове, след като Израел потвърди, че е била организирана въздушна атака в Сирия, за да предотврати бомбардировка от ирански дронове.След като израелската армия призна за въздушното нападение в Сирия, премиерът на Израел Бенямин Нетаняху заяви: \"Повтарям - Иран не е имунизиран. Разпоредил съм да се подготвим за всеки възможен сценарий. Ще продължим да действаме срещу Иран и представителите му с решимост и отговорност в името на сигурността на страната\". ", "date": "2019.08.25", "title": "Свалиха два израелски дрона в Ливан"}
{"url": "http://www.cross.bg/dyakovo-praseta-prasetata-1611779.html", "text": "/КРОСС/ В дупнишкото село Дяково днес е последен ден, в който стопаните трябва да заколят прасетата в личния си двор, съобщава БНР.Около 80 са домашните прасета \"тип заден двор\" там. Повечето от стопаните още изчакват, стана ясно вчера.Дали да се колят прасетата е тема номер една за местните хора в Дяково. Ивайло Попов, завършил международен туризъм, сега студент второкурсник в Духовната академия и бъдещ свещеник, коментира:\"Местен фермер с 35, който има 7 или 8 майки за плодене, които всеки момент ще се опрасат и той твърдо, категорично е, че няма да ги коля. Познавам и едно друго момче с две огромни женски прасета, които всеки момент ще се опрасат. И казва нека да дойдат, да ги убиват, аз не мога да ги убивам, бременни, заплодени майки\".В Кюстендилския регион няма регистриран случай на африканска чума по свинете (АЧС), беше казано и на последното заседание на областната епизоотична комисия.На заседанието беше разпоредено кметовете с над 20 домашни прасета да поканят ветеринарни специалисти, които да разяснят мерките срещу чумата по свинете.В Дяково не казаха дали такава среща изобщо е правена. ", "date": "2019.08.25", "title": "Последен ден за стопаните от село Дяково да заколят доброволно прасетата си"}
{"url": "http://www.cross.bg/avtomobili-opashkata-tovarni-1611781.html", "text": "/КРОСС/ Над 8 км е вече опашката на \"Дунав мост\" при Видин, където вчера колоната от товарни автомобили, чакащи да излязат от страна, достигна 12 километра.Осем часа е средното време за изчакване за товарни автомобили, съобщава БНР.С предимство на граничния пункт с Румъния се пропускат леките автомобили и автобусите.Километър и половина е опашката от румънска страна.Около час е времето за преминаване на влизане в страната. ", "date": "2019.08.25", "title": "Над 8-километрова опашка от коли на ГКПП \"Дунав мост\""}
{"url": "http://www.cross.bg/ychiteli-sofiya-godina-1611780.html", "text": "/КРОСС/ Преди старта на учебната година се търсят педагози по различни учебни предмети. В София броят на незаетите места е най-голям - около 600, но всеки ден намалява.\"И това е естествен процес, защото част от моите колеги излизат от системата. Това е време, в което директорите имат ангажимента да обезпечат провеждането на учебните занятия, но на фона на София е абсолютно в рамките на допустимото\", заяви в ефира на \"Събуди се\" по Нова телевизия началникът на РУО-София Ваня Кастрева.Потокът от желаещи да устроят живота си в столицата, е предпоставка за по-голямото търсене на педагогически специалисти. В София обаче и кандидатстващите за една позиция са повече.„В последните години се търсят най-много начални учители и това е във връзка с реализиране на политиката за целодневна организация на учебния ден в начален етап. Търсят се и детски учители\", допълни тя.В Пловдив близо 300 места в училища и детски градини са свободни. В статистиката попада и Професионалната гимназия по хранителни технологии и техника.„Имаме обявени свободни места по български, немски език, музика, изобразително изкуство физическо и лаборант\", поясни директорът на ПГХТТ - Пловдив Людмила Ганчева.Предвид спецификата се оказва, че да намериш лаборант, който да работи с деца - не е лесна задача.„Специалностите в нашето училище са свързани с изключително много лабораторни упражнения, изследване на храни и напитки и съответно лаборанта подготвя и съдейства на учениците за тяхното провеждане\", каза още Ганчева.От години, най-сериозният недостиг е на учители по чужди езици, математика и информационни технологии.„Това са сферите, в които завършвайки висшето си образование, колегите ми имат възможност да намерят различна професионална реализация и отчитайки тези фактори и това за София, а и не само за столицата, е един дългосрочен проблем\", смята тя.За Варна и Бургас не достигат общо около 230 учители.През 2020 година правителството ще отпусне още 360 милиона за учителски заплати. Така до 2021 година възнаграждението трябва да стане двойно.„Възнаграждението в никакъв случай не мога да кажа, че е водещо, защото ти първо трябва да притежаваш професионални знания, умения и компетентности и много лични качества, воден от любовта към децата, за да избереш тази професия. Естествено в този материален свят не можем да пренебрегнем и това, какво е възнаграждението\", смята Кастрева. ", "date": "2019.08.25", "title": "Криза за учители преди старта на учебната година"}
{"url": "http://www.cross.bg/akerman-kongresmen-iiork-1611782.html", "text": "/КРОСС/ Бившият конгресмен Гари Акерман беше обвинен в изнасилване на тийнейджър в скаутски лагер за момчета преди повече от 50 години, предаде Асошиейтед прес.В. \"Ню Йорк пост\" съобщи, че 76-годишният Акерман вероятно е злоупотребил със 17-годишно момче, когато е бил директор на лагера Тен майл ривър (Ten Mile River Camp) близо до Нароусбърг, според документи, подадени в щатския Върховен съд.В обвинението младежът посочва, че Акерман, който по онова време бил на 23 години, го закарал в страничен път, където се опитал да го опипа, след което го принудил да прави орален секс.Според съдебните документи скаутската организация изглежда е била в течение, че Акерман е \"известен насилник\" с потенциал да нарани деца. Скаутската организация заяви пред изданието, че няма данни за никакви обвинения срещу него.Прокурорът Оскар Мичълън посочи пред \"Ню Йорк пост\", че бившият конгресмен, който е женен с три деца, отрича да е извършил нещо нередно.Акерман, който е изкарал 15 мандата в Конгреса на САЩ, обяви, че се оттегля през 2012 година. ", "date": "2019.08.25", "title": "Бивш конгресмен е обвинен в изнасилване на тийнейджър"}
{"url": "http://www.cross.bg/zapochvat-razgovorite-po-spornite-temi-na-sreshtata-na-g--1611762.html", "text": "/КРОСС/ Продължава срещата на Г- 7 във френския курорт Биариц. След официалното откриване в събота вечер, лидерите на седемте най- развити индустриални държави започват същинската част от разговорите.Те ще обсъждат ситуацията в Сирия, Либия, Иран и Украйна, отношенията с Русия, проблемите пред световната икономика, борбата с неравенството и въпросите на климата - сред тях и горските пожари в Бразилия. Заради различните си позиции вероятно участниците във форума няма да стигнат до общо заключително становище. Хиляди протестираха срещу срещата на върха в 4-километров поход до град на границата с Испания. В него се включиха антикапиталисти, природозащитници, алтерглобалисти. Днес предстои и срещата между британския премиер Борис Джонсън и американския президент Доналд Тръмп. ", "date": "2019.08.25", "title": "Започват разговорите по спорните теми на срещата на Г-7"}
{"url": "http://www.cross.bg/taka-putya-nyama-1611761.html", "text": "/КРОСС/ Навършва се една година от тежката катастрофа край Своге, при която автобус пропадна от пътя и загинаха 20 души.Граждани и близки на жертвите ще почетат паметта им със заупокойна молитва и осветяване на паметната плоча на мястото на инцидента.След трагедията премиерът Бойко Борисов поиска оставките на трима министри - на транспортния Ивайло Московски, на регионалния Николай Нанков и на Валентин Радев - на вътрешните работи.„Сложиха мантинели, направени по безумен начин. Влизаш зад мантинелата, където се намира тротоарът и стигаш доникъде. За да можеш да продължиш трябва да се прекачваш през нея или да пролазваш отдолу... и излизаш на пътната настилка\", казва Лилия Георгиева от инициативния комитет, оглавил протестите, пред БНР.Според нея така хората отново са на пътното платно в продължение на километри. Георгиева твърди, че ефект няма и от ремонта на пътния участък, който остава все така опасен:„Ако сега минете по пътя, той е същият. Просто само положиха нов асфалт, сложиха шумяща маркировка, което не решава проблема\".Обещаните две пасарелки също ги няма.Недоволни са и жителите на село Световрачане, което даде най-много жертви в катастрофата. Днес се очаква близките и съпричастни да се съберат, за да почетат паметта на загиналите и отново да напомнят на властта за обещаното и неизпълненото. ", "date": "2019.08.25", "title": "Една година след катастрофата до Своге - проблемите остават"}
{"url": "http://www.cross.bg/dyshi-protesti-miting-1611763.html", "text": "/КРОСС/ Нов протест се очаква в Москва в неделя. Общината в града разреши митинг за 100 000 души в столичния център, но забрани на протестиращите да правят шествие извън позволения район. При последната акция след призива на опозицията се събраха над 60 хиляди души.  Недоволството избухна миналия месец след забраната няколко опозиционни политици да участват в избори за  Общински съвет.Това предизвика вълна от протести. Стотици руски учени обвиниха Кремъл, че води репресивна кампания срещу активисти, организирали най-големите антиправителствени протести в Русия от години насам. ", "date": "2019.08.25", "title": "Властите в Москва разрешиха митинг за 100 00 души"}
{"url": "http://www.cross.bg/stara-zagora-zatvora-1611764.html", "text": "/КРОСС/ Двама затворници са осъществили бягство от затворническо общежитие от открит тип към затвора в Стара Загора, съобщиха от пресцентъра на Министерство на правосъдието.В 15.45 часа в Затворническо общежитие от открит тип \"Стара Загора\" към затвора гр. Стара Загора служителите от надзорно-охранителния състав са констатирали, че двама лишени от свобода са осъществили бягство чрез преодоляване на охранително съоръжение.При пълно взаимодействие с органите на МВР е обявена тревога, като лицата са пуснати за общонационално издирване.Министърът на правосъдието Данаил Кирилов разпореди спешна проверка за изясняване на обстоятелствата около случая.", "date": "2019.08.25", "title": "Двама затворници избягаха от общежитие към затвора в Стара Загора"}
{"url": "http://www.cross.bg/gurtziya-bulgarite-pochivka-1611765.html", "text": "/КРОСС/ Засилва се интересът на българските туристи към почивка в Гърция през есента. Това сочи анализ на туристическия бранш в южната ни съседка. Туристическите агенции в Гърция отчитат засилен интерес на българите за почивка през есенните месеци.Според проучване на Института за анализ и туристическа стратегия целогодишно българите са на трето място сред туристите, които посещават страната. През миналата година около милион и половина българи са почивали в Гърция. Очаква се тази бройка да се увеличи през тази година.Туроператорите отчитат, че най-често престоят им е в рамките на седмица. Забелязва се също, че след Северна Гърция българите вече се интересуват и за почивка на далечни острови. Избират също по-скъпи дестинации, както и все по-често луксозни хотели. Увеличените възможности за разходи за почивка се дължат на покачване на средната заплата в България и общо на доходите на българите, коментират гръцките медии. В същото време гръцките хотелиери свалят чувствително цената на нощувките от септември, за да устоят на конкуренцията на предлаганите от Турция услуги. ", "date": "2019.08.25", "title": "Българите със засилен интерес към септемврийска ваканция в Гърция"}
{"url": "http://www.cross.bg/kalendar-vaksini-promeni-1611766.html", "text": "/КРОСС/ Лекарите и здравните власти - в спор за новия имунизационен календар. От министерството поискаха промени, с които да се намали приемът на някои от задължителните ваксини. Например за туберкулоза и пневмококови инфекции. Медиците обаче се притесняват от направените предложения и смятат, че те могат да бъдат опасни.„Направени са доста дълги дискусии между експертите преди да бъдат предложени тези проблеми. Здравната картина у нас търпи промени. Заразните заболявания се променят, на пазара за ваксини се появяват нови продукти. Опитваме се нашите деца да получат максимално висока защита. Например при пневмококовите инфекции първоначално почти всички страни въведоха схемата 3 плюс едно, а в последствие се установи, че при прием 2 плюс едно имунитетът е достатъчен. Тоест, последната доза е излишна. Затова повечето страни минаха на втората схема\", коментара пред Нова тв на доктор Ангел Кунчев, главен здравен инспектор.Други заболявания пък стават типични за юношеската възраст, не за детската. Затова се налагало преразглеждане на имунизационния си календар.Той обясни още, че идеята за новия имунизационен календар идва след обсъждане със здравните експерти. За десет години у нас е намаляла заболеваемостта от туберкулоза.Ефектът от такъв тип промени е дългосрочен, увери Кунчев. Приемите трябва да са толкова, колкото са нужни, смята той. Не трябва непрекъснато да се увеличава приемът на ваксини.В промените няма търсен икономически ефект. Ваксината срещу варицела ще влезе в препоръчителния календар. Една фирма вече е започнала процедура по регистрация на тази ваксина.Доц. Любомир Киров, представител на общопрактикуващите лекари, обясни, че допълнителният прием на ваксина срещу коклюш е позитивен. Той иска да остане пробата манту, която трябва да отпадне, защото тя е ориентир за лекарите. Медиците смятат, че спадът на заболеваемостта от някои болести е заради мерките, които се вземат. Общопрактикуващите лекари не са участвали в обсъжданията. ", "date": "2019.08.25", "title": "Експерти: Промените в заболеваемостта налагат смяна на имунизационния календар"}
{"url": "http://www.cross.bg/selo-raiiona-gkpp-1611767.html", "text": "/КРОСС/ Тежка катастрофа затвори пътя за ГКПП \"Маказа\". Пътният инцидент е станал около 6,30 часа днес в района на село Първица по главния път за \"Маказа\".Сблъскали са се челно два леки автомобила с кърджалийска регистрация - \"Пежо\" и \"Опел\".Четирима са пострадалите. Сред тях са мъж на 30 години, 20-годишна жена и дете на 1 година. Те са пътували в лек автомобил „Опел\", катастрофирал тази сутрин около 6.30 часа в района на село Първица. Пострадалите са откарани от екипи на ЦСМП в болницата в Кърджали. Четвъртият пострадал е от лек автомобил „Пежо\".Екипи на полицията в Кирково отклоняват движението през село Първица към ГКПП „Маказа\" и през село Подкова към Кърджали.Екип на пожарната служба в Подкова помогнал за изваждане на пострадал, обезопасил района и почистил пътното платно. Извършва се оглед на мястото на произшествието.  ", "date": "2019.08.25", "title": "Челна катастрофа затвори пътя за ГКПП \"Маказа\""}
{"url": "http://www.cross.bg/braziliya-pozhari-boliviya-1611768.html", "text": "/КРОСС/ Опустошената от пожари площ в Боливия достигна 950 000 хектара в събота, въпреки действията на пожарникарите, които бяха подкрепени от нает от правителството Боинг Супертанкер 747-400, предаде Франс прес, като цитира данни на властите.Пламъците са унищожили 32% от гората Чикитано, където живеят 1871 семейства в 11 селища и 35 общности на коренното население, съобщи вчера Клайвър Роча, директор на отдела по горите.Министърът към президентството Хуан Рамон Кинтана обаче изрази в Туитър задоволство от действията на самолета Боинг Супертанкер, който правителството нае от американско предприятие. След като угаси огнища на пожари в източната част на страната, той ще бъде използван в района на равнината Пантанал, която се простира през Боливия, Парагвай и Бразилия.Паралелно с това има огромни бушуващи пожари както в Бразилия, така и в Перу, като размерите на унищожените площи на Амазонската гора стават чудовищни.Ето защо Колумбийският президент Иван Дуке се присъедини към призива на френския държавен глава Еманюел Макрон и поиска от международната общност да отпусне средства за спасяването на Амазония, след като в Бразилия пламнаха стотици нови пожари, предаде АФП.\"Искам да отправя призив към международната общност, за да разбере, че освен думите са необходими средства и техническа подкрепа, за да опазим нашите \"амазонски бели дробове\", заяви Дуке по време на посещение в югозападния град Кали.След телефонен разговор с бразилския президент Жаир Болсонаро Дуке уточни, че средствата ще бъдат използвани и за борба с трасграничната престъпност в района на \"белите дробове на планетата\", свързана с контрабандата на растения и животни.Рекорд: Стотици нови пожари са пламнали в БразилияБолсонаро обяви, че ще разположи армията си, която да подпомогне в борбата срещу огненото бедствие, както и Амазония да бъде охранявана, по негови думи, от \"престъпни елементи\".Колумбийският президент добави, че ще поиска от страните, на чиято територия се намира Амазония, да приемат съвместна декларация за опазване на биоразнообразието в най-голямата тропическа гора на планетата. Амазонските гори се разпростират на територията на Бразилия, Боливия, Венецуела, Гвиана, Френска Гвиана, Еквадор, Колумбия, Суринам и Перу. ", "date": "2019.08.25", "title": "Амазония в пламъци: Пожари опустошиха близо милион хектара в Боливия "}
{"url": "http://www.cross.bg/golf-durvo-atlanta-1611770.html", "text": "/КРОСС/ Най-малко шестима души бяха ранени след като мълния удари дърво по време на голф шампионата PGA в американския град Атланта, съобщи АФП. Заради инцидента състезанието е било прекратено.В изявление на организаторите се казва, че инцидентът е станал в Ийст Лейк голф клуба в Атланта. Пострадалите са зрители, четирима от които са получили първа помощ на място от парамедиците. Всички шестима пострадали са откарани в болница. Няма опасност за живота им.На драматични забавени кадри от момента на инцидента на телевизия NBC се вижда как мълнията удря голямо дърво, близо до което се намират зрителите, а секунди по-късно то избухва в пламъци.Състезанието ще бъде възобновено в неделя в 8 часа сутринта местно време. ", "date": "2019.08.25", "title": "Шестима ранени след като мълния падна на голф състезание в САЩ"}
{"url": "http://www.cross.bg/suyuz-obedinenoto-kralstvo-1611771.html", "text": "/КРОСС/Британският премиер Борис Джонсън възнамерява да информира лидерите на ЕС по време на продължаващата среща на върха на Г-7, че в случай на Брекзит без сделка размерът на обезщетението, което Лондон трябва да плати на Брюксел, ще бъде намалено до 9 милиарда паунда, съобщава вестник „Мейл он сънди\".Когато Джонсън се кандидатира за поста шеф на Консервативната партия на Обединеното кралство, той обеща да откаже да изплати на Европейския съюз 39 милиарда паунда обезщетение за напускане на Съюза, докато не бъде постигнато споразумение, удовлетворяващо Обединеното кралство.Според изданието премиерът възнамерява да намали \"законопроекта за развод\" с 30 милиарда лири като \"наказание\" за позицията на блока срещу Брекзит. Изданието също така отбелязва, че Лондон може да намали размера на обезщетението още повече - до 7 милиарда паунда, тъй като разходите, свързани с преходния период, вече няма да са необходими в случай на твърд Брекзит.Първоначално Обединеното кралство трябваше да напусне Европейския съюз на 29 март, но неуспехът на парламента на Обединеното кралство да одобри сделката на тогавашния министър-председател Тереза ​​Мей доведе до преместването на крайния срок на 31 октомври. Една от основните пречки в преговорите за Брекзит между ЕС и Великобритания беше предпазната клауза за Северна Ирландия, която включва оставането на Северна Ирландия в Митническия съюз на ЕС, което сега Джонсън отхвърля.Джонсън даде да се разбере, че иска Обединеното кралство да напусне Европейския съюз на 31 октомври, въпреки че каза, че предпочита изход със споразумение. Той призова Европейската комисия да отмени клаузата, която се стреми да избегне твърда ирландска граница чрез обвързване на страната с митническия съюз на ЕС, макар че Брюксел заяви, че няма да възобнови преговорите.Срещата на Г-7 беше официално открита в град Биариц в югозападна Франция. Над 13 000 полицаи и жандармеристи пристигнаха в региона, за да гарантират сигурността на събитието ", "date": "2019.08.25", "title": "Лондон ще изплати на ЕС 9 млрд. паунда в случай на Брекзит без сделка"}
{"url": "http://www.cross.bg/voiina-armiya-vtorata-1611706.html", "text": "/КРОСС/ 55 г. пр.н.е. - Юлий Цезар напада Британия.325 г. - Никейският събор определя правилата за изчисляване на датата на Великден в християнската църква.1580 г. - Испанската армия превзема Лисабон и Португалия е анексирана от Испания.1718 г. - Френските колониалисти основават Ню Орлеан в Северна Америка.1758 г. - Седемгодишната война: Пруския крал Прусия побеждава руската армия в Битката при Зорндорф (днес Сарбиново, Полша).1768 г. - Джеймс Кук започва първата си експедиция.1819 г. - В Швейцарските Алпи е намерен извор, наречен Саския, чийто вода до ден днешен се счита за най-чистата и с най-добър минерален състав в света.1825 г. - Уругвай обявява независимостта си от Бразилия.1830 г. - Започва Белгийската революция.1875 г. - Осъществено е първото преплуване на Ла Манша - от британеца Матю Уеб, за 21 часа и 45 минути (настоящият рекорд е под 7 часа).1916 г. - България в Първата световна война: Руската армия форсира Дунав и навлиза в българска територия.1920 г. - Полско-съветска война: В решителната Битка при Варшава полските войски, под командването на Йозеф Пилсудски, успешно изтласкват от Варшава Червената армия.1928 г. - Завършен е строежът по трибуната Коп на Анфийлд, стадиона на английския футболен отбор Ливърпул.1940 г. - Втората световна война: Британски самолети бомбардират за първи път Берлин.1944 г. - Втората световна война: Съюзническите войски освобождават Париж от нацистка окупация.1960 г. - В Рим са открити XVII Олимпийски игри.1961 г. - В София е открита Втората лятна универсиада.1967 г. - Установена е гореща линия между Кремъл и резиденцията на министър-председателя на Великобритания.1978 г. - В Испания е отменено смъртното наказание в мирно време.1988 г. - При пожар изгарят много здания в централната част на Лисабон.1989 г. - Космическия апарат на НАСА Вояджър 2 минава край Нептун, последната голяма планета, преди да напусне Слънчевата система.1991 г. - Беларус обявява независимост от СССР.1993 г. - В Асама (Индия) побеснял слон прегазва и убива 44 души.1997 г. - В Берлин е осъден на 6 години и половина затвор Егон Кренц, източногермански комунистически лидер, заради убитите при бягство на Запад граждани, опитали се да преминат през Берлинската стена.2003 г. - Петдесет и двама души са убити при терористичен бомбен атентат в Мумбай, Индия.  ", "date": "2019.08.25", "title": "25 август в историята"}
{"url": "http://www.cross.bg/ako-ochakvate-blagodarnost-1611710.html", "text": "/КРОСС/ Ако очаквате благодарност от хората, подгответе се за много огорчения.Дейл КАРНЕГИ ", "date": "2019.08.25", "title": "Ако очаквате благодарност..."}
{"url": "http://www.cross.bg/rodeni-na-avgyst-1611708.html", "text": "/КРОСС/Валерий Тодоров - журналист, бивш генерален директор на БНРГеорги Чалъков-Чалъчето - карикатуристЕвгени Йотов - музикантИван Зарев - волейболистД-р Илко Семерджиев - председател на УС на Международния институт по здравеопазване и здравно осигуряване, бивш министър на здравеопазванетоДоц. д-р Лъчезар Стоянов - историкВиктор Янев, областен управител на КюстендилЯнка Рупкина, народна певица ", "date": "2019.08.25", "title": "Родени на 25 август"}
{"url": "http://www.cross.bg/v-sytreshniya-blok-1611757.html", "text": "/КРОСС/ Тема: Ревизия на ваксините. Как ще се промени имунизационният календар?Криза за учители. Ща останат ли учениците без преподаватели?Как морските отпадъци се превръщат в изкуство?Юлиан Вергов и Герасим Георгиев - Геро, на музикална вълна.Тема: Най-доброто от сезон 2019. ", "date": "2019.08.25", "title": "В сутрешния блок"}
{"url": "http://www.cross.bg/chasa-sofiya--1611758.html", "text": "/КРОСС/ Бургас/с. Атия. От 11.30 часа в бургаското село Атия министър Нено Димов ще посети работната площадка на проект „Пилотни модели за екологосъобразно събиране и временно съхранение на опасни битови отпадъци от домакинствата\" .***София. От 10.00 часа на Централните софийски гробища, парцел 10, заместник-председателят на БСП проф. Ваня Добрева заедно с районните представители, членове и симпатизанти на социалистическата партия ще поднесат цветя на гроба на Георги Кирков. От 11.00 часа пред паметника на Георги Кирков на Женския пазар (ъгъла на бул. „Ст. Стамболов\" и ул. „Лозенград\") годишнината ще бъде отбелязана с кратка официална програма.***София. От 09.00 часа от НДК ще бъде даден старт на планинското бягане „Витоша Рън\". От 11.00 часа на поляната пред хижа „Алеко\" Столична библиотека ще представи планинска изложба с книги. В 12.00 часа на Черни връх пред барелефа на Алеко Константинов участниците в туристическия събор ще поднесат цветя.***София. От 11.00 часа зад храм-паметника „Св. Ал. Невски\" над 70 малки производители и занаятчии ще представят кулинарни традиции и разнообразие от всички краища на България.***Бургас/Атия. От 10.00 часа в с. Атия, община Созопол ще се проведе граждански протест срещу изграждането на съоръжение за събиране и съхранение на опасни битови отпадъци.***Бургас. От 21.30 часа в туристическия комплекс „Аква Калиде\" ще бъде излъчен филмът „Южен вятър\".***Варна/Аксаково. От 09.00 часа в гр. Аксаково ще се проведе празнична света Литургия в храм „Свето Успение Богородично\" по повод 15 г. от обявяването на Аксаково за град. От 20.30 часа на централния площад в Аксаково ще се проведе концерт с участието на групите Б.Т.Р. и „Конкурент\".***Варна. От 17.00 часа в централното фоайе на Varna Mall (бул. „Владислав Варненчик\" 186) започва в X-тата юбилейна талантиада „Мини Мис и Мини Мистър\" Варна 2019 г.***Сливен/с. Самуилово. От 19.00 часа в с. Самуилово ще отбележат 25 г. от построяването на лятната естрада.***Стара Загора. От 09.00 часа в Старозагорски минерални бани се открива Национален фолклорен събор „Богородична стъпка 2019 г.\"  ", "date": "2019.08.25", "title": "Къде какво в страната днес"}
{"url": "http://www.cross.bg/chasa-telegraf-vodeshti-1611759.html", "text": "/КРОСС/ в. 24 часа - Началникът на НСО не издържал с двама шефове: президента и съпругата мув. Телеграф - Продават антични карти от Съединениетов. Телеграф - Финансите разобличи лъжите на БГ Мадоф и щерка му в. 24 часа - Глобяват екозавода край Шишманци за пламналото депов. 24 часа - Борисов: Очаквам ремонтът на Су-25 да започне бързов. 24 часа - Най-големият производител на домати у нас разследван за злоупотреба с евросубсидиив. Телеграф - 2000 наши студенти напират към Острова в. 24 часа - Как училището да е удоволствие, а не мъчениев. Телеграф - Фаталното безразличие ", "date": "2019.08.25", "title": "Водещото в пресата"}
{"url": "http://www.cross.bg/ostavi-stulb-blusna-1611760.html", "text": "/КРОСС/ Рано сутринта в неделя шофьор се блъсна в стълб на улично осветление в град Крън и остави без ток близо 200 домакинства.Водачът е без опасност за живота, причините за инцидента се изясняват. ", "date": "2019.08.25", "title": "Шофьор се блъсна в стълб, остави 200 души без ток "}
{"url": "http://www.cross.bg/ystroiistvoto-gvardiya-metra-1611800.html", "text": "/КРОСС/ Испанската полиция е установила периметър за охрана с ширина 250 метра на един от най-популярните плажове в Барселона, предаде БГНЕС.Плажуващите са били евакуирани, след като полицията откри експлозивно устройство във водата, заяви говорител на испанската гражданска гвардия пред Ройтерс.Съобщава се, че устройството е намерено на около 40 метра от брега от член на Специалната група за подводна дейност на Гражданска гвардия. Както съобщи телевизията, група водолази вече са започнали работа на мястото. По непотвърдена информация устройството може да е от Втората световна война. ", "date": "2019.08.25", "title": "Евакуираха посетителите на плаж в Барселона заради бомба"}
{"url": "http://www.cross.bg/irak-severen-nachaloto-1611795.html", "text": "/КРОСС/ Трима турски военни загинаха и седмина са ранени в северен Ирак след битка с Кюрдската партия на труда (ПКК), съобщиха от турското военно министерство, цитирани от AFP и ТАСС.Стълкновението е след началото на третата фаза на операцията \"Лапа-3\" срещу ПКК в Северен Ирак.Началото на мащабната военна операция в северен Ирак турското военно ведомство обяви на 28 май. Според военното ведомство на Турция целта е \"неутрализиране както на терористите, така и на тяхното убежище\" - в Ирак.Турските въоръжени сили периодически нанасят целенасочени удари по цели на ПКК в северен Ирак. Санкциите на тези трансгранични операции на военните се предоставят от турския парламент, който в последните осем години продължава своя мандат. ", "date": "2019.08.25", "title": "Трима турски военни загинаха в началото на операция \"Лапа-3\""}
