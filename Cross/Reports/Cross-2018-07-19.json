{"url": "http://www.cross.bg/kosmodrym-polyostrov-britanski-1579493.html", "text": "/КРОСС/ Първият британски космодрум може да се появи още през 2020 година на отдалечен полуостров на северното крайбрежие на Шотландия, съобщи Би Би Си. Полуостров Амхойн в шотландското графство Съдърланд е избран като най-подходящото място за изстрелване на малки сателити в полярна орбита. Те ще се използват основно за наблюдение на земната повърхност и извършване на други задачи по събиране на данни.Космодрумът на слабонаселения полуостров ще бъде първият на територията на Великобритания.", "date": "2018.07.19", "title": "До две години може да бъде построен първият британски космодрум"}
{"url": "http://www.cross.bg/vdigane-pensionirane-reformata-1579551.html", "text": "/КРОСС/ Руските депутати одобриха изключително непопулярния план на правителството за вдигане на възрастта за пенсиониране, предизвикал протести и рекорден спад на рейтинга на президента Владимир Путин, информира ТАСС.В изключително необичаен ход комунистите, либералдемократите и партия \"Справедлива Русия\" отхвърлиха законопроекта за вдигане на възрастта за пенсиониране при мъжете до 65 г. и при жените до 63 г.Общо 327 депутати в долната камара на парламента гласуваха в подкрепа на проектозакона на първо четене, а 102 законодатели гласуваха против.В средата на юни премиерът Дмитрий Медведев заяви, че правителството иска да вдигане възрастта за пенсиониране при мъжете с пет години - от 60 на 65 г., и при жените с осем години - от 55 на 63. Предложената реформа е с цел облекчаване на натиска над държавната хазна. За първи път от 90 г. се предлага вдигане на пенсионната възраст.По-рано днес в Москва бяха организирани протести във връзка с реформата.Според правителството реформата е неизбежна.Пред парламента министърът на труда Максим Топилин защити законопроекта, подчертавайки, че настоящата пенсионна система е от 30-те години на миналия век, когато продължителността на живот е \"напълно различна\".\"\", смята той.В сряда либералният \"Ведомости\" писа, че депутати са \"съветвани\" да не критикуват Путин, който се опитва да се дистанцира от законопроекта. Но депутати от Комунистическата партия поискаха Путин да заеме обществена позиция по въпроса. Те цитираха коментар на руския лидер от 2005 г., че няма да има вдигане на пенсионната възраст в Русия, \"докато съм президент\".Социологическо проучване на Всеруския център за изследване на общественото мнение (ВЦИОМ) показва, че рейтингът на Путин е паднал с рекордни 14% в рамките на две седмици от 78% до 64% през юни.Повече от 80% от руснаците не одобряват реформата. Близо 3 милиона души се подписаха под петиция срещу промените. ", "date": "2018.07.19", "title": "Държавната дума прие на първо четене реформата за пенсиониране"}
{"url": "http://www.cross.bg/makedoniya-nato-zayavi-1579550.html", "text": "/КРОСС/ Парламентът на Македония единодушно прие декларация, която подкрепя присъединяване на страната към НАТО, информира МИА.Декларацията е приета със 76 гласа, като няма против и въздържали се.Депутатът от управляващата партия Социалдемократически съюз на Македония /СДСМ/ Хари Локвенец заяви, че присъединяването на Македония към НАТО директно ще донесе сигурност и стабилност, а също индиректно ще доведе и до икономически ползи.Драган Данев от ВМРО-ДПМНЕ заяви, че партията му ще подкрепи декларацията и силно ще допринесе по пътя на Македония към пълноправно членство в Алианса.", "date": "2018.07.19", "title": "Парламентът на Македония прие декларация за членство в НАТО"}
{"url": "http://www.cross.bg/sela-bulgarski-legendi-1579542.html", "text": "/КРОСС/ Близо 600 български села са изчезнали от картата на страната. Това сочи статистиката. Цифрите показват, че 571 села от общо 5 000 са или напълно обезлюдени или с по един жител. По този път вървят и селата Вещица, Краводер, Кривонос, Ребро, Гърло, Непразненци, Държава, Углярци, Мишеморков хан, Недоклан, Дупините и още много други. Тези села също имат своите легенди.С участието на проф. Анна Чолева от Института за български език в БАН и местни разказвачи на легенди.", "date": "2018.07.19", "title": "Обезлюдяващи села със стряскащи имена"}
{"url": "http://www.cross.bg/byrgas-chasa-avtobys-1579543.html", "text": "/КРОСС/ Градският туристически автобус ще пътува отново на 20, 21 и 22 юли - петък, събота и неделя.Той тръгва от \"Магазия 1\" в Зоната за обществен достъп на Пристанище Бургас в 16.30 часа и 18.30 часа, а маршрутът му е ул. \"Булаир\" - бул. \"Демокрация\" - бул. \"24-ти пехотен Черноморски полк\" -  парк \"Езеро\" -  кв. \"Сарафово\" - парк \"Езеро\" - бул. \"24-ти пехотен Черноморски полк\" -  бул. \"Демокрация\" - ул. \"Булаир\"  -  \"Магазия 1\".Спирането в кв. \"Сарафово\" е при терминал \"Пристигащи\" на Летище Бургас. На метри оттам можете да разгледате обновената тази година експозиция на Авиомузея. Освен Ту - 154, посетителите могат да разгледат и останалите попълнения в парка - Ан - 2, Ан - 12, пилотската кабина на Ан - 24, МиГ - 17, МиГ - 21. Изпробвайте уменията си на пилот с помощта на очила за виртуална реалност! Там ви очакват още 4D ефект на работещ самолетен двигател, богата колекция от макети, любопитни предмети и задължителни аксесоари от авиацията, като пилотски униформи, парашути, снимки, истинска \"черна\" кутия на самолет и навигационни уреди.През лятото Авиомузей - Бургас работи всеки ден от 09.00 до 20.00 часа. Билетът за индивидуално посещение е 6 лв. Ученици и пенсионери - 4 лв., семейният билет е на цена от 12 лв., а деца до 6 год. и хора с увреждания влизат безплатно. Връщането с туристическия автобус от Летище Бургас, терминал \"Пристигащи\", е съответно в 17:30 и 20:00 часа през всеки от трите дни.Спирките по маршрута са съобразени с това да бъде създадено едно приятно преживяване на бургазлии и туристите, които могат да посетят с една обиколка повечето атракции в града през летния сезон - Зона за обществен достъп на Пристанище Бургас, Морската градина, Експо център \"Флора\", Фестивал на пясъчните скулптури, Пункт за наблюдение на птици на Атанасовско езеро и Авиомузея.Линията се изпълнява от открития арт автобус, собственост на общинския превозвач \"Бургасбус\". Цената на билета е 2,00 лева, за деца до 10 години - 1,50 лева.", "date": "2018.07.19", "title": "Градският туристически автобус ще пътува отново в Бургас"}
{"url": "http://www.cross.bg/zheni-vsichki-konventziya-1579552.html", "text": "/КРОСС/ Заедно с Генералния секретар на ПЕС Ахим Пост разговаряхме за позицията на БСП относно Истанбулската конвенция. Споделяме еднакви ценности срещу насилието над жени и деца. Българските социалисти сме готови, както и досега, да внасяме законопроекти за борба с насилието над жени и деца. БСП вече внесе поправки в Наказателния кодекс и предложение за създаване на областни кризисни центрове. Тези наши предложения бяха приети, включително и от другите политически партии в парламента. Ще продължим с конкретните си действия в помощ на жени и деца, пострадали от насилие. Що се отнася до ратификацията на Истанбулската конвенция – нашата партия има своето решение, взето на заседание на колективния ни орган и то остава непроменено. С взаимно уважение за различията, които имаме по този въпрос, продължаваме с колегите от ПЕС да работим по всички теми, които са част от нашата ценностна система – борба с неравенствата, бедността, младежката политика. Оставаме в приятелски дух, въпреки различните позиции, на които сме по ратификацията на Истанбулската конвенция. Ние няма да я подкрепим.Тук съм в качеството си на Генерален секретар на ПЕС. Мисията има още един ръководител и това е Зита Гурмай, която е председател на ПЕС – Жени. Искам да благодаря на лидера на БСП, както и на цялото ръководство за гостоприемството и за начина, по който ни посрещнаха, както и за отворения диалог, който водим. Следствие на дискусиите, които проведохме през целия ден, е очевидно едно нещо и аз ще го подчертая: всички ние, и моята собствена партия, и ПЕС сме против насилието над жени и ще продължим да засилваме ангажимента си за борба с това насилие. В действителност, възприемането на Истанбулската конвенция е различно в различните страни. Мога да ви кажа как е в моята страна. Аз съм от Германия. Ние ратифицирахме конвенцията на 1 юни миналата година. Нямаше нито един глас против и нито един въздържал се. Всички фракции и групи, всички партии в парламента гласуваха „за”. Нямаше голям дебат в Германия, защото всички бяха убедени, като цяло, че сме против насилието над жени. Ние ще продължим да водим тази открита дискусия с всички партии в рамките на ПЕС, с една цел –тя е да подобрим живота на жените и децата.", "date": "2018.07.19", "title": "Корнелия Нинова: Не подкрепяме Истанбулската конвенция"}
{"url": "http://www.cross.bg/fyuri-armeetz-arena-1579506.html", "text": "/КРОСС/ Щабовете на Кубрат Пулев и Хюи Фюри са се разбрали за двубой между двамата в София. Срещата ще се състои в \"Арена Армеец\", като най-вероятно ще бъде на 6 или 20 октомври.Остава двете страни да се договорят за дребни детайли, които обаче няма да се превърнат в препъни камък за организиране на галата в зала \"Арена Армеец\". Очаква се официалното потвърждение за срещата да бъде направено до края на тази седмица или в началото на следващата.Победителят от двубоя между Кобрата и братовчеда на Тайсън Фюри ще определи официалния претендент за световната титла във версия IBF (Международна боксова федерация), която в момента е притежание на Антъни Джошуа. Мачът с Хюи Фюри бъде първи за Кубрат Пулев от година и половина насам. За последно той се изправи срещу Кевин Джонсън в \"Арена Армеец\". В професионалната си кариера британецът има само една загуба - от Джоузеф Паркър в мач за световната титла. ", "date": "2018.07.19", "title": "Кобрата очаква Фюри в \"Арена Армеец\""}
{"url": "http://www.cross.bg/antarktida-vodorasli-rasteniya-1579491.html", "text": "/КРОСС/ Кафяви водорасли са преминали 20 000 км от най-южните части на Индийския и Атлантическия океан до бреговете на Антарктида, съобщи \"Сайънс алърт\". Това невероятно пътешествие е първото категорично доказателство, че Антарктида не е изолиран континент.Международният екип от учени, открил \"чуждестранните\" кафяви водорасли, изработи компютърен модел, който показва как те може да са се придвижили и как могат да се променят условията в Антарктида. Водораслите обикновено пренасят и други растения и миниатюрни твари.Откритието означава също, че Антарктида ще се промени по-осезаемо от глобалното затопляне, защото повече растения и животински видове ще започнат да виреят около леда.", "date": "2018.07.19", "title": "Пътешествие на кафяви водорасли доказа, че Антарктида не е изолиран континент"}
{"url": "http://www.cross.bg/hlyab-obekt-nachaloto-1579490.html", "text": "/КРОСС/ Овъглени остатъци от хляб, изпечен преди около 14 500 години на обект в североизточната част на Йордания, изненадаха учените, съобщи Ройтерс.Оказа се, че хора започнали да приготвят хляб цяло хилядолетие преди началото на земеделието. Въпросният хляб, който донякъде напомнял питка, бил приготвен от диворастящи култури, като ечемик, лимец, овес.\"Наличието на хляб на толкова древен обект е нещо невероятно\", обясни Амая Аранс-Отаеги от университета в Копенхаген, като и уточни:\"Сега трябва да установим дали е имало връзка между производството на хляб и началото на земеделието. Възможно е този хляб да е подтикнал хората да започнат да отглеждат култури и да се заемат с фермерство\".", "date": "2018.07.19", "title": "Археолози откриха най-стария хляб в Йордания"}
{"url": "http://www.cross.bg/yuventys-hartiya-neapol-1579505.html", "text": "/КРОСС/ Търговците в Неапол се изгавриха с новия нападател на \"Ювентус\" - Кристиано Роналдо. В дома на \"Наполи\" вече има тоалетна хартия с лика на петкратния носител на \"Златната топка\". Тоалетната принадлежност с португалския нападател се харчи като топъл хляб в града, а феновете на \"партенопеите\" бързат да се заредят с \"Роналдо\".\"Наполи\" е най-големият съперник на \"Ювентус\" през последните няколко сезона. Местните много се гордеят с тима и затова не пропускат възможност да унижат италианския шампион.Тоалетната хартия с лика на известна личност или отбор не е необичайна практика в Неапол. В магазините може да бъда намерена такава с лицето на Силвио Берлускони, както и на клубове като \"Ювентус\", \"Торино\" и \"Байерн\" Мюнхен.", "date": "2018.07.19", "title": "Кристиано \"изгря\" върху...тоалетна хартия"}
{"url": "http://www.cross.bg/pytin-rysko-amerikanskite-trump-1579540.html", "text": "/КРОСС/ Руският президент Владимир Путин каза, че първата му двустранна среща с американския държавен глава Доналд Тръмп е била успешна и обвини опонентите на Тръмп в САЩ, че пречат на всякакъв напредък по темите, които двамата са обсъждали.Путин каза пред руски дипломати и постоянни представители, събрали се на съвещание в Москва, че руско-американските връзки са \"в някои отношения по-лоши, отколкото през Студената война\", но срещата му с Тръмп в понеделник е позволила те да поемат \"по пътя на положителните промени\".\"Разбира се, би било наивно да се вярва, че трупаните с години проблеми ще бъдат решени за няколко часа, а и никой не разчиташе на това, въпреки това вярвам, че все пак сме тръгнали по пътя към тези положителни промени\", каза Путин.\"Ще видим как ще се развият нещата в бъдеще\", добави той и изрази загриженост от неназовани \"сили\" в САЩ, които се опитват да осуетят всякакво подобряване на отношенията, особено сътрудничеството във войната в Сирия или в сферата на контрола върху оръжията. \"Виждаме, че в САЩ има сили, които са готови лесно да пожертват руско-американските отношения заради амбициите си\", каза Путин.Пред руските дипломати той каза още, че \"въпреки цялата разлика във възгледите\", двамата с Тръмп са били на едно мнение, че \"руско-американските отношения са в крайно незадоволително състояние\".Говорейки за срещата в Хелзинки, Путин настоя, че Русия остава \"отворена за контакти със САЩ\".Президентът подчерта, че работата за продължаване на Договора за съкращаване на стратегическите нападателни оръжия трябва да започне веднага, защото иначе през 2021 г. договорът ще прекрати действието си. Путин изтъкна, че в САЩ има хора, готови да пожертват дори и гаранциите за сигурността на страната си.", "date": "2018.07.19", "title": "Владимир Путин: Сили в САЩ са готови да пожертват руско-американските отношения"}
{"url": "http://www.cross.bg/trafikanti-svoge-trima-1579541.html", "text": "/КРОСС/ Осем нелегални мигранти и трима трафиканти са задържани при операция на МВР близо до Своге. Криминалисти предполагат, че трафикантите са пътували в посока Северозападна България, съобщава БНР. Разследването по случая продължава. ", "date": "2018.07.19", "title": "Осем нелегални мигранти и трима трафиканти задържаха край Своге"}
{"url": "http://www.cross.bg/beshe-macha-svetovnoto-1579538.html", "text": "/КРОСС/ Първият кръг в новото издание на Висшата лига е вече близо. Точно  „“ от Манчестър ще имат честта да открият сезона. Те приемат на „Олд Трафорд“ „Лестър“ във вечерен мач на 10-ти август.Сезонът ще бъде ключов за кариерата на една от звездите на отбора - Пол Погба. Очакванията към него ще бъдат още по-големи, след като той беше сред основните фигури на френския национален отбор в Русия. Мениджърът на Юнайтед,  коментира представянето на своя играч на Световното първенство пред журналисти. „Пол беше просто великолепен, особено в последните 3 мача от първенството.“ – каза Моуриньо. „Надявам се, че Пол разбира къде е причината за това негово добро представяне. Разликата с играта му в първите няколко мача от турнира беше в нивото на ангажираност, във фокуса, и в абсолютното себераздаване. Тези качества издигнаха играта му на съвсем друго ниво в решаващите елиминационни мачове от Световното първенство.“Моу естествено не пропусна да спомене и другите играчи на „Манчестър Юнайтед“, които се подвизаваха по терените в Русия.„Изпратих съобщения с пожелания за успех на всички мои играчи, които бяха с националните си отбори в Русия, преди самото начало на турнира. Не съм ги безпокоил по време на състезанието, за да могат да се фокусират напълно върху текущите си задачи. След финала също им изпратих съобщения. Единствено това на Пол беше различно от другите, защото той все пак стана световен шампион.“Спортните анализатори от betindex.net припомнят, че Погба се присъедини към Юнайтед от „Ювентус“ през август 2016 за рекордната за този момент сума от 89 милиона паунда. Французинът обаче имаше няколко нелеки момента през миналия сезон, като дори беше оставен от Моуриньо извън титулярния състав и в двата мача от осминафиналите на ШЛ. „Червените дяволи“ бяха изхвърлени от турнира от испанския „Севиля“ на това стъпало.Междувременно„червените дяволи“ вече са в САЩ за своето редовно предсезонно турне. Пол Погба е получил удължена лятна ваканция след Световното първенство. Следващата седмица към тима в Щатите ще се присъединят испанския вратар Давид де Хеа, сърбинът Неманя Матич, както и новото попълнение Фред. Чилийското крило Алексис Санчез обаче не е с отбора, тъй като засега американските гранични власти му отказват виза. Не е ясно дали решението е окончателно, или все още има шанс Санчез да получи разрешение за влизане в Щатите.Бразилският халф Фред е второто ново попълнение на манчестърци за лятото след португалския защитник Диого Дало. Бразилецът беше купен от украинския „Шахтьор Донецк“ за 47 милиона паунда. Той е на 25 години и бързо стана основна фигура в украинския гранд, като записа 15 гола в 155 мача за тях от 2013-а година досега. Договорът на Фред на „Олд Трафорд“, който беше част от отбора на Бразилия на Световното първенство, е за 5 години.Моуриньо беше видимо удовлетворен от факта, че е успял да си подсигури подписа на бразилеца, който беше трансферна цел и на други европейски грандове. „Фред ще се впише чудесно в нашата халфова линия. Той притежава точно качествата, които на моменти ни липсваха предния сезон – креативен футболен ум и виждане за ситуацията на терена“.Според родния букмейкър „Манчестър Юнайтед“ вече е трети фаворит за спечелването на титлата в Англия.Залагайге в  и  на най-високите коефициенти за победител във Висшата лига на Англия и мачовете от първия кръг! ", "date": "2018.07.19", "title": "Червените дяволи готови да атакуват Премиършип отново според winbet"}
{"url": "http://www.cross.bg/politika-otbranata-tazi-1579539.html", "text": "/КРОСС/ Аз очаквам политика, чиито грешки да не се изкупуват с оставки, които между другото, нямат никакво значение за хората в Странджа. Протестът, който беше постигнал, така обявено, някакви успехи вчера, не кореспондира изобщо с техните нужди и с тяхното виждане как да възстановят поминъка си. Този протест само послужи за отслабване на напрежението, но проблемите остават. И те растат.Тук става въпрос как тези хора, които загубиха своя поминък, ще го възстановят. Как тези хора ще имат стимул да останат в този регион, където това им е единственото препитание. Ето, крайно време е държавата да се замисли за една сериозна и устойчива политика.Аз вчера го обявих. Нека видим какви са резултатите от справянето с кризата. Как правителството ще се ангажира да помогне реално на тези хора. Не просто да хвърли едни пари. Това не решава въпроса. Първо, те са недостатъчни да компенсират реалните загуби и бъдещи ползи. И второ, тук трябва да се положат всеобхватни мерки. Специално за този регион.Абсолютно невярно. Нека се справят най-сетне с реалните цифри. Служебното правителство остави 1.6 млрд. Нека кажат къде са. Второ, служебното правителство събра просрочени вземания от много години. То ги събра. Особено в сферата на енергетиката. Това ме навява на мисълта, че там нарочно от определени компании не са търсени тези вземания.Направете справка. Мога да ви я дам подробно. Що се отнася до тази операция „Пречупване“, казахте, тази операция не може да има успех, ако правителството не си пречупи собствените виждания за това що е то правова държава. Ако не си пречупи вижданията за това що е то върховенство на закона, що е то корупция и как се „развъжда“ тя у нас; що е то престъпност и как трябва да се борим с нея. Виждате, че за разлика от мониторинговите доклади до момента, най-сетне ЕК отговори на нашите амбиции за членство в еврозоната. Вече съвсем откровено и даже грубо – че има нужда от реални реформи. Жалкото е, че натискът за реални реформи идва като принуда отвън, а не по вътрешни убеждения и усещане за дълг на българското правителство към собствените граждани. И крайно време е правителството да разбере, че лобирането навън за членство в Шенген и еврозоната няма да има никакъв успех, ако не се вземат крути мерки тук, вътре, за справяне с корупция, престъпност и бедност.Не мога да говоря нищо, преди официално да се произнесе комисията и Министерството на отбраната. Трябва да попитате министъра на отбраната и главния прокурор. Но едно е ясно – в тази база например нальотът наистина е най-малък от много години това полугодие. Това не е причинено в момента от политиката на МО. Това е резултат на това, което обявявах преди 2-3 и повече години. Сега се усещат тези последствия. Едно е ясно – особено и като резултат от Срещата на върха на НАТО. България трябва да развива собствен отбранителен капацитет с огромно внимание към развитието на въоръжените сили и наистина една всеобхватна, устойчива политика за развитие на отбранителните способности. В момента все още няма такава политика.Е, очакваме. Знаете, че изискванията за предоставяне на офертите, така наречените RFP, са изпратени на трети юли и очаквам наистина един справедлив, обективен, прозрачен процес. Така че да се вземе най-доброто.  Това е ангажимент на Министерството на отбраната, но така, както се прави по света, трябва да има обявяване. Това са явни процеси, мисля че Министерството на отбраната ще вземе всички необходими мерки да има прозрачност, но в рамките на конфиденциалност на информацията.", "date": "2018.07.19", "title": "Брифинг на президента Румен Радев "}
{"url": "http://www.cross.bg/kilayea-suobshtiha-izrigvashtiya-1579544.html", "text": "/КРОСС/ Голяма част от върха на изригващия вулкан Килауеа на Хаваите се срути при експлозия. Образува се нов мощен поток от лава.Взривът е бил със силата на земетресение с магнитуд 5,3, съобщиха властите. Лавата се е проточила на километри и е достигнала жилищен район. Няма данни за ранени. ", "date": "2018.07.19", "title": "Част от изригващия вулкан Килауеа на Хаваите експлоадира"}
{"url": "http://www.cross.bg/apostola-levski-pametnik-1579546.html", "text": "/КРОСС/ Вандали са осквернили паметника на Васил Левски в Ловеч в навечерието на 181-годишнината от рождението на Апостола, която отбелязахме вчера. Монументът беше реконструиран наскоро, а това е поредното посегателство върху паметник в града. Най-големият паметник на Васил Левски у нас е бил залят с мазна течност, съобщи заместник-кметът Даниел Колев. Петната са върху гранита в основата на постамента под надписа и върху част от самия надпис. Според Колев става въпрос за хулиганска проява. \"Жалкото е, че това става точно, когато цялата страна отбелязва годишнината от рождението на Апостола на свободата. Служители на Общината вече са започнали отстраняването на мазните петна от Паметника на Апостола. И се надяваме, че с мерките, които предприемаме, ще стигнем до отстраняване на маслените петна\".", "date": "2018.07.19", "title": "Вандали оскверниха паметника на Левски в Ловеч"}
{"url": "http://www.cross.bg/chenalova-beshe-obvinitelniya-1579545.html", "text": "/КРОСС/ Прокуратурата внесе за четвърти път в съда обвинителния акт срещу бившата съдийка Румяна Ченалова. Той беше връщан два пъти на Софийския градски съд и един път на Специализирания наказателен съд заради съществени процесуални нарушения. Ченалова, която бившият посланик на Франция Ксавие дьо Кабан нарече \"гнила ябълка\" в съдебната ни система и беше замесена в т.нар. скандал \"Яневагейт\", има проблеми с прокуратурата повече от три години. За първи път тя беше предадена на съд през 2016 година за длъжностно престъпление и престъпление срещу правосъдието във връзка с дело, по което е била съдия - докладчик, по искова молба на \"Обединени енергийни търговци\" срещу НЕК. Прокуратурата твърди, че Румяна Ченалова е действала в полза на частното дружество, от което Националната електрическа компания е претърпяла сериозни финансови щети. И макар че заради законодателни промени, свързани с т.нар. \"корупционни дела\", делото се прехвърли от Софийския градски в спецсъда, забележките към обвинителния акт останаха - от него Ченалова трудно може да разбере в какво е обвинена, което пък ѝ пречи да организира защитата си. От специализираната прокуратура обявиха, че нарушенията са отстранени според указанията на съда и че предстои насрочване на разпоредително заседание по делото. ", "date": "2018.07.19", "title": "Прокуратурата внесе за четвърти път обвинителния акт срещу бившата съдийка Румяна Ченалова"}
{"url": "http://www.cross.bg/nadzirateli-beshe-oblaga-1579548.html", "text": "/КРОСС/ Прокуратурата проверява дали автокрадецът от Варненския затвор, излизал на , има отношение към неразкрити кражби във Варна от последните месеци, това каза говорителят на главния прокурор Румяна Арнаудова, пред БНР.Тя уточни, че контактите на Искрен Маринов с варненските надзиратели са били контролирани със специални разузнавателни средства: \"Във вчерашния ден беше денят, в който за шести път лицето беше освободено. Органите на МВР го задържаха в следобедните часове и изчакахме да видим дали някой няма да му се обади.Обадиха му се, единият от надзирателите, очевидно той е очаквал да се прибере, наближаваше часът за вечерна проверка и се е интересувал вероятно къде е, та попадна на разследващите органи.Дори да не съберем данни за материална облага, според мен и неимуществени вреди могат да се обосноват пред съд, защото и свободата представлява облага, за която следва да се носи наказателна отговорност\". ", "date": "2018.07.19", "title": "Проверяват затворника, излизал на свобода с помощта на надзиратели"}
{"url": "http://www.cross.bg/gurtziya-palezh-gorski-1579547.html", "text": "/КРОСС/ Българин беше арестуван в Гърция за умишлен горски палеж. Докато пожарникари гасели пожар на едно място, получили сигнал за палеж на друго. Там намерили мъж, който се представил като българин от София. Той отказал да обясни защо пали умишлено гората и то при силен вятър. Информацията по случая изнесе ръководителят на противопожарна защита в Северна Гърция Манолис Цолакис. Българинът е в ареста в Серес. Води се разследване. ", "date": "2018.07.19", "title": "Българин беше арестуван в Гърция за умишлен горски палеж"}
{"url": "http://www.cross.bg/radev-bulgariya-rymen-1579529.html", "text": "/КРОСС/ „Днес е ден на вярата, която ни завещаха нашите ветерани и учители от поколенията, които градяха реактивната авиация и щурмуваха звуковата бариера, на героите, които прославиха България по времето на Балканската война, и тези, които яростно бранеха небето над София. Това заяви президентът и Върховен главнокомандващ на Въоръжените сили Румен Радев в авиобаза „Граф Игнатиево“ по време на откриването и освещаването на параклис „Св. Вмчк. Мина“.„В днешния паметен ден на това свято място, от което започва военният суверенитет на България, тази вяра най-сетне има своя храм“, подчерта в обръщението си държаният глава, като посочи, че със съграждането и освещаването на параклиса военнослужещите от базата получават духовна закрила и подкрепа. „Нека този храм да дава сила и вяра на българските летци, които носят на плещите си огромната отговорност да пазят небето на България, като се справят с неимоверните трудности и с убийствено малкия нальот, който тегне като прокоба вече дълги години, за да се връщат те с победа след всеки полет“, подчерта в словото си държавният глава.                      Президентът Радев беше категоричен, че инженерно-техническият състав на военното формирование ежедневно извършва подвиг като продължава да осигурява изправна и надеждна техника в условията на недоимък. „Надявам се този параклис да даде вярата, че тази база най-накрая ще има нови и модерни самолети, които заслужава, и вяра на семействата да очакват завръщането на своите близки след полети“, допълни Румен Радев. Президентът посочи, че благодарение на новия храм паметта на онези, които не са се завърнали от полет, няма да изтлее. „Военната авиация е трудно и опасно призвание, в което вярата в собствените сили, в човека до теб, в правотата на каузата, са в основата на всичко“, заяви в словото си държавният глава и призова всеки, който пристъпва прага на Авиобаза „Граф Игнатиево“, да работи с всеотдайност за България. В словото си президентът се обърна с думи на благодарност към командването на авиобазата, за тяхната подкрепа в реализацията на идеята. „Гордея се с вас“, заяви пред личния състав президентът и върховен главнокомандващ на Въоръжените сили Румен Радев. По време на тържественото събитие пловдивският митрополит Николай освети новоизградения храм, а сред присъстващите бяха командирът на ВВС генерал-майор Цанко Стойков, командирът на авиобаза „Граф Игнатиево“ бригаден генерал Димитър Петров, генерали и офицери от Въоръжените сили, ветерани и семейства на военнослужещи.", "date": "2018.07.19", "title": "Румен Радев пожела новият православен храм в \"Граф Игнатиево\" да носи сила и вяра на летците"}
{"url": "http://www.cross.bg/trump-maas-sreshtata-1579532.html", "text": "/КРОСС/ Обясненията на президента на САЩ Доналд Тръмп са неубедителни. Това заяви германският външен министър Хайко Маас, цитиран от „Дойче Веле“.Според Маас е абсурдно държавен глава постоянно да променя мнението си по важни въпроси.„Такава външна политика не може да бъде приета сериозно. Това е абсурдно“, заяви Маас.Тръмп отнесе сериозни критики след срещата си с руския президент Владимир Путин. Той изпадна в противоречия с американското разузнаване, като после даде противоречиви обяснения, за това, че не е бил разбран.Днес Тръмп подчерта, че няма американски президент, който да е заемал толкова твърда позиция спрямо Русия. Все пай той очаква добри резултати от срещата. Той на няколко пъти атакува Германия, за разходите, които страната отделя за отбрана. Това стана по време на срещата на върха в НАТО и разговорите с канцлера Ангела Меркел.", "date": "2018.07.19", "title": "Хайко Маас: Поведението на Тръмп е абсурдно"}
{"url": "http://www.cross.bg/channels-consumer-komynikatzii-1579531.html", "text": "/КРОСС/ Huawei Consumer Business Group България избра All Channels Communication за свой комуникационен партньор. Екипът на All Channels ще предоставя на технологичния гигант експертно консултиране във всички сфери на публичните комуникации.Агенцията ще сътрудничи на Huawei Consumer в управлението на локални и глобални PR кампании, адаптирани за българския пазар, като предоставя услугите стратегическо консултиране, ежедневни пресофис активности, кризисни комуникациии събитиен мениджмънт. All Channels | PR ще управлява както корпоративните, така и продуктовите комуникации с медиите за мобилната дивизия на компанията.„PR екипът на All Channels | PR започва партньорството си с Huawei Consumer със солиден опит в реализацията на комуникационни проекти в областта на технологиите. Да работим за утвърждаването на Huawei Consumer като световен лидер в областта на мобилните комуникации за нас е предизвикателство, което приемаме с удоволствие“, каза Иван Янакиев, Managing Director на All Channels | PR.", "date": "2018.07.19", "title": "All Channels Communication е новата PR агенция на Huawei Consumer България"}
{"url": "http://www.cross.bg/vtorichno-kraiinovo-bankov-1579527.html", "text": "/КРОСС/ БАБХ установи вторично огнище на чума в гр. Болярово, съобщиха от агенцията.Огнището е вторично, защото е възникнало в стадо, чийто собственик има роднинска връзка с фермер от село Крайново, където преди това беше открито огнище, т.е. то е свързано е с вече установен случай, уточниха от БАБХ.Директорът на Агенцията Дамян Илиев нареди да се организира „принудително убиване по хуманен начин и обезвреждане на всички дребни преживни животни в засегнатия животновъден обект.”От агенцията допълват, че обезщетения за фермери от Странджа и КрайновоИзплащането в Странджа е от 11:30 часа, а в Крайново – от 13 часа. По банков път са преводите за стопани, подали молба за изплащане по банков път. Останалите се получават на касите на общините.", "date": "2018.07.19", "title": "БАБХ: Огнището на чума в Болярово е вторично"}
{"url": "http://www.cross.bg/programa-sgradi-gabrovo-1579533.html", "text": "В Габрово и Севлиево днес бяха открити обекти, финансирани с над 15 млн. лв. от управляваната от Министерството на регионалното развитие и благоустройството Оперативна програма „Региони в растеж“ 2014-2020 г. В областния център завърши изпълнението на проекта за обновяване на градска среда, включващ парк „Колелото“, Шиваров мост и част от Източната градска улица. В Севлиево с инвестицията по проект на общината 23 многофамилни жилищни сгради вече са обновени и са с повишена енергийна ефективност.Едва ли има по-реален пример за добрата работа, добрата координация и за общите усилия между държавна и местна власт най-вече за европейската солидарност от това, което виждаме днес, каза в Габрово днес министърът на регионалното развитие и благоустройството Николай Нанков, където заедно с кмета Таня Христова откриха обектите и засадиха дърво. На церемонията присъстваха още областният управител Невена Петкова, председателят на Общинския съвет Лена Георгиева и други. Министърът допълни, че паркът и междублоковото пространство са прекрасни, като в направеното личи ръката на добрия стопанин и добрите архитекти.                       Регионалният министър обърна внимание, че Габрово е отличник не само по Оперативна програма „Региони в растеж“ и напомни, че основите на успешната работа са положени от вицепремиера Томислав Дончев като градоначалник и сега продължава чрез денонощните усилия на настоящия кмет Таня Христова. Убеден съм, че и за в бъдеще Габрово ще е най-добрият бенефициент на европейски средства в България, защото общината се грижи по прекрасен начин за добрите условия, които предоставя на жителите и гостите града, заяви Николай Нанков. Министърът изрази очакване бързо да стартира работата по останалите проекти, които предстои се изпълняват в общината и областта и пожела успех.По проекта за обновяване на градската среда в Габрово са обновени асфалтови и пешеходни настилки, монтирани са парково оборудване, включително стойки за велосипеди, и паркинг елементи, изградени са нови детски площадки, система за видеонаблюдение и подпорни стени. Подменено е уличното осветление и са озеленени прилежащите зелени пространства. Изграден е сух фонтан, а в тунела на Източната градска улица е подменена асфалтовата настилка и е монтирано осветление.Общо 318 семейства в Севлиево живеят в обновените сгради с повишена енергийна ефективност. Заместник-министърът на регионалното развитие и благоустройството Деница Николова, която заедно с кмета на града д-р Иван Иванов участва в церемонията за успешното завършване на проекта, посочи, че за първи път се откриват едновременно толкова много обновени по Оперативна програма „Региони в растеж“ сгради.Тази програма е с основен фокус върху хората, тя е изключително важна, защото тези проекти до намаляване на разходите за енергия, подобряват качеството на живот и околната среда от спестените вредни емисии. 23-те многофамилни сгради ще пестят по 3 млн. киловатчаса енергия, а обновените домове ви карат да се чувствате по-добре в средата, допринасят и за намаляване на разходите за ремонт и поддръжка, каза още Николова. Тя отбеляза, че със средства от оперативната програма предстои да се санират общо 500 сгради в страната, в които ще бъдат инвестирани около 400 млн. лв. Европейската програма е съпътстваща на националната програма за саниране, по която влагаме 2 млрд. лв. за 2022 сгради. Със същите темпове ще продължим да променяме средата и качеството на живот. През август ни предстои нов прием на проектни предложения в посока повишаване на енергийна ефективност на административни и многофамилни жилища. Надявам се на още добри резултати по програмата, които да допринесат  за подобряване на средата, заяви заместник-министър Николова.За повишаване на енергийната ефективност на обновените 23 жилищни сгради в Севлиево външните стени, покриви и подове са топлинно изолирани, подменени са дограма и осветителни тела с енегроспестяващи и е изградена мълниезащитнаинсталация. ", "date": "2018.07.19", "title": "В Габрово и Севлиево бяха открити обекти за над 15 млн. лв."}
{"url": "http://www.cross.bg/varna-byrgas-putya-1579530.html", "text": "/КРОСС/Тежка катастрофа с полицейска патрулка е станала на пътя Бургас – Варна, след Обзор.Инцидентът е станал преди около час, а кадри от него бяха разпространени в социалната мрежа, съобщава burgas24.com.Според автора на клипа, вина за катастрофата има патрулката, която прави забранен обратен завой и удря два други автомобила, единият от които пловдивски.Материалните щети са сериозни, но за щастие няма тежко пострадали.", "date": "2018.07.19", "title": "Тежка катастрофа с патрулка на пътя Бургас – Варна"}
{"url": "http://www.cross.bg/huawei-snimki-konkyrsa-1579534.html", "text": "/КРОСС/ Конкурсът дава възможност за международна изява и престижно признание на феновете на мобилната фотография.Глобалният технологичен гигант Huawei поставя началото на единствения по рода си конкурс за смартфон фотографии Huawei “Next Image Mobile Photography” (). Той е съставен от няколко категории и ще отличи най-добрите снимки, направени с мобилен телефон Huawei, като победителите ще получат парична награда и публикация в едно от най-известните и престижни списания в света. Печелившите ще бъдат определени от експертно жури с дългогодишен опит в сферата на фотографията и мобилните технологии.Целта, с която Huawei стартира конкурса „Next Image Mobile Photography”, е да покори нови хоризонти и да отдаде заслуженото на феновете на мобилната фотография по света. Желаещите да участват ще могат да премерят сили в 6 категории, отличаващи най-качествените аспекти на визуалната експресивност - „Faces“, „Good Night“, „Hello, Life!“, „Check In“, „Nature“ и „Story Board“. Всеки участник в конкурса може да регистрира своите кандидатури до 20 август 2018. „Винаги сме гледали на камерите като на един от най-важните компоненти в нашите телефони и сме много щастливи, че благодарение на новите ни технологии хората имат възможност да правят по-красиви и по-качествени снимки. С този конкурс се надяваме да дадем широка гласност на тази все по-разпространена тенденция“ сподели Дарина Иванова, Директор Маркетинг на Huawei Consumer Business Group за България и Македония. „Смартфоните са новата форма на фотография, както и новият начин, по който гледаме на това изкуство и затова съм напълно убедена, че биха могли да бъдат използвани за артистични проекти. В случая най-важно е посланието, а смартфоните на Huawei ни позволяват да го отправим по впечатляващ начин. Надявам се, че конкурсът „Next Image” ще ни позволи да продължим развитието си в тази насока“, добави Вера Гоцева, журналист и фотограф, посланик на конкурса в България.След като снимките, участващи в конкурса, бъдат качени в публичните галерии, хората ще могат да гласуват за своите фаворити до 28 август 2018. Впоследствие експертно жури ще определи победителите измежду 50-те най-харесвани снимки от всяка категория. Журито ще бъде в следния състав:Янмин Уанг - президент на Huawei Consumer Business Group за Централна и Източна Европа;Доминик Брако - фотограф на National Geographic;Алекс Ламбрехтс - оторизиран фотограф на Leica;Томаш Лазар - лауреат на World Press PhotoБоби Анвар - датски фотограф;Гал Гадот - актриса и рекламно лице на серията Huawei P20;Най-добрите 50 снимки от нашия регион ще се класират за световния конкурс „Next Image Global Contest”.Победителите от всяка категория ще получат като награда Huawei Matebook X, публикация в National Geographic и парична награда в размер на 2000 евро. Класиралите се на второ и трето място ще получат мобилни телефони от Huawei, съответно P20 Pro и P20. Huawei P20 ще бъде наградата и за снимките, получили най-много гласове от страна на феновете. В края на конкурса журито ще връчи специалната награда „Grand Prix“, чийто носител ще получи Huawei Matebook X, публикация в National Geographic, парична награда в размер на 10 000 евро и възможност да се включи в 10-дневната фотографска експедиция на National Geographic, която ще се проведе през септември в Италия.Конкурсът на Huawei “Next Image Photography” () поставя акцент върху Камерите на смартфоните и промениха начина, по който виждаме света благодарение на тях. Днес те са мощни инструменти, които позволяват на хиляди хора по света да споделят своята гледна точка само и единствено с няколко движения на пръста си. С динамичното си развитие и фундаменталната роля, която качествените снимки заемат в света на социалните мрежи, мобилната фотография процъфтява както никога до сега, създавайки новата визуална култура на модерния свят.С излизането на Huawei P9, първият телефон с двойна камера на пазара, глобалният бранд постави нови стандарти по отношение на камерите в мобилните устройства. Сега, почти 3 години по-късно, Huawei отново задава стандартите с P20 Pro, оборудван с тройна камера и усъвършенстван изкуствен интелект, който значително повишава качеството на снимките и по този начин поставя нови граници на възможното в мобилната фотография. Комбинирайки информацията от трите си сензора, P20 Pro осигурява висококачествени изображения с ясен фокус дори при снимки в слабоосветени пространства.", "date": "2018.07.19", "title": "Huawei стартира конкурса „Next Image Mobile Photography” за района на Централна и Източна Европа"}
{"url": "http://www.cross.bg/plovdiv-godishno-dete-1579535.html", "text": "/КРОСС/ 5-годишно момче е ранено при пътнотранспортно произшествие в Пловдив, станало на ул. \"Ландос\".По първоначалната информация около 15:00 часа вчера лек автомобил е ударил пресичащото пътното платно дете, което е настанено в болница със счупен крак.Колата управлявал 33-годишен водач, чиято алкохолна проба е отрицателна.Работата по изясняване на обстоятелствата около катастрофата продължават служители от сектор „Пътна полиция“.", "date": "2018.07.19", "title": "Лек автомобил счупи крака на 5-годишно дете в Пловдив"}
{"url": "http://www.cross.bg/pytin-rysiya-avtomobil-1579536.html", "text": "/КРОСС/Първата официална среща между президентите на САЩ и Русия Доналд Тръмп и Владимир Путин в Хелзинки ''приличаше на изложба на автомобили'', съобща в своя статия френската телевизия BFMTV.Тръмп пристигна на срещата със своята бронирана лимузина  Cadillac с прякор ''Звяр'', а Путин за първи път в задгранично пътуване със своя нов официален автомобил Aurus Senat.Тази лимузина, както отбелязва  BFM TV, не само прекрасно подхожда за тържествени случаи, но и се използва като политическо оръжие.Путин се връща към традициите на СССР - движи се с престижен автомобил, създаден в Русия.                   Така той демонстрира промишлената мощ на страната.От 2012 година руският президент искаше да се откаже от  Mercedes S-класа, който му служеше много години, в полза на разкошен руски автомобил.Но местните марки автомобили изчезнаха заедно със СССР.Именно затова се наложи да се започне от нулата и да се създаде нова марка, която да бъде конкуренция на немските и китайските марки и да стане алтернатива за олигарсите и другите лидери.Тази задача, била възложена научно-изследователския автомобилен и автомоторен институт НАМ а проектът получил името ''Кортеж''.Трябвало да бъдат създадени автомобили премиум-класа, чиято витрина трябвало да бъде президентската лимузина.Така се появила на бял свят марката  Aurus.Сега, освен лимузината Senat, се разработва едноименен седан, джип ''Комендант'' и миниван ''Арсенал''. ", "date": "2018.07.19", "title": "Новото оръжие на Русия: Лимузината на Путин"}
{"url": "http://www.cross.bg/bulgariya-inerkom-reshenieto-1579537.html", "text": "/КРОСС/ Изненадани сме от решението на Комисията за защита на конкуренцията да забрани концентрацията между \"Инерком България\" ЕАД и дружествата от групата на ЧЕЗ в България.\"Инерком България\" ЕАД внимателно ще анализира мотивите за решението на Регулатора и в следващите дни ще обявим както нашето становище във връзка със забраната, така и последващите действия, които компанията ни ще предприеме.", "date": "2018.07.19", "title": "Инерком: Изненадани сме от решението на КЗК"}
{"url": "http://www.cross.bg/radev-rymen-zayavi-1579525.html", "text": "/КРОСС/ Очаквам политика, чиито грешки да не се изкупуват с оставки, които всъщност нямат никакво значение за хората в Странджа. Това заяви президентът Румен Радев пред журналисти днес в отговор на въпрос дали оставките в Министерството на земеделието, храните и горите са достатъчни за успокояване на напрежението, възникнало след масовото унищожаване на животни в Странджа.Държавният глава отбеляза, че протестът на животновъдите пред Министерския съвет, за който беше обявено, че е постигнал успехи вчера, не кореспондира изобщо с нуждите на местните стопани в района на Странджа и с тяхното виждане как да възстановят поминъка си. „Този протест само послужи за намаляване на напрежението, но проблемите остават и растат. Става въпрос за това как тези хора, които загубиха своя поминък, ще го възстановят. Как хората ще имат стимул да останат в този регион, където това е единственият им поминък и препитание“, заяви Румен Радев. Президентът отново призова институциите за сериозна и устойчива политика към пограничните райони.Попитан дали темата ще бъде обсъдена на заседание на Консултативния съвет за национална сигурност, държавният глава посочи, че очаква резултатите от предприетите действия за справяне с кризата и как правителството ще се ангажира, за да помогне реално на засегнатите стопани. „Хвърлянето на пари не решава въпроса. Първо, те са недостатъчни, за да компенсират реалните загуби и пропуснати бъдещи ползи и, второ, тук трябва да се приложат всеобхватни мерки, специално за този регион“, призова Румен Радев.„Служебното правителство събра просрочени вземания от много години, особено в сферата на енергетиката. Това ме навява на мисълта, че там нарочно, от определени компании не са търсени тези вземания“, коментира още президентът, запитан за отправените претенции за по-ниска събираемост на приходи от служебното правителство в началото на 2017 г.В отговор на въпрос за обявената акция „Пречупване“ по отношение на контрабандата в страната, президентът заяви, че не очаква да бъдат постигнати успехи, докато правителството не пречупи собствените си виждания за това какво е правова държава, върховенство на закона, корупция и престъпност и как те се „развъждат“ в България.„За разлика от мониторинговите доклади, най-сетне Европейската комисия отговори на нашите амбиции за членство в еврозоната вече съвсем откровено и даже грубо, че има нужда от реални действия. Жалко е, че натискът за реални реформи идва като принуда отвън, а не по вътрешно убеждение и усещане за дълг на българското правителство към собствените граждани“, категоричен беше държавният глава. Румен Радев призова правителството да разбере, че лобирането навън за членство в Шенген и еврозоната няма да има никакъв успех, ако не се вземат крути мерки тук, вътре в страната, за справяне с престъпността, корупцията и бедността.Държавният глава заяви още, че докладът на създадената комисия, която установява причините за катастрофата на хеликоптер Ми-17 и гибелта на двама пилоти от българските Военновъздушни сили, е внесен в прокуратурата и очаква отговори от страна на главния прокурор и Министерството на отбраната. Нальотът на българските пилоти наистина е много нисък, посочи Румен Радев и отново призова за изграждане на реални отбранителни способности на България. Президентът добави, че очаква справедлив, обективен и прозрачен процес за придобиване на нов изтребител за българските ВВС. ", "date": "2018.07.19", "title": "Румен Радев: Оставките в земеделието не решават проблема с поминъка на хората в Странджа"}
{"url": "http://www.cross.bg/izdeliya-risk-izsledvaniya-1579522.html", "text": "/КРОСС/ Д-р Жизел Бейкър e директор по научните въпроси във \"Филип Морис Интернешънъл\". Ръководи стратегиите за връзки с научната общност по отношение продуктите с намален риск и отговаря за представянето на научните изследвания на \"Филип Морис Интернешънъл\" (ФМИ) за продуктите с намален риск пред експертите по обществено здраве и регулаторните органи.Има докторска степен по биометрия и епидемология от Медицинския университет на Южна Каролина. Тя ръководи проект по разработване и изпълнение на програма за намаляване на риска от заболявания с оглед научно обосноваване и количествено измерване на риска при продуктите с намален риск в следпазарни условия.Преди това е отговоряла за екипите по биостатистика, управление на клинични данни и моделиране на здравето на населението, които генерират и анализират данни от клинични и следпазарни проучвания, наблюдение на базопасността на продукта и оценка на въздействието върху здравето на населението.- Всички знаят, че цигарите са вредни, но не всички знаят защо са вредни. Тютюнът в цигарата гори при температури от над 600°C, което води до формиране на тютюнев дим, съдържащ вредни вещества. Но при системата за нагряване на тютюнIQOS тютюнът се нагрява до много по-ниска температура (около 350°C) и така се образува пара, а не тютюнев дим.Продуктите, при които тютюнът не гори, образуват значително по-ниски концентрации на вредни вещества.Все повече експерти по обществено здраве по света споделят мнението, че тези изделия имат потенциал да намалят вредата в сравнение с цигарите.Държавните органи, които първи започват да въвеждат регулации за бездимни изделия като нагреваемите тютюневи изделия, разграничават тези изделия от цигарите. Например Агенцията по храните и лекарствата (АХЛ) на САЩ обяви, че иска да насърчи разработването на продукти, при които тютюнът не гори, заради хората, които в противен случай биха продължили да пушат. ЕС също създаде отделна категория с цел регулация на нови тютюневи изделия, при които тютюнът не гори.Над 12 държави от ЕС официално потвърждават разликата между продуктите с горене на тютюн и тези без горене, като въвеждат отделна категория за тези изделия.- В САЩ има две отделни процедури: една за получаване на разрешение за предлагане на продукта на пазара и друга за маркетиране на продукта като продукт с модифициран риск.САЩ е първата държава, въведела отделна процедура за изделия, за които е научно доказано, че са по-малко вредни, и за представянето на тези изделия на пушачите. По тази процедура за \"тютюневи изделия с модифициран риск\" трябва да се представи многоетапна оценка, сходна с тази при фармацевтичните продукти. Това включва клинични и неклинични изпитвания, но и изследвания на поведението на потребителите, които да покажат, че хората разбират правилно посланията относно продукта и чрез които да се оцени дали подходящите хора имат намерение да ги употребяват, т.е. пушачите.На 5 декември 2016 г. подадохме подробно заявление за тютюнево изделие с модифициран риск за IQOS в АХЛ на САЩ, което обхваща осем клинични изпитвания и редица лабораторни тестове. Те бяха проведени, за да се докаже потенциалът за намален риск на IQOS в сравнение с цигарите. В рамките на процедурата по разглеждане на заявлението през януари тази година представихме нашите научни данни пред Научния консултативен комитет по тютюневи изделия към АХЛ - орган, съставен от външни експерти от различни области, които изготвят препоръки за агенцията по отношение на индивидуалния риск и здравните ефекти за населението от продукта.Макар че комитетът не се съгласи с някои конкретни формулировки в проектите за комуникационните материали относно намален риск и вреда за потребителите, членовете му потвърдиха, че представените данни подкрепят заключението, че пълното преминаване от пушачи на системата за нагряване на тютюн IQOS значително намалява излагането на вредни вещества.Наскоро приключихме и по-дългосрочно клинично проучване със срок от шест месеца, чиито резултати представихме на АХЛ миналия месец в допълнение към многото вече подадени научни данни.Както казах, процедурата за пускане на пазара на нови тютюневи продукти, без те да бъдат маркетирани като по-малко рискови, е отделна процедура. Затова подадохме още едно досиев агенцията за \"предпазарно приложение на тютюнево изделие\".Научната проверка на двете научни досиетатече в момента. Обнадеждени сме от все по-големия брой анализи от държавни органи, в които се потвърждава нашата оценка, че при системата за нагряване IQOS се формират значително по-ниски концентрации на токсични вещества в сравнение с цигарите.- Резултатите са много обнадеждаващи, но първо нека обясня какво представлява изследването и как се провежда. В него са включени както пушачи, които продължават да пушат, така и такива, които са преминали на системата за нагряване IQOS за шест месеца. Измерваме осем биологични реакции, за които е известно, че са свързани със заболявания, причинявани от пушенето - като сърдечно-съдови и белодробни заболявания, и за които е установено, че се подобряват след 6 месецана спиране на пушене. Основната ни цел е да покажем чрез изследването, че при преминаването на системата за нагряване се отчита подобрение във всичките осем крайни точки и се забелязват статистически значими промени в сравнение с продължаващото пушене в поне пет.Всъщност това 6-месечно клинично проучване като че ли е първото, правено някога в такъв мащаб, с което пряко се оценява потенциалът за намален риск на бездимни продукти при хора, които са преминали на тях.Изследването изпълни успешно своята цел. Представихме данните на Агенцията по храните и лекарствата, тъй като резултатите потвърждават и допълват научните доказателства от други наши изследвания и са в посока на намален риск. В момента сме в процес на подготовка за публикация на пълния набор от резултатите в издание с взаимен научен контрол.Данните за IQOS са много и всички сочат в посока на намален риск. Въз основа на резултатите до момента може да се твърди, че пълното преминаване на IQOS вероятно носи по-малък риск в сравнение с продължителното пушене.- Наясно сме, че има скептично отношение към цялата тютюнева индустрия и особено към нашите научни изследвания. Именно затова спазваме международно признати добри практики и публикуваме методите и данните си по прозрачен начин. Научноизследователският ни подход се основава на международно признати стандарти и практики, възприети от фармацевтичната индустрия и отговаря на насоките на Центъра за тютюневи изделия на Агенцията по храните и лекарствата на САЩ.Нашите научни методи са достъпни за външна проверкаприветстваме безпристрастните и независими анализи на нашите научни изследвания. Например тези изследвания са публикувани на сайта ClinicalTrial.gov, а целият пакет с документи по процедурата за одобрение на тютюнево изделие с модифициран риск може да бъде намерен на уебсайта на АХЛ.Вече започват да се появяват независими научни изследвания за нашите бездимни продукти. До днес броят на изследванията, проведени от трети страни, е над 25. Няколко държавни агенции, например в Германия и Великобритания, осъществиха преглед на нашите данни, някои дори направиха изпитвания на нашите продукти. Резултатите потвърждават наличните доказателства за системата за нагряване IQOS. Най-общо в техните доклади се прави изводът, че аерозолът, образуван при употребатана IQOS, макар и не безрисков, съдържа по-ниски концентрации на вредни и потенциално вредни вещества в сравнение с тютюневия дим. В много доклади се добавя, че тази намалена токсичност вероятно води до намалена вреда от употребата на системата IQOS в сравнение с цигарите. Ние също сме публикували над 250 статии и глави от книги в издания с взаимен научен контрол.Източник: Интервю за ", "date": "2018.07.19", "title": "Д-р Жизел Бейкър: Над 25 независими изследвания доказват, че бездимните цигари са по-малко вредни"}
{"url": "http://www.cross.bg/korabi-patrylni-poveche-1579524.html", "text": "/КРОСС/ Парламентът одобри повече пари за патрулни кораби. Решението беше одобрено със 135 гласа \"за\", 9 \"против\" и 1 \"въздържал се\" и го подкрепиха всички парламентарни групи без \"Воля\".Вицепремиерът и министър на отбраната Красимир Каракачанов благодари за подкрепата на парламентарните групи. Той посочи, че този проект, както и предишните два, приети от парламента, за бойни машини и за авиацията,. По думите му България е член на НАТО, но трябва да разчита на своите въоръжени сили.С актуализацията на проекта за инвестиционния разход за придобиването на многофункционален патрулен кораб за ВМС предвидената сума достига почти 1 млрд. лв. В първия вариант бяха заложени 820 млн., а сега се предвижда сумата да станеРазширяват се и вариантите за придобиването - закупуване на нов кораб, производство у нас или модификация на съществуващ такъв.Предвижда се многофункционалните модулни патрулни кораби да имат основно въоръжение и корабни изделия и с допълнително въоръжение и корабни изделия, които са избирателни и ще бъдат включени в договора в зависимост от наличието на средства.Проектите за модернизация на армията няма накъде повече да бъдат отлагани, заяви военният министър. Той посочи, че Командването на флота е преценило, че са необходими четири кораба, но ние започваме този проект с два, уточни Каракачанов.Относно съмнения на депутати за корупция при реализацията на проектите, министърът коментира, че , въпросът е как ще се направят тези рискове минимални. По думите му въпросът е  и на големите световни фирми в тази област и в конкуренцията да се появят най-добрите възможни условия за сключване на договор.", "date": "2018.07.19", "title": "Парламентът подкрепи повече пари за патрулни кораби за Военноморските сили"}
{"url": "http://www.cross.bg/bohemska-filmut-istoriyata-1579526.html", "text": "/КРОСС/ Нов биографичен филм за \"Куин\".Филмът \"Бохемска рапсодия\" разказва историята на легендарната британска рок група, като се фокусира върху вокалиста Фреди Меркюри.Носителят на \"Еми\" Рами Малек играе ролята на харизматичния фронтмен, който почина от СПИН през 91-ва година.Режисьори на филма са Брайън Сингър и Декстър Флечър. Лентата излиза по кината тази есен.", "date": "2018.07.19", "title": "Филмът \"Бохемска рапсодия\" разказва историята на \"Куин\""}
{"url": "http://www.cross.bg/bulgariya-pazara-strana-1579528.html", "text": "/КРОСС/  Комисията за защита на конкуренцията забрани на Инерком да купи ЧЕЗ.Забраната е наложена върху придобиването на контрол от страна на \"Инерком България\" ЕАД върху \"ЧЕЗ България\" ЕАД, \"ЧЕЗ Разпределение България\" АД, \"ЧЕЗ Електро България\" АД, \"ЧЕЗ Трейд България\" ЕАД, \"Фри Енерджи Проджект Орешец\" ЕАД, \"Бара Груп\" ЕООД, съобщава Дарик Радио.По време на проучването от страна на Комисията станало ясно, че подобна сделка заплашва конкуренцията на пазара. Според КЗК сделката поражда и вертикални ефекти на пазарите надолу по веригата. Относно пазара на разпределението на електрическа енергия придобиваната група е с естествено монополно положение, посочват от Комисията.Сделката беше обсъждана от временна комисия в парламента, която излезе със специален доклад за това.", "date": "2018.07.19", "title": "КЗК забрани на „Инерком“ да купи „ЧЕЗ България“"}
{"url": "http://www.cross.bg/dell-precision-intel-1579523.html", "text": "/КРОСС/ Dell представя най-мощния 1U rack (44,5 мм) работен компютър в света, който предоставя безопасен дистанционен достъп, гъвкавост и невероятно изпълнение на задачи на впечатляващо достъпна ценаDell подобрява тепърва навлизащите на пазара Dell Precision стационарни работни компютри, за да достигне още повече нуждите на консуматорите, които търсят мощни, компактни и водещи индустрията работни компютри.Dell покачват цената и представянето на Dell Precision 5820 стационарни работни компютри с Intel® Core™ и Intel® Xeon® E процесориDell представи най-мощния в света 1U rack работен компютър и няколко нови стационарни поста, създадени да направят възможен достъпа за малки и големи компании до мощни, достъпни и компактни работни компютри, лидери в индустрията.Направен с оглед на обратната връзка от клиенти,  предоставя мощно представяне в компактен индустриален модел. Късият в дълбочина, с по-добър размер на корпуса, разширен капацитет на температурната амплитуда и други характеристики като прахов филтър и портове за всякакви периферни устройства, които позволяват безпроблемното им интегриране в системи за образна диагностика и индустриални автоматизиращи решения. С представянето на Intel® Xeon® E процесорите и наскоро обявенитеКомпютърът разполага с гъвкавостта да работи с мощност до 250W за двойни графични устройства ,или  както и възможност за увеличаване на паметта с до 24TB. С 3 PCIe разширителни слота, включващ също възможност за допълнителен PCI слот, този компютър извършва много комплексни задачи едновременно и без затруднение.„Комбинацията на Dell Precision 3930 Rack с процесора Intel Xeon идва с изумително представяне в малък формат при изобилие от данни и графики”, сподели Дженифър Хъфстелър, Вицепрезидент и Генерален директор на Центъра за данни за продуктов маркетинг, Intel Corporation.Dell целенасочено конструира тези новонавлизащи работни компютри, за да подхрани бъдещето на иновациите през инженерство, наука, математика и други сфери наситени на данни и графики. За да имаш много силна машина, вече не е необходимо да имаш просторно работно място или голям бюджет, което за първи път прави тази технология от висок клас достъпна за много от компаниите и служителите.                  IP, Dell ще добави и опционален Smart четец на карти (CAC/PIV), който да обезопаси работата със секретни данни. Той може да е малък като размер, но е голям по мощностDell Precision 3630 Tower предлага решения за  могат да се разрастват лесно, поддръжкаНовиятпасва перфектно на много от потребителите, които използват работни компютри, предлагащ много от ползите на Dell представи и поддръжка за новия Intel® Xeon® E процесор, които вече са достъпни на . Тя ще осигури още по-голяма сигурност за новите компютри на много по-достъпна цена за потребителите.Добавянето на Intel® Optaneпамет към продуктите от серията Dell Precision 3000, поддържа бързината на компютъра висока, а цената на капацитета за съхранение ниска. Потребителите могат да очакват същото вградено качество и сигурност като на цялата серия Dell Precision. Dell продължават да правят партньорства с доставчици на приложения за ISV сертификати и работните станции на Dell предлагат функции като (с ECC памет), за да защитават работата ви от сривове в системата чрез картографиране на всички лоши паметни локации и , който оптимизира системата ви автоматично, за да могат приложенията да вървят още по-бързо. Например„Потребители в сферите на Машинното инженерство и производство, както и в Медията и развлечения, но и много други, се доверяват на работните станции на Dell, които да им оDell е начело по този еволюционен път с навлизащите на пазара работни компютри, направени така че да предоставят най-доброто представяне, заемайки осезаемо по-малко място“, каза Рахул Тику, Вице-президент и генерален директор на Dell Precision.", "date": "2018.07.19", "title": "Dell представя новите продукти от серията Precision 3000"}
{"url": "http://www.cross.bg/ninova-tzyalata-informatziya-1579516.html", "text": "/КРОСС/ Лидерът на БСП Корнелия Нинова заяви, че от партията не са се съгласявали да продължи евтаназията на животни в Странджанско. Тя изиска стенограмата от Председателския съвет, за да го докаже.„Управляващите чак сега дезинфекцират и изолират районите – призовавам ги да не крият информация и предварително да уведомяват хората в Странджанско”, каза още Нинова.По думите ѝ до преди два дни се влизало спокойно в зоната, в която са взети пробите за чума.„Липсата на информация доведе до цялата тази истерия в цялата страна. За съжаление днес правят същата грешка и това ще е отново проблем в страната. Няма да им е виновна БСП”, коментира Нинова.По думите ѝ кметът на село Болярово, за което също има положителна проба за чума, разбрал за това от медиите.", "date": "2018.07.19", "title": "Корнелия Нинова: Не сме се съгласявали да продължи евтаназията на животни"}
{"url": "http://www.cross.bg/bazi-bazite-detza-1579519.html", "text": "/КРОСС/ Дружеството „Ученически отдих и спорт“ ЕАД, чийто принципал е Министерството на образованието, се грижи за базите за ученически отдих и спорт.„Дружеството стопанисва около 160 бази, но в момента работят едва 30, като 19 от тях са на море, а 11 са на планина. Общият капацитет, с който разполагаме, е около 1900 на море и 700 на планина. 130 бази не работят, но времената се промениха. Ние запазваме базите, към които има интерес“, каза в „Преди всички“ Емануил Райчев, изпълнителен директор на \"Ученически отдих и спорт\" ЕАД. При интерес базите, които не работят, биха могли да посрещат деца, но са необходими средства за техния ремонт, каза още той.„За останалите 130 бази има добра воля на министерството да бъдат отдавани под наем в някакви разумни параметри, но това е тежка процедура, но това е сравнително тежка процедура и ще отнеме време. Правени са опити да се отдават базите под наем“.Той поясни, че има изготвени няколко бизнесплана за развитие на базите.В момента цената за един ден в работещите бази е 16 лева на дете. Това включва нощувка, закуска, обяд и вечеря. На всеки 10 деца има по един безплатен ръководител, на когото дружеството плаща командировъчни, за да се запази конкурентоспособността спрямо другите туроператори, поясни Райчев.„Обезпечено е медицинско обслужване и понеже по-голямата част от морските бази са на брега на морето, обезпечена е и водно-спасителната дейност, т.е. назначаваме спасители“.Райчев каза, че все пак интерес не липсва.„В момента имаме настанени около 1700 легла от общо 2000 капацитет на морски бази, като до края на тази седмица и началото на следващата седмица почти изпълваме капацитета на базите. За миналата година са минали почти 30 000 деца по нашите бази“.", "date": "2018.07.19", "title": "30 са работещите почивни бази за деца у нас"}
{"url": "http://www.cross.bg/dynavskata-strategiya-nablyudenie-1579520.html", "text": "/КРОСС/ С взетото решение в рамките на съвместното заседание на Комитета за наблюдение по програма „Дунав“ 2014-2020 и Националните координатори по Дунавската стратегия, проведено на 18 юли в гр. Сплит, Хърватия, приключиха успешно усилията на Българското председателство на Дунавската стратегия за постигане на консенсус между държавите от Дунавския регион за избор на нова координираща структура, подпомагаща изпълнението на Стратегията. В рамките на своето председателство България подсигури провеждането на конструктивен дебат относно избора на новата структура, с цел гарантиране на приемственост и по-нататъшно подобряване на управлението и координацията на Стратегията. City of Vienna – Австрия, в партньорство с Министерството на регионалното развитие, публичната информация и европейските фондове на Румъния, ще поемат организацията и функционирането на новата структура. Членовете на Комитета за наблюдение и Националните координатори оцениха високо съвместното проектно предложение на Австрия и Румъния, което беше одобрено с консенсус от всички представени на срещата държави. Заместник-министър Деница Николова, в качеството ѝ на Национален координатор на Стратегията за България, също изрази подкрепа за проектното предложение на Австрия и Румъния. Тя представи и информация за напредъка в подготовката на Годишния форум на Дунавската стратегия в София през м. октомври 2018 г.В рамките на съвместната среща бяха представени и обсъдени резултатите от оценката на проектните предложения по Фонда за разработка на проекти по Специфична цел 4.2 на програма „Дунав“, свързана с подобряване на системите за управление и капацитета на институциите, ангажирани с развитието и изпълнението на целите на Дунавската стратегия. Одобрени са общо 19 предложения, с участие на 9 български партньори, от които 4 водещи партньори (Асоциация на българските енергийни агенции, Регионална агенция за предприемачество и иновации-Варна, Фондация за създаване на ефективни алтернативи и WWF България).На 17 юли 2018 г. в гр. Сплит се проведе и осмото заседание на Комитета за наблюдение по програма „Дунав“ 2014-2020. Членовете на Комитета за наблюдение обсъдиха и приеха концепцията и следващите стъпки за подготовка и отваряне на Трета покана за набиране на проектни предложения по програмата. Поканата се предвижда да бъде отворена по всички приоритетни оси, покриващи иновации, подобряване на капацитета, управление на качеството на водите, транспорт, веломаршрути и др., през м. октомври 2018 г. Тематични информационни събития по време на поканата (със съдействието на националните звена за контакт по програмата) ще бъдат организирани във всички държави от Дунавския регион.", "date": "2018.07.19", "title": "България подкрепи избора на нова координираща структура, подпомагаща Дунавската стратегия"}
{"url": "http://www.cross.bg/armiya-otbranata-bulgarskata-1579521.html", "text": "/КРОСС/ Пощенска марка ще бъде пусната в употреба по повод 140 години от създаването на Българската армия. Печатът за валидирането ще бъде поставен от заместник-министъра на транспорта, информационните технологии и съобщенията Димитър Геновски и заместник министър-председателя по обществения ред и сигурността и министър на отбраната Красимир Каракачанов.", "date": "2018.07.19", "title": "Пощенска марка се посвещава на 140 години от създаването на Българската армия"}
{"url": "http://www.cross.bg/sofiya-devet-proba-1579549.html", "text": "/КРОСС/ Таксиметров водач удари девет автомобила на столичния булевард \"Ломско шосе\". Патрул на Пътна полиция е спрял водача и го е задържал. Той е бил във видимо нетрезво състояние, но отказал алкохолна проба с дрегер. На място са екипи на Второ РУП - София. Очаква се на шофьора да бъде направена кръвна проба за алкохол. При инцидента няма сериозно пострадали хора. *Снимката е илюстративна", "date": "2018.07.19", "title": "Пиян таксиметров шофьор блъсна девет коли в София"}
{"url": "http://www.cross.bg/kurdzhali-obshtina-razlichni-1579510.html", "text": "/КРОСС/Възможности за побратимяване на общините Кърджали и брюкселската Сен Жос са обсъдили техните кметове Хасан Азис и Емир Кър. Това е станало в рамките на посещението на белгийския кмет в родопската община, което е по покана на евродепутата Неджми Али, съобщиха от пресцентъра на общинската администрация.По време на срещата е била постигната договореност за подписване на споразумение между двете общини за предоставяне на електронни услуги на българските граждани, живеещи в община Сен Жос.Кметът Хасан Азис е представил пред госта си икономическите характеристики на общината, направените нови инвестиции и откритите работни места, реализираните проекти по програми на ЕС в различни сфери. Азис е подчертал, че Кърджали се слави като столица на толерантността в България, в която мирно съжителстват хора от различни етноси и изповядващи различни религии.Кметът на Сен Жос Емин Кър е изразил възхищението си от природните дадености на Кърджали и региона.Той е споделил, че има много инициативи и добри практики на община Кърджали, които могат да се приложат и в Брюксел.Двамата кметове са посетили централната джамия и църквата \"Св. Георги\" и са разговаряли с районния мюфтия Бейхан Мехмед и отец Петър.", "date": "2018.07.19", "title": "Кърджали побратим с брюкселската община Сен Жос"}
{"url": "http://www.cross.bg/simeonov-ataka-siderov-1579508.html", "text": "/КРОСС/ \"Защо помагаш на ДПС да се върне във властта? Това е моят въпрос към Валери Симеонов. С атаките към ВМРО и \"Атака\" той прави това, всъщност сече клона, на който седи. Това каза в сутрешния блок на БНТ Волен Сидеров, коментирайки разногласията в коалицията на \"Обединени патриоти\".\"За да го прави, човек трябва да има два варианта - или си самоубиец, или искаш да се прехвърлиш на друг клон. Това ли иска? Имам и такава информация, предположи лидерът на \"Атака\".Според него за политическите планове на Валери Симеонов са показателни и изявленията му, че не е ясно дали \"патриотите\" ще се явят заедно на вота за Европарламент.Сидеров заяви, че твърденията на вицепремиера и лидер на НФСБ, че ГЕРБ и \"Атака\" координирано защитават бизнеса на братя Домусчиеви не отговаря на истината. По думите му от известно време Симеонов напада единствено и само депутати от патриотичната коалиция.\"Симеонов води някаква война. Като нападаш \"Атака\" нападаш основата на патриотичната коалиция\", отбеляза той и припомни, че това е единствената партия в \"Обединени патриоти\", която самостоятелно е влизала в Народното събрание.\"На кого е изгодно това? На ДПС на първо място, които непрекъснато повтарят, че националисти във властта е лошо.", "date": "2018.07.19", "title": "Сидеров към Симеонов: Защо сечеш клона, на който седиш?"}
{"url": "http://www.cross.bg/rysiya-agenti-razpita-1579514.html", "text": "/КРОСС/ Русия иска да разпита агенти от разузнаването на САЩ и бивш американски посланик в страната. Разпитите ще са в рамките на разследване за финансови престъпления на британски инвеститор в страната, съобщи ТАСС.Информацията беше обявена от говорителят на руската генерална прокуратура Александър Куреной само дни след срещата между президента на САЩ Доналд Тръмп с руския държавен глава Владимир Путин. На нея Путин предложи американското следствие да разпита агенти от руското разузнаване, които са заподозрени за хакерски атаки по време на американските избори.Сега руските власти искат възможност да разпитат американски агенти, за които се смята, че са свързани с престъпления на британския инвеститор Уилям Браудър. Той е основател на фонда „Хермитидж кепитъл“.Той е и един от хората, спомогнали за въвеждането на закона „Магнитски“. Смята се, че неговата фирма е изнесла от Русия сума на стойност $ 1.5 млрд. Смята се, че около $ 400 000 от тези средства са били предоставени във фондове на американската Демократическа партия.В момента тече следствие по случая. САЩ все още не са отговорили на призива на Русия. Не са дали и официален коментар.", "date": "2018.07.19", "title": "Русия иска да разпита агенти на САЩ"}
{"url": "http://www.cross.bg/goriva-gorivata-zadulzheniya-1579509.html", "text": "/КРОСС/ Според представители на Асоциацията на индустриалния капитал в България (АИКБ) новите нормативни изисквания затварят пазара за дребните и средни търговци на горива.Асоциацията на индустриалния капитал в България призовава президента Румен Радев да наложи вето на новия закон за горивата. От работодателската организация смятат, че приетият ограничава пазара на горива само до големите търговци и предоставя явни възможности за осъществяване на репресивни мерки спрямо останалите (основно малки предприятия). Работодателите са категорични, че законът създава монополизация на пазара и убива ненужно конкуренцията.\"В последните години се извършиха множество нормативни промени, които целяха именно регулиране и повишаване на контрола при продажбата на горива. На търговците бяха наложени задължения за предоставяне на банкови гаранции, за техническо обезпечаване с измервателни и контролни средства, намиращи се под пряко наблюдение от Националната агенция за приходите. Същевременно срещу България има открита наказателна процедура по повод изискванията за предоставяне на банкова гаранция за бъдещи данъчни задължения – неправомерно наложено законово задължение на търговците на горива\", обясняват работодатели.Припомняме, че именно законът за горивата доведе до разрив в Обединените патриоти преди седмица. Срещу поправките се обяви вицепремиерът Валери Симеонов, а техен вносител е депутатът от ВМРО и бивш заместник-директор на митниците Емил Димитров. Още тогава Симеонов обяви текстовете за лобистки, но останалите депутати в коалацията подкрепиха промените.Със закона за горивата се въвежда минимален уставен капитал и минимален капацитет на складовете на фирмите, занимаващи се с доставка на горива. Също така се създава и регистър на фирмите в бранша.\"Без обществено обсъждане министърът на финансите със заповед определи горивата като стока с висок фискален риск и през последната година търговците на горива са подложени на непрестанни проверки, блокиране на горива заради минимални текущи данъчни задължения на клиентите им, които буквално са изнудвани да плащат текущи, а не просрочени или установени с влязъл в сила административен акт данъчни задължения\", смятат от АИКБ.", "date": "2018.07.19", "title": "Работодатели искат вето на закона за горивата"}
{"url": "http://www.cross.bg/zamfirovo-zaradi-horata-1579511.html", "text": "/КРОСС/ Жители от Монтанско излязоха на протест заради затворен път. Мярката е наложена заради опасен участък, разрушен от свлачище. Кои са засегнатите населени места и какви са вариантите за придвижване на хората?Пропадналият участък се намира между берковските села Замфирово и Пърличево. Затвореният път поставя 84-годишният Димитър от Пърличево пред риска да остане без помощ. „Имам асистентка от Замфирово и не може да се придвижва“, казва той.В селото няма хранителен магазин и хората пазаруват от Замфирово, което е само на пет километра. Обходният маршрут между двете села е десет пъти по-дълъг.Хората са готови за пътни блокади. „Блокиране на Е79 и предполагам. Все пак ние сме хора, живеем в тази страна“, каза кметът на Замфирово.Участъкът пропада от година. Укрепван е аварийно, но след последните дъждове процесът се активирал отново.За решаването на проблема са нужни около 330 хил. лв. Хората настояват тези пари да бъдат намерени спешно, за да не се стигне до блокади на основни пътища.", "date": "2018.07.19", "title": "Жители от Монтанско излязоха на протест заради затворен път"}
{"url": "http://www.cross.bg/cherna-gora-trump-1579515.html", "text": "/КРОСС/ Президентът на САЩ Доналд Тръмп в интервю за   заяви, че новият член на НАТО Черна гора може да вкара алианса в Трета световна война.По време на интервюто Тръмп обвини жителите на Черна гора в ''агресивност''.Според него, Черна гора — това е малка страна с «много агресивен народ».Освен това, Тръмп се усъмни в необходимостта от колективната отбрана на страните-членки на НАТО, която се предполага от член пети от Северноатлантическия договор.При това той призна, че според устава алиансът трябва да защитава Черна гора в случай на военен конфликт.Черна гора официално стана 29-ти член на НАТО в началото на юни 2017 година.Значителна част от населението на бившата югославска република беше против присъединяването към алианса, в страната се проведоха протестни акции.\n\t\t\t\t\t", "date": "2018.07.19", "title": "Тръмп: Черна Гора може да вкара НАТО в Трета световна война (видео)"}
{"url": "http://www.cross.bg/prokyror-klays-iiohanis-1579512.html", "text": "Нито един прокурор все още не се е записал за конкурса за ръководител на Националната дирекция за борба с корупцията в Румъния. Това съобщи румънският министър на правосъдието Тудорел Тоадер. Постът беше овакантен на 9 юли, след като президентът Клаус Йоханис подписа указ за отстраняване от длъжност на тогавашната шефка на агенцията Лаура Кьовеши. Временно длъжността се изпълнява от Анка Журма.\"Бъдете сигурни, че не проверявам всяка минута. Вчера около 10 ч нямаше нито един. Аз казвам така: да почакаме до понеделник, да видим дали ще се запише някой\", посочи още министърът.Той изрази увереност, че за ръководството на институцията ще има повече кандидати отколкото е имало за Дирекцията за разследване на престъпленията на организираната престъпност и тероризма.Срокът за избор на нов главен прокурор изтича на 30 юли. Назначението трябва да бъде одобрено от президента Клаус Йоханис.", "date": "2018.07.19", "title": "Няма желаещ прокурор за поста на Кьовеши в Румъния"}
{"url": "http://www.cross.bg/pari-nadzirateli-otpyska-1579517.html", "text": "/КРОСС/ Трима надзиратели от затворническо общежитие край Варна са разследвани, тъй като пускали един от затворниците срещу пари, потвърдиха за bTV от правосъдното министерство.По наша информация надзирателите получавали суми пари, за да пускат в отпуска автокрадец.Образувани са дисциплинарни производства срещу тримата надзиратели.Те са временно отстранени от работа докато трае проверката.", "date": "2018.07.19", "title": "Разследват трима надзиратели – пускали затворник в отпуска срещу пари"}
{"url": "http://www.cross.bg/oruzhiya-trafik-bulgariya-1579513.html", "text": "/КРОСС/ Българска връзка в скандал за нелегален трафик на оръжие в Гърция.Историята се разплита, след като в товарен камион, идващ от България, сред детски храни са намерени пистолети, съобщава гръцкото издание Kathimerini.Следствието продължава до изясняване на източника на нелегалното оръжие.Полицията на остров Крит откри склад с оръжия, които са \"достатъчни за въоръжавне на цяла армия\", според коментари на специалисти. Произходът на част или на целия арсенал от оръжия е от България, показва  разследването досега.На Промахон митничарите намират в камион, идващ от България, 20 газови и барабанни пистолета. По документи се превозват детски храни. Получател на стоката е собственик на оръжейни магазини в Крит.След няколко месеца разследване полицията задържа шестима гърци и разкри добре организирана мрежа за нелегален трафик на оръжия.В складове на Крит при обиск бяха намерени от огнестрелни оръжия до електрошокови палки.Набирането на клиенти е ставало по интернет, а доставката - с куриер или лично от членовете на групата.  Досега са регистрирани 56 продажби на лица, които нямат разрешително. Властите разследват пътя на нелегалния трафик из цялата страна.", "date": "2018.07.19", "title": "В Гърция разследват нелегален трафик на оръжие с българска връзка"}
{"url": "http://www.cross.bg/proizhod-zhivotinski-hrani-1579518.html", "text": "/КРОСС/ Денонощно се проверяват суровини и храни от животински произход на граничните пунктове \"Гюешево“ (на границата с Македония) и на \"Олтоманци“ (на границата със Сърбия). това беше съобщено на заседание на областната епизоотична комисия в Кюстендил. Проверките се налагат заради констатирани в съседните държави случаи на заболели животни от африканска чума по свинете.Ще се проверяват всички влизащи на територията на България пътници през двата гранични пункта, това дали те пренасят в багажа си суровини и храни от животински произход, непретърпели термична обработка. На ГКПП \"Гюешево\" има постоянно дежурен ветеринарен специалист, а на КПП \"Олтоманци\" проверката правят самите митничари, а ако има констатирано нарушение, сигнализират ветеринарните звена - поясни изпълняващият директор на Областната агенция по контрол на храните в Кюстендил д-р Велка Войнова. ", "date": "2018.07.19", "title": "Денонощни проверки на суровини и храни от животински произход на ГКПП \"Гюешево“ и \"Олтоманци“"}
{"url": "http://www.cross.bg/hyhla-sveta-sveti-1579496.html", "text": "/КРОСС/ \"Бъди мистериозен, а не сериозен - участвай в Мистериите на Хухла!\" - под този девиз са тръгнали, тайно засега, културните празници на връх Свети Илия над ивайловградското село Хухла, където твърдят, че са Центърът на света. С просто око се вижда трескавата подготовка - освежиха параклиса, ремонтираха медния купол, окачиха нов огромен полилей, почистиха сакралното място, където още от ХІІ век преди Христа е изградено тракийското светилище.Хухленци са неизтребими, пък и неуморни - може и малко да са останали под върха, но не се дават. Свои хора си имат по света и с невидими нишки си ги теглят към Хухла. И те помагат. Връщат се в отпуски в родното село, ремонтират къщите, църквата, параклиса. Есента ще модернизират и читалището. Сега продълбочиха до 100 метра сондата на върха, откъдето бликна нова силна и по-\"различна вода\", близо до някогашния пресъхнал вековен кладенец, където древните са оставяли даровете към почитаните тук богове. Ремонтираха пейките, боядисаха седалките, понаместиха камъните на амфитеатъра. Сложиха и нови люлки, за да има на какво да се радват децата, не само по време на културните празници. Тяхната видима кулминация ще бъде на 20 юли вечерта и на 21 юли на върха Свети Илия. Там, след курбана за здраве, след надпяване, надсвирване и надиграване по време на гала концерта с участието на фамозната гъдуларка Христина Белева и китариста Петър Миланов, след Голямото литературно четене, водено от поета Бойко Ламбовски, ще се връчи призът \"Почетен Селянин на \"Мистериите на Хухла\", т. е. \"Цървула\" - за заслуги към селото и към целия свят. Това е малка бронзова пластика на Емил Пенчев - цървул, обиколил целия свят, пробит от ходене на петата, качен на пиедестал. В цървула - земното кълбо. С мистериозни \"цървули\" са вече поетите Ивайло Балабанов и Петър Василев, оперният певец Калуди Калудов, турският цигулар Недим Налбантоглу, акордеонистът Нешко Нешев и много, много творци, учени, изследователи, сторили нещо за родния край, за България, че и за целия свят. Мистериозно жури определя наградите, та никой не може да ходатайства. Работете нормално, живейте всеотдайно - то, журито, вижда всичко, честно е и може да ви посочи. И тази година кой ще грабне \"Цървула\" ще стане ясно чак в мига на връчването.В официалната програма на празниците влизат доста мероприятия - откриване на две-три изложби в бившия хоремаг на селото, курбан за здраве на връх Свети Илия, изпълнения на вокално-инструментални състави на различни места, в зависимост от сянката. Гала концертът сигурно ще бъде на каменния амфитеатър, след 20 ч. на 21 юли. Но и не толкова официалната програма не е за пренебрегване - литературни четения, дискусии, разговори на висок тон, надпяване, надлъгване, надиграване, може и надпиване. Тя се изпълнява и сега - къде пътьом, къде не, но най-много нощем по дворовете на Хухла. Неофициалната програма ще тече с пълна пара и по време на официалната.Но не това е най-важното! Най-важното е, че всеки, дошъл в Хухла, без да знае, ще посети Центъра на света. И ще получи надлежно свидетелство за това - подписано, подпечатано - сертификат. Защото това, че Хухла е Центърът на света, не подлежи вече на съмнение - доказа го Мистериозната хухленска академия на науките (МХАН). Доказателствата й - на място!", "date": "2018.07.19", "title": "Откриват Центъра на света в Хухла"}
{"url": "http://www.cross.bg/filipova-grigorov-hora-1579499.html", "text": " /КРОСС/ Не съм чувал някой да е правил световна класация по търпимост на безобразията, но ако имаше такава, България щеше да я оглави безалтернативно. Един вид щяхме да сме световни шампиони по овчедушие. Преклонена главица сабя не я сече, е казал народът и както е измислил тази „мъдрост\", така си я кара вече векове наред. В днешно време средностатистическият нашенец позволява да го мачкат чиновници от всякакъв калибър,В брой 27 от 4 юли на „Галерия\" на стр. 10 публикувахме материал, озаглавен „Шеф на хазарта търгува с мъртъвци\".В разследването е показано как със съучастието на шефката на Държавната комисия по хазарта Мария Филипова чиновникът Григор Господинов урежда с лиценз за хазартни игри хора, потъпквайки грубо закона.Разследването е направено по всички правила на журналистиката, а като доказателствени материали надлежно са приложени документи. Тоест четвъртата власт и журналистите са свършили работата на прокуратурата, която трябва само да довърши усилията ни. Каква беше изненадата ни, когато разбрахме, че вместо да бъде уволнен и да му бъде повдигнато обвинение, Григор Господинов бил повишен от началничката си Мария Филипова. Нагла демонстрация на непукизъм и чувство за неприкосновеност. Разказвам този случай, за да ви покажа безпътицата, до която сме се докарали сами.Какво да говорим, когато става дума за корупция по високите етажи на властта.Не пиша тези редове, защото имам нещо лично срещу Филипова и Господинов. Не ги познавам, а и едва ли някога ще ги познавам. Такива хора отдавна не са ми интересни. Ясни са ми, без да съм говорил с тях и без да съм чел вероятно напарфюмираните им биографии, в които апогеят със сигурност е, че са се намърдали в средния  чиновнически ешелон на държавната администрация.Но Филипова и Григоров не са изолиран случай.В огромната си част те са неподготвени и неграмотни за каквато и да било обществена дейност, но са находчиви и иновативни, когато трябва да измислят корупционни и лобистки схеми, за да изкарват пари дори от въздуха.В нашия случай Филипова и Григоров уреждат с лиценз за хазартни игри наследниците на починали лица.Законът изрично гласи, че при смърт на физическо лице наследниците не могат да черпят права от лиценза и той се прекратява. Филипова и Григоров трябва да бъдат накарани да обясняват защо се самопоставят над закона, какви подбуди са ги карали да постъпят така и защо ощетяват държавния бюджет. А държавният бюджет сме всички ние, които си плащаме чинно данъците, за да получават Филипова, Григоров и още стотици хиляди като тях заплати.Изпълзяването до някакъв пост, който ти дава възможности да вземаш решения и да подписваш документи, от които зависят човешки съдби, не те прави по-особена порода човек.Тогава вече обществото е поставено на риск. Времето е показало, че рано или късно се намира някой, който да пренареди пасианса, и тогава дребните тарикати го отнасят първи. И често единствени. Филипова и Григоров са обречени. Те рано или късно ще трябва да плащат сметката, защото пряко са уличени.Засега те плуват на дъното и не обръщат никакво внимание на кукичката, защото закусват, обядват и вечерят с дребни цаци като Филипова и Григоров, които сами са издигнали в чиновническата йерархия. И когато е необходимо, ги сготвят.   ", "date": "2018.07.19", "title": "Ало, прокуратурата! Разрешена ли е търговията с лицензи на мъртъвци"}
{"url": "http://www.cross.bg/honor-turbo-tehnologiya-1579497.html", "text": "/КРОСС/Honor, водещият смартфон бранд на Huawei, ще въведе две важни актуализации за флагмана Honor 10 на 3 август. Това са внедряването на GPU Turbo, революционната технология за ускоряване на графичната производителност, съчетана с подобрение на автоматичния стабилизатор на изображението (AIS), което ще сведе до минимум замъгляването при снимките и видеата и ще стабилизира процеса на заснемане.GPU Turbo гарантира бързи скорости на изпълнение и разрешава общите проблеми, свързани с производителността, които затрудняват потребителското преживяване за мобилния геймър. Тази иновативна хардуерно-софтуерна интегрирана технология драстично повишава мощността на графичния процесор и увеличава средната честота на кадрите до възможно най-голяма степен.Наред с GPU Turbo, Honor 10 ще получи и актуализация на софтуера AIS, която ще минимизира замъгляването и ще компенсира трептенето на устройството при правене на снимки и видеа. В рамките на 0.2 секунди софтуерът установява дали устройството е управлявано ръчно с 98% точност и автоматично настройва фото експозицията и рамкирането, като използва функцията за разпознаване на сцена с AI (изкуствен интелект).Освен тези големи подобрения за Honor 10, Honor планира да започне ексклузивна програма за тестване на Honor от фенове чрез инициативата „Honor C.E.O.\". Тази програма за бета тестване ще бъде достъпна само за най-големите почитателите на Honor и онлайн инфлуенсъри със силно присъствие в социалните мрежи. Honor ще привлече технически-грамотни потребители, които специализират в четири области: разопаковане и първи впечатления, игри, ID дизайн и AI фотография и които с радост биха споделили своя опит с Honor.Джордж Дзао, президент на Honor, каза: „Развълнувани сме да добавим GPU Turbo към екстрите на нашия флагман Honor 10 това лято, заедно с AIS. Това ще подобри силно не само преживяването за мобилните геймъри, но и AI камера на Honor 10.\".  ", "date": "2018.07.19", "title": "Honor въвежда две големи актуализации за Honor 10 през август"}
{"url": "http://www.cross.bg/ryskoto-vashington-agent-1579498.html", "text": "/КРОСС/ Това реши Федералният окръжен съд във Вашингтон. На заседание на съда в американската столица прокурорите показаха снимка, на която според тях Бутина се среща с агент на руското разузнаване във вашингтонски ресторант.Те добавиха, че тя държала и координати за връзка с няколко руски агенти. Федералната прокуратура предупреди, че бившата студентка от Американския университет във Вашингтон е свързана с руското разузнаване и може да избяга от САЩ.\r\n", "date": "2018.07.19", "title": "Обвинената за руски агент Мария Бутина остава в ареста"}
{"url": "http://www.cross.bg/trump-hristov-prof-1579501.html", "text": "/КРОСС/ „Метафорично казано, срещата в Хелзинки между президентите Путин и Тръмп показа, че това е само първата стъпка – важна и символична, от тектоничното разместване на световния ред”, посочи в Пловдив проф. Иво Христов, поканен да анализира най-коментираното събитие през последните 24 часа. Той се спря върху опитите да бъде възпрепятствана тази среща, която нарече „трагикомедия в три действия”. По думите му сагата „Новичок”, целяща да убеди световната общност в „злонамерените попълзновения на злия кагебист Путин и неговата агентура на свещената британска земя”, проработи само на първо четене. „Имаше и второ действие – Световното първенство по футбол, което отдавна не е само спортно , но и геополитическо събитие. И неслучайно Путин подари топка на Тръмп, с което метафорично му каза: „Топката е в твоето поле!”, коментира проф. Христов. Преди това той откри символика  и в избора на мястото на самата среща на двамата лидери, като подчерта, че в такъв тип мероприятия всяко нещо има специален смисъл. „Мястото не е избрано произволно. По време на Студената война Финландия беше онази неутрална зона, както и Австрия, където се извършваха контактите между представителите на двата противостоящи лагера.”, обясни геополитическият анализатор. Той припомни историческото минало на скандинавската държава като бивша руска провинция, известна като Велико княжество Финландия, чийто велик княз е самият руски император. Дворецът на финландския президент днес всъщност е бил дворец на руския император. Фигуративно казано, Путин прие Тръмп на своя историческа, културна, ментална територия, само на 300 км. от родния си Санкт Петербург, стана ясно от думите на проф. Христов. Според него от екипа на Тръмп са калкулира всички атаки, които последваха срещата му с руския президент, а това означава, че стопанинът на Белия дом се чувства по-уверен в собствената си власт. „Зад Тръмп стоят сили, които са не по-малко мощни от неолибералния фронт, който се опитва да торпилира всяко негово действие”, обясни социологът. Това са стари бизнеси и индустрии, които искат Америка да бъде велика, а Доналд Тръмп спечели с обещанието „America First”. Проф. Христов припомни предизборните заявки на американския президент да спре деиндустриализацията на САЩ и да преразгледа всички международни правни актове и организации, в които САЩ участват и от които губят. Според екипа на Тръмп такива са СТО, НАТО, Трансатлантическото  и Тихоокеанското споразумения. „Империята се разпада в онзи момент, когато разходите от експанзията станат повече от ползите от поддържането й. САЩ много отдавна са на това ниво.”, посочи Иво Христов, обобщавайки причината, Тръмп да заяви, че Америка ще премине към двустранно сътрудничество и двустранни контакти. „Предишната администрация в Белия дом „проспа” възхода на Китай и в един момент Поднебесната империя се оказа втора икономика, която паразитира, както Тръмп се изразява, върху американския научно-технически прогрес.”, каза проф. Христов. Предполага се, че до 2025-2030 година Китай ще излезе на „оперативния простор” и няма да може да бъде спрян. „Това от своя страна предопределя съвършено друга външна политика, която от екипа на Тръмп са започнали да реализират. Тя е много проста и е от времето на Рузвелт. „Преждевременната” му кончина не даде възможност да бъде разгърната в следвоенното сътрудничество между Русия и САЩ за сметка и върху „костите” на Британската империя. Буш старши също настояваше за сътрудничество и колаборация с руснаците. Сега е третият опит и самият Тръмп каза, че няма никаква причина в това Русия и САЩ да бъдат врагове.”, обясни проф. Христов и потърси по-дълбоката, скритата причина да се иска сътрудничество с Руската федерация. Зад обективните обстоятелства, че няма непреодолими различия между двете ядрени държави и че трябва да се зачитат законните интереси на Русия, в т.ч. и геостратегически такива, анализаторът съзря „втори план” – ще се направи опит Русия да бъде вербувана от САЩ при един бъдещ сблъсък с Китай, който не може да бъде спрян без нея.„В момента Русия се намира в уникалното положение да бъде балансьор между Китай, с който е в стратегически съюз, и САЩ, които се опитват да разрушат този съюз, предлагайки „захарчета” - Украйна , Сирия, Прибалтика, ядрено разоръжаване.”, посочи проф. Христов. Той изтъкна, че същата позицията Русия има и в Близкия Изток между Израел и Иран. Затова през последния месец  Нетаняху два пъти беше в Москва, а резултатите от неговите совалки са такива, че сирийската армия излезе на йорданската граница, стигна до Голанските възвишения и в момента ликвидира „бандата”, известна като „бойци срещу Асад”. Според  проф. Христов ставащото показва, че не винаги най-мощната икономическа сила е най-ефикасната. „Русия на Путин е с една десета от силата на СССР, но водейки далеч по-умна политика и балансирайки върху противоречията на световните политически врагове, се върна като ключов и незаобиколим играч на световната сцена. Путин, метафорично казано, “държи златната акция на световното казино”, смята геополитическият анализатор. ", "date": "2018.07.19", "title": "Проф. Христов: Срещата Путин – Тръмп е първа стъпка от тектонично разместване на световния ред"}
{"url": "http://www.cross.bg/tzska-krug-ilves-1579500.html", "text": "/КРОСС/ Отборите на ЦСКА и \"Славия\" ще изиграят тази вечер реваншите си от първия квалификационен кръг на Лига Европа. Родните представители записаха минимални победи съответно срещу \"Рига\" и \"Илвес\" и очакват трудни ответни двубои.\"Червените\" гостуват на бронзовия медалист в латвийското първенство \"Рига\" от 19:30 ч. \"Белите\" приемат финландския \"Илвес\" от 19 ч.\"Няма да бъде лесно. \"Рига\" игра много агресивно в първия мач, очаквам подобна игра и в реванша. Те са опасни при статични положения и трябва да внимаваме. Ако вкараме първи гол, за съперника ще бъде трудно да навакса. Имаме добри шансове да продължим напред\", заяви старши треньорът на ЦСКА Нестор ел Маестро.Очаква се той да направи няколко промени в състава си, като по всяка вероятност Кирил Десподов, който пропусна първата среща поради контузия, ще започне като титуляр.Футболистите на Златомир Загорчич спечелиха гостуването си на \"Илвес\", но в лагера на тима очакват труден реванш. ", "date": "2018.07.19", "title": "ЦСКА и \"Славия\" в битка за следващия кръг на Лига Европа"}
{"url": "http://www.cross.bg/inklyziv-aleksandrova-nina-1579503.html", "text": "/КРОСС/ Във Великобритания обмислят да махнат алкохола от ол инклузив пакетите. Идеят идва от Майорка, където са решили да премахнат този ол инклузив, защото хората прекаляват. Трябва ли да остава алкохолът в ол инклузив пакетите? Вижте различните гледни точки с гостите в студиото - сестрите Нина Александрова и Ели Александрова, автори на туристически блок, и с хотелиери.Ели Александрова: Алкохолът няма място в ол инклузива. По-голямата част от хората не познават мярката си.Нина Александрова: В общи линии това не може в никакъв случай да се погледне само като някакво решение на хотелиерите. По принцип такова решение за една държава ще определи като цяло бъдещето на туризма.Според Нина ол инклузив се избира от два типа туристи - от семейства с деца, които искат да \"отмахнат\" мисълта за избиране на ресторант, и от туристи, които отиват да се напият.Нина Александрова: Първият тип са много по-доходоносен избор за един туризъм, на която и да е държава. Докато вторият сценарий вече няколко държави си показаха, че не могат да печелят кой знае колко много от него и че това нещо трудно се ограничава и трудно се задържа в една сфера.Вижте и какви са плюсовете и минусите на услугата ол инклузив за хотелиерите и за летовниците от репортера Мариана Малева и нейния събеседник Атанас Карагеоргиев – собственик на хотел в курорта “Светите Константин и Елена” край Варна.", "date": "2018.07.19", "title": "Има ли място алкохолът в пакета ол инклузив?"}
{"url": "http://www.cross.bg/sofiya-fandukova-remont-1579504.html", "text": "/КРОСС/ Въпреки дъждовното лято, ремонтът на всички обекти се движи в срок, строителството на метрото също се движи в срок. Това коментира в студиото на \"Денят започва\" кметът на София Йорданка Фандъкова.По думите й, най-големите обекти за ремонт са реконструкцията на ул. \"Граф Игантиев\" и зоната около Храм-паметник \"Александър Невски\".В зоната около ул. \"Граф Игантиев\" се работи много активно, това е мащабен проект, включващ и мащабна инфраструктура. Освен това, снощи пуснахме движението по бул. \"Тодор Каблешков\" в разширения участък при кръстовището с бул. \"Княз Борис Трети\".", "date": "2018.07.19", "title": "Фандъкова: Строителството на метрото и всички ремонти в София вървят в срок"}
{"url": "http://www.cross.bg/komisiyata-nadzor-pyblichen-1579507.html", "text": "/КРОСС/ Парламентът избра четирима членове на Комисията за публичен надзор над регистрираните одитори.В състава на комисията влизат Ваня Донева (предложена от председателя на Комисията за финансов надзор), Ирена Михайлова (предложена от управителя на Българската народна банка), Радослав Йорданов (предложен от управителния съвет на Института на дипломираните експерт-счетоводители) и Стефан Белчев (предложен от министъра на финансите). Мандатът им е четири години.Всички кандидати притежават необходимото образование, професионален опит и публична репутация да заемат длъжността член на Комисията за публичен надзор над регистрираните одитори, се посочва в доклада на Комисията по бюджет и финанси.", "date": "2018.07.19", "title": "Парламентът избра състава на Комисията за публичен надзор над одиторите"}
{"url": "http://www.cross.bg/danutzi-koli-avtomobili-1579487.html", "text": "/КРОСС/ Незаконна колекция от ретро и луксозни автомобили конфискува полицията в италианския град Генуа. 20-те коли принадлежали на частно лице, което дължало повече от 1 млн. евро данъци, съобща Modena2000.Мъжът стоял начело на групировка, която искала да продаде скъпите автомобили на международни търгове. Колите били регистрирани на името на роднини, за които е установено, че са безработни и също не плащат данъци.Колекцията включва скъпи модели „Фиат”, „Порше”, „Рейндж Роувър”, „Мини Купър” и мотори „Харли Дейвидсън”.", "date": "2018.07.19", "title": "Конфискуваха незаконна колекция от ретро коли в Италия"}
{"url": "http://www.cross.bg/milan-levski-gyndi-1579486.html", "text": "/КРОСС/ Италианският гранд „Милан” пристига у нас за двубой с „Левски” в чест на Гунди. Приятелската среща ще се играе на стадион „Васил Левски” на 11 август, съобщи за bTV.„Милан” е носител на 7 трофея от Шампионската лига. Освен това е 18-кратен шампион на и 5-кратен носител на Купата на Италия. Двубоят ще отбележи 75-ата годишнина от рождението на легендата на „Левски” Георги Аспарухов-Гунди.С „Милан” е свързан и един от най-ярките моменти в кариерата на славния нападател, загинал в катастрофа през 1972 г., но останал завинаги в сърцата на привържениците. През 1967 г. двата тима играят 1/16-финал в турнира на носителите на национални купи. „Левски” губи с 1:5 в първия двубой, а във втория достига до престижно равенство 1:1 пред 50 000 зрители на „Васил Левски”.Талантът на тарана в „синьо”, който отбелязва и двата гола, не остава незабелязан от щаба на „Милан”, които му предлагат договор срещу 5 млн. долара. Гунди обаче отказва с думи, останали в „синята” митология: „Има една страна България, в която има един отбор „Левски”. Може и да не сте го чували, но в този отбор съм се родил, в този отбор ще умра!“.Половин век по-късно „Милан” отново ще гостува на националния стадион. Грандът заменя първоначално обявения съперник на „сините“ – „Бока Хуниорс”. Закупените билети с дата 19 август 2018 г. важат без презаверка за двубоя между „Левски” и „Милан” на 11 август 2018 г.  ", "date": "2018.07.19", "title": "„Милан” срещу „Левски” в чест на Гунди"}
{"url": "http://www.cross.bg/epoha-krim-ostanki-1579482.html", "text": "/КРОСС/ Учени се натъкнаха на останки от древен гигантски носорог от доледниковата епоха в откритата през това лято пещера в Крим, съобщи ТАСС.Животното е било с размерите на слон. Този вид носорози са живели в доисторическия период и най-вероятно са послужили за изграждането на образа на еднорога в митологията. Древното животно е било дълго около 3,5 метра, а височината му на нивото на холката - над два метра.Археолозите очакват новооткритата пещера да даде представа как е изглеждал Крим преди Ледниковата епоха.", "date": "2018.07.19", "title": "Откриха останки от древен гигантски носорог от доледниковата епоха в Крим"}
{"url": "http://www.cross.bg/nekov-momchil-zhivotni-1579484.html", "text": "/КРОСС/ \"Евтаназията е адекватна мярка, ако има чума. Някой доказа ли, че има чума?\" Това попита в БНТ евродепутатът от БСП/ПЕС Момчил Неков.Той обясни, че има европейска директива 119/92г., в която ясно се казва, че ако има заразено животно в дадено стадо, стадото се евтанизира; районът от 3 км. около заразеното място се поставя под карантина; в този параметър, ако пробите на животните от други стада са отрицателни, те само се държат под карантина, а районът до 10 км. е под наблюдение.  \"Настояваме за повторни анализи. Ако има отрицателни проби тези животни тряба да бъдат запазени, а не да бъдат убивани\", убеден е евродепутатът.Момчил Неков изтъкна, че основен пропуск има в информираността. \"Когато бяхме преди дни в Шарково, продължава взимането на проби от животни, тези които ги взимат не се представят, нямат баджове. Хората ги е страх и не знаят какво се случва\", каза още евродепутатът. Той подчерта, че е изпратил приоритетен въпрос към ЕК и към Европейския орган за безопасност на храните, и към френската лаборатория. Той коментира, че около френската лаборатория има съмнения, по отношение на финансирането й.  \"Не се знае защо. Българската агенция по храните е работила точно с нея\", поясни той. Неков подчерта, че левицата ще настоява да се представят резултатите. \"Не може, при условие, че обществото е настръхнало, при положение че има протести, още да не са показали резултатите\", възмути се евродепутатът. Момчил Неков изтъкно, че ако има заразени животни, до 10 дни те трябва да са умрели. Според него от животните на най-големия стопанин в Шарково, на който са избити около 800 овце и кози, са взети проби на 21 юни, а са дошли да ги евтаназират на 13 юли - повече от 20 дни, без да е умряло нито едно животно.  \"На всичко отгоре, влизат в частна собственост, като гонят собствениците и не ги пускат да влязат докато евтанизират животните им\", обясни той и допълни, че представените документи са били без подпис и печат. Момчил Неков каза, че всички пострадали трябва да бъдат обезщетени според вредите, които са им нанесени, но според него това включва и хората, останали без работа  вследствие на избиването на животни.", "date": "2018.07.19", "title": "Момчил Неков: Някой доказа ли, че има чума? Настояваме за повторни изследвания"}
{"url": "http://www.cross.bg/lozen-dimitur-dogovora-1579485.html", "text": "/КРОСС/ Жители на Лозен се притесняват, че пасище ще се превърне в строителна площадка, след като беше отдадено под наем.Това е местността Сукарица. От тук тръгват единствените пътеки за изкачване в планината над Горни Лозен. От тук минават централният водопровод, път и дерето, в което е заустена част от канализацията на Лозен. Тази земя сега се стопанисва от 31-годишния Димитър Димитров.През 2016 г. земеделското министерство я дава под наем на баща му за пет години.Той умира и договорът е подновен с Димитър, за четири години. Семейството гледа 27 говеда над 2-годишна възраст и 30 по-млади животни за месо.От началото на миналата година тези 24 декара трябва да се ползват за пасище, пише в договора между земеделското министерство и Димитър Димитров. От тогава до сега крави тук не са идвали, казват хората, но преди три седмици идват мъже с резачки и започват да разчистват терена.По думите на кмета на общината от тях не е издаден нито един документ за разчистване на този терен.Кметът и хората от Лозен не знаели за сделката между Земеделското министерство и младия фермер. Стигат до договора и така разбират, че неговото стопанство намира в Бухово. \r\n „Това беше първото нещо, което ни направи впечатление. Бухово е на 27 км. От тук. Той да гледа животни или да коси трева в Лозен. Нещата не се връзват. Освен това тук има вече един прецедент – 2003 г. беше направен опит да бъде взета тази земя. Заменена. От хора, свързани с депутат тогава, и сега е депутат”, казва Атанас Милчев.По договор земеделското министерство е отдало земята за 14 лв. годишен наем за всеки декар. Или общо 322 лв. на година, като за миналата година бащата на Димитър е бил освободен от наем, а самият Димитър тази година не дължи нищо на държавата.Отиваме в Бухово, за да попитаме наемателя дали и как ще транспортира говедата си на 27 км разстояние всеки ден, за да спази договора и да ползва наетата земя като пасище. В стопанството откриваме само човека, който се грижи за кравите, който е категоричен, че кравите не се водят до Лозен.Самият Димитър Димитров отказа да застане пред камерата ни и коментира договора само по телефона:  Стопанинът казва, че поддържането на терена е достатъчно, за да изпълнява договора, макар че в него пише,че земята е отдадена за пасище. Твърди, че все още не получава субсидии за тази земя.  ", "date": "2018.07.19", "title": "Разследване: Как частно лице получи пасище срещу 332 лв. на година"}
{"url": "http://www.cross.bg/pozhar-v-chikago-stotitzi-byaha-evakyirani-1579488.html", "text": "/КРОСС/ Стотици хора бяха евакуирани заради пожар в северозападната част на Чикаго. Трима души са настанени в болница, но без опасност за живота, съобщава телевизия CBS Chicago.Огънят е унищожил две жилищни сгради, а на трета са нанесени сериозни щети.В потушаването на пожара са се включили 150 пожарникари, чиято работа е била  затруднена от силния вятър. Засега не е ясна причината за инцидента.", "date": "2018.07.19", "title": "Пожар в Чикаго: Стотици бяха евакуирани"}
{"url": "http://www.cross.bg/mirchev-istanbylskata-konventziya-1579489.html", "text": "/КРОСС/ \"БСП има твърда позиция против Истанбулската конвенция\". Това заяви пред БНР народният представител от ПГ на \"БСП за България\" Стоян Мирчев. Той обясни, че в България е пристигнала делегацията на ПЕС, която ще се срещне с различни НПО-та по проблеми, свързани с темата домашно насилие и накрая ще имат среща и с ръководството на ПГ на левицата и на НС на БСП.На въпрос- дали се очаква натиск за смяна на позицията на БСП по отношение на Истанбулската конвенция, Мирчев заяви: \"НС на БСП има твърда своя позиция, която е заявявала не веднъж. Мисията им е проучвателна и най-вероятно за продължаване на диалога. Натиск върху БСП не може да бъде оказван\".Депутатът каза, че на срещата ще бъде обяснено, че БСП, чрез Народно събрание, е предприела мерки за ограничаване на домашното насилие у нас. \"Ако те смятат, че можем да предприемем допълнителни мерки чрез българското законодателство, са добре дошли да ни помогнат\", каза още той. За вероятността БСП да бъде изключена от ПЕС, ако не промени позицията си за конвенцията, Мирчев коментира, че левите партии събират в себе си разнообразни виждания по еднакви теми. \"В този случай, БСП има по-различно виждане от основните партии в ПЕС. Няма нищо по-нормално от това- да се намери балансирано решение - как ние можем да отговорим на очакванията на нашите партньори от ПЕС, тук в България, за справяне с домашното насилие, а те да се съобразят с нашите притеснения, свързани с Истанбулската конвенция\", изтъкна той и допълни, че може би има нужда от още разговори. Стоян Мирчев заяви, че с оглед на състоянието на левите партии, ПЕС трябва да разберат, че трябва да се защитават по-убедено позиции като -икономическото неравенството в самите държави и между отделните държави в ЕС, липсата на сигурност, липсата на качествено образование и здравеопазване в част от страните, експлоатацията на капитала над труда.", "date": "2018.07.19", "title": "Стоян Мирчев: БСП има твърда позиция против Истанбулската конвенция"}
{"url": "http://www.cross.bg/obstanovkata-v-selo-sharkovo-e-spokoiina-1579494.html", "text": "/КРОСС/ В момента обстановката в едно от засегнатите от чума по животните села – Шарково, е спокойна. Засилена е полицейската охрана на влизане и излизане в селото, проверяват се лични карти и багажниците на автомобилите. Извършва се и пълна дезинфекция.За 10 часа пред Областната администрация в Ямбол е насрочен протест срещу умъртвяването на животни в Странджа.", "date": "2018.07.19", "title": "Обстановката в село Шарково е спокойна"}
{"url": "http://www.cross.bg/dolara-barel-brent-1579495.html", "text": "/КРОСС/ Петролните фючърси се намират под нов натиск от продажби по време на търговията в сряда, тъй като търговците и инвеститорите продължават да изглеждат притеснени от възможността за нарастване на производството в момент, когато търговското напрежение между САЩ и Китай може да се отрази негативно на глобалния икономически растеж и респективно върху потреблението на ценната енергийна суровина в световен план, съобщава БНР.Негативно влияние върху цените оказва и изненадващото повишаване на наличните складови запаси на суров петрол в САЩ, според данни на Американския петролен институт (API). API отчете увеличаване на запасите с 629 хил. барела за седмицата до 13-ти юли, докато осредните прогнози бяха за тяхно поредно намаляване с около и над 3 млн. барела.Фючърсите на петрола сорт Брент с доставка през септември се понижават в началото на днешната европейска търговия с 1,21% към ново тримесечно дъно от 71,28 долара за барел (най-ниско ниво от 17-и април), докато фючърсите на американския лек суров петрол с малко под 1% към 67,40 долара за барел, доближавайки вчерашното близо едномесечно дъно около 67,03 долара (най-ниско ниво от 22-ри юни).Петролът сорт Брент поскъпна към и малко над психологическата бариера от 80 долара за барел през юни и след това в началото на юли в резултат главно на сериозни проблеми с доставките на либийски и на венецуелски петрол и с оглед на притеснения, че САЩ ще окаже натиск върху всички купувачи на ирански петрол да сведат до нула техните доставки от Техеран от ноември тази година. Последвалото обаче постепенно възстановяване на либийските доставки, както и решението на ОПЕК и Русия (на т.нар. \"ОПЕК+\") да повишат тяхното производство с общо около 1 млн. барела дневно, доведоха до драматична обезценка на петрола сорт Брент с близо 10% само в рамките на предходната седмица.Новините от уикенда, че САЩ обмислят да освободят част от стратегическия петролен резерв преди ноемврийските частични избори в страната, също допринасят за доста рязкото понижение на петролните фючърси през последните сесии на търговия и най-вече за драматичния спад с повече от 4% в началото на настоящата седмица.Според анализатори на Goldman Sachs високата несигурност относно предлагането и търсенето на черното златовероятно ще доведе до запазване на настоящата висока ценова волатилност (резките ценови колебания), като те прогнозират, че в краткосрочен план фючърсите на петрола сорт Брент ще останат да се тъгуват доста нервно между 70 долара и 80 долара за барел. От Goldman Sachs продължават да прогнозират, че петролът сорт Брент ще тества отново многогодишните върхове около 80 долара за барел, но вероятно по-късно през годината, а не както се очакваше доскоро още това лято. Според голямата банка, очакваното влизане с пълна сила на американските санкции спрямо Иран в късната есен ще доведе отново до дефицит на петролните пазари през ноември. През същия месец ще се проведат и частичните избори за Конгреса на САЩ, което предполага, че обмисляното от администрацията на Доналд Тръмп реализиране на пазара на част от стратегическите петролни резерви може да остане в сила точно до ноември.", "date": "2018.07.19", "title": "Цената на петролът продължава да пада"}
{"url": "http://www.cross.bg/yskoritelya-izpitanie-yspeshno-1579492.html", "text": "/КРОСС/ Космическият център във Френска Гвиана съобщи, че първото изпитание на ускорителя за новата ракета-носител \"Ариана-6\" е успешно.Пробният тест е бил с продължителност 135 секунди и се е състоял на ракетната площадка в Куру.Това е най-големият в света двигател с твърдо гориво с монолитен корпус от въглеродно влакно. Ускорителят е с дължина 13 метра и ще бъде прикрепен към ракетите \"Ариана-6\" и \"Вега-C\", разказаха конструкторите от \"Ариана груп\", но уточниха, че през следващите две години ще бъдат извършени още две проби.", "date": "2018.07.19", "title": "Първото изпитание на ускорителя за новата ракета-носител \"Ариана-6\" е преминало успешно"}
{"url": "http://www.cross.bg/vestnikut-pishe-suobshtava-1579476.html", "text": "/КРОСС/ Одобреният от парламентарната здравна комисия кандидат за директор на Здравната каса, д-р Дечо Дечев, е предложил при изслушването си вместо да изпращаме за лечение в чужбина наши пациенти, да каним тук чужди лекари. Той предлага и медицинският одит да се прехвърли в Здравната каса, за това пише \"24 часа\".\"Труд\" съобщава, че правителството отпуска повече пари за спорт в училищата. От 1 януари догодина тези пари ще се ползват за купуване на спортни уреди и пособия. Във Варна ударно търсят учители два месеца преди началото на учебната година, съобщава \"Труд\". Най-дефицитни са преподавателите по физика. Над 50 са свободните места само за града.\"Нов лобистки скандал може да доведе до разпад на управляващата коалиция\", пише \"Сега\". Въпреки заплахите на вицепремиера Валери Симеонов парламентът прие промени в Закона за приватизация, предложени от \"Атака\" и подкрепени от ГЕРБ, пояснява вестникът. Текстовете засягат изпълнението на приватизационните договори.\"Уплашен, Борисов спря протеста с уволнения\" е водещото заглавие на опозиционния \"Дума\". Изданието цитира лидера на БСП Корнелия Нинова, която заяви: \"Управляващите изправиха държавата срещу народа\". Водещото заглавие на \"Земя\" е в същия дух – \"Фермерите изплашиха властта\". Фермери излязоха на протест пред сградата на Министерския съвет в защита на своите права. Борисов освободи четирима висши чиновници от екипа на агроминистъра в опит да тушира напрежението, допълва вестникът.\"Бунят държавата с овце и миньори\", пише \"Стандарт\" на първа страница. Чумата дойде дюшеш на БСП за политическия им сценарий, обобщава вестникът.\"Истината за баба Дора е тъжна и неудобна. И никой не смее да я съобщи\", коментира \"Сега\" драмата с чумата по овцете и козите в Странджа. Осигуряване на санитарна зона, адекватни компенсации, изграждане на компетентен административен капацитет – това са изводите в обширния коментар. \"Граничари заловиха след гонка 26 мигранти\", съобщава \"Стандарт\". Заловени са двама каналджии. Новината съобщи премиерът преди началото на заседанието на правителството, пояснява вестникът. Акцията се провела близо до Драгоман.", "date": "2018.07.19", "title": "Преглед на печата"}
{"url": "http://www.cross.bg/prezidenta-ignatievo-plovdivskiyat-1579478.html", "text": "/КРОСС/ В авиобаза \"Граф Игнатиево\" Пловдивският митрополит Николай ще освети нов параклис, носещ името на Свети Великомъченик Мина.Идеята за изграждането му е на президента Румен Радев, който ще присъства на церемонията. Проектът е реализиран със съдействието на дирекция \"Вероизповедания“ към Министерския съвет и Пловдивската митрополия.Гости на церемонията ще бъдат още командващият на Военновъздушните сили генерал-майор Цанко Стойков, високопоставени лица от държавната администрация на президента, пловдивският областен управител Здравко Димитров, командири на военни формирования.", "date": "2018.07.19", "title": "Пловдивският митрополит Николай ще освети нов параклис в авиобаза \"Граф Игнатиево\""}
{"url": "http://www.cross.bg/siriya-rysiya-bezhantzi-1579479.html", "text": "/КРОСС/ Русия създаде в Сирия в координация със сирийските власти Център за прием, разпределяне и настаняване на бежанци. Той ще се занимава с организирането на доставки с хуманитарната помощ за Сирия и устройването на бежанците, съобщи руското министерство на отбраната, цитирано от ТАСС.За да бъде координирана работата на центъра, в Москва е създаден и вече действа междуведомствен щаб.Русия поддържа връзка по въпроса както с ООН, така и с 36-те страни в които има най-много сирийски бежанци. По този начин Русия предлага да помогне да бъде организирано репатрирането на бежанците, които са избягали от гражданската война в Сирия и искат да се върнат.Русия обяви новината за центъра след интензивните бомбардировки от миналата нощ в Югозападна Сирия.", "date": "2018.07.19", "title": "Русия създаде Център за прием, разпределяне и настаняване на бежанци в Сирия"}
{"url": "http://www.cross.bg/petkov-zhivotni-rymen-1579473.html", "text": "/КРОСС/ „Избиването на животни без доказателства за здравния им статус е неприемлива държавна политика”, категоричен е лидерът на АБВ Румен Петков.„Нито България, нито Европа реагираха адекватно в ситуацията. Това е нещо, за което трябва да се търси отговорност. Твърди се, че една четвърт от животните в този край са неидентифицирани”, допълва Петков.По думите му такова хаотично избиване на животни е недопустимо, но и никой не си дава сметка за опасността, която идва от Румъния. Петков обясни, че България преди години е ликвидирала Националната ветеринарна служба. Според него този щаб, който беше създаден сега, не е направил нищо, за да проследи 700 огнища в Турция на болестта.", "date": "2018.07.19", "title": "Румен Петков: Избиването на животни без доказателства е неприемлива политика"}
{"url": "http://www.cross.bg/dora-sharkovo-stado-1579472.html", "text": "/КРОСС/ „Има настроения срещу мен в село Шарково”, каза баба Дора, която се превърна в символ на протестите на животновъдите срещу евтаназията на животни, болни от чума в страната.Според баба Дора хората в селото са се настроили срещу нея, защото единствено нейното стадо не е избито.„Казват ми, че съм била голяма актриса, че моите приятели, когато ме напуснат, ще дойдат хора от селото и ще ми убият лично животните”, казва Дора.Въпреки решението на кризисния щаб днешната евтаназия да бъде отложена, кметът на Шарково казал на баба Дора, че нейното стадо не може да бъде запазено и може да бъде евтанизирано още днес.„Питам ги защо – моите животни са здрави, нямат положителен резултат и трябва да се запазят. Казаха ми, че ще ми ги сложат под карантина, което означава, че ще ги уморя сама”, казва Дора.Тя е категорична, че не иска парите от обезщетенията.„Тия пари не могат да ми заменят животните. Не им ща парите”, каза Дора.Междувременно блокадата пред къщата ѝ продължава, като там са се събрали хора от цялата страна, за да защитят последното стадо в Шарково. Те все още не вярват, че има чума по животните и че евтаназията е наложителна.", "date": "2018.07.19", "title": "Баба Дора: Има настроения срещу мен в Шарково"}
{"url": "http://www.cross.bg/proba-porozhanov-polozhitelna-1579474.html", "text": "„Две са стадата, в които има констатирана положителна проба за чума. Едното е на баба Дора в Шарково – то е в контекста, че в самото населено място има положителна проба. И в едно стадо в Болярово”, каза земеделският министър Румен Порожанов на пресконференция след извънредното заседание на кризисния щаб в сградата на МВР.„Ние ще отложим евтаназията, като междувременно цялата дезинфекция, която е необходима на населеното място, ще се извършва при усилен контрол”, категоричен е Порожанов.Той уточни, че всички налични проби и резултати са качени на сайта на Българската агенция по безопасност на храните.„Не е тайна, че има проби, за които очакваме резултати. Надяваме се болестта да бъде овладяна в районите, в които е, но ни притеснява ситуацията, която се нагнетява около целия този процес”, каза още Порожанов.След него говори вътрешният министър Валентин Радев, който обясни, че  заради намаленото доверие в някои политически сили.", "date": "2018.07.19", "title": "Румен Поражанов: Две са стадата, в които има констатирана положителна проба за чума"}
{"url": "http://www.cross.bg/vinoven-beshe-priznat-1579480.html", "text": "/КРОСС/ Екстремист, верен на групировката \"Ислямска държава\", беше признат за виновен в заговор за убийството на британския премиер, предаде Асошиейтед прес.Наимур Закария Рахман беше признат за виновен, че е планирал да взриви входа на резиденцията на министър-председателя на \"Даунинг стрийт\" 10, да убие охраната там и да нападне Тереза Мей с нож или огнестрелно оръжие.Прокуратурата заяви, че Рахман имал намерение да загине при нападението. Двайсетгодишният мъж беше арестуван през ноември, а вчера съдебните заседатели в съд в Лондон го признаха за виновен. Предстои да бъде произнесена присъдата.", "date": "2018.07.19", "title": "Британски екстремист беше признат за виновен в заговор за убийство на премиера"}
{"url": "http://www.cross.bg/mesetz-ryse-protesta-1579481.html", "text": "/КРОСС/ Родителите на деца с увреждания в Русе отбелязаха днес един месец от началото на протеста си срещу системата за социално подпомагане, съобщава радио Русе.Майките на деца и младежи с увреждания от Русе продължават с протеста си и настояват за приемане на закона за личната помощ. До края на този месец ще продължат да се събират подписи в тяхна подкрепа и са категорични, че няма да се откажат до 1 октомври.\"Август месец, тъй като нашите управляващи излизат ваканция - най-вероятно ще отидат на остров Бали, защото заплатите им са големи и могат да си го позволят. А ние ще сложим две бали в палатката и ще отброяваме дните до 1 октомври - датата на огромен национален протест\", обясни една от протестиращите майки.", "date": "2018.07.19", "title": "В Русе родителите на деца с увреждания отбелязаха един месец от началото на протеста си"}
{"url": "http://www.cross.bg/logikata-mozhe-da-vi-otvede-1579467.html", "text": "/КРОСС/ Логиката може да ви отведе от точка А до точка Б, а въображението - навсякъде.                                     Алберт Айнщайн ", "date": "2018.07.19", "title": "Логиката може да ви отведе..."}
{"url": "http://www.cross.bg/gradysa-temperatyri-maksimalnite-1579471.html", "text": "/КРОСС/ До 70 км/ч достигнаха поривите на вятъра в Оряхово през изминалата нощ.През деня ще продължи да духа умерен до силен вятър от запад-северозапад. Ще бъде по-често облачно, с превалявания главно в източната половина от страната. Максималните температури ще са между 24 и 29 градуса, в София- 24 градуса. И на морето ще е облачно и ветровито. Ще има краткотрайни валежи с гръмотевици. Максималните температури ще са около 26-28 градуса, морската вода е с температура около 26 градуса.Утре ще е все още ветровито и все още с превалявания на места. Максималните температури ще са между 25 и 30 градуса. През почивните дни ни очаква предимно слънчево време. Северозападният вятър ще отслабне, ще се ориентира от изток-югоизток и температурите ще се повишат. В неделя очакваме до 35 градуса в страната. Още в началото на новата седмица, обаче, предстои промяна на времето. Очакват се нови валежи и рязко захлаждане.", "date": "2018.07.19", "title": "Ветровито, облачно и с превалявания днес"}
{"url": "http://www.cross.bg/bulgarski-letni-olimpiiiski-1579466.html", "text": "/КРОСС/ 64 г. - Големият пожар в Рим: В търговската част на Рим започва пожар, който в следващите шест дни унищожава две трети от града.1344 г. - Венецианският сенат излиза с решение, в което се документират кражби на стока на венецианските търговци във Варна.1843 г. - На вода е пуснат параходът Great Britain на инженера Изъмбард Кингдъм Брунел - първият презокеански параход, оборудван с гребен винт и метален корпус.1864 г. - В Букурещ е отпечатан единственият брой на в. „Бранител\", редактиран от Георги С. Раковски.1870 г. - Започва Френско-пруската война.1877 г. - Руско-турска война (1877-1878): Приключва първата Шипченска битка, в резултат на която османските сили се изтеглят и предният отряд на руската армия, под командването на ген. Йосиф Гурко, установява контрол над Шипченския проход1879 г. - Открити са първите български дипломатически представителства в Цариград, Белград и Букурещ и са назначени първите български дипломатически агенти.1880 г. - Учреден е първият български медал\"За Освобождението 1877-1878 г.\".1886 г. - В Люксембург се състои последният концерт на Ференц Лист, който умира на 31 юли с.г. в Байройт, Германия.1900 г. - Без официална церемония в експлоатация е пусната първата линия на Парижкото метро.1903 г. - Провежда се финалът на първия Тур дьо Франс.1923 г. - В София е осветена румънската православна черква „Св. Троица\".1923 г. - Конституционният блок се саморазпуска под натиска на армията, ВМРО и правителството.1952 г. - Започват XV летни олимпийски игри в Хелзинки.1974 г. - Испанският лидер ген. Франко предава временно, поради болест, властта на одобрения за негов наследник принц Хуан Карлос.1980 г. - В Москва са открити XXII летни олимпийски игри, бойкотирани от западните страни.1989 г. - Полският парламент избира комунистическия лидер ген. Войчех Ярузелски за президент на страната.", "date": "2018.07.19", "title": "19 юли в историята"}
{"url": "http://www.cross.bg/kraya-ognishta-zasedanieto-1579470.html", "text": "/КРОСС/ Планираната за днес евтаназия на доказано заразени с чума овце и кози се отлага, реши междуведомственият координационен щаб снощи.Повод за заседанието са неполучените до края на работния ден резултати от изследванията на пробите от животните от райони, съседни на установените огнища на заразата, както и „промяната в декларираното доверие към действията на координационния щаб от представителите на всички политически сили”.Ще се засили контролът на движение на хора, животни и животински продукти от и към зоните с огнища на зараза.Активно ще се дезинфекцира 10-километровата зона около огнищата, а контролните пунктове ще имат допълнително оборудване.", "date": "2018.07.19", "title": "Отлагат планираната за днес евтаназия на животни"}
{"url": "http://www.cross.bg/myzikant-kmet-nikolaii-1579477.html", "text": "/КРОСС/ Богдана Карадочева, певицаНиколай, Пловдивски митрополитИвайло Московски,министър на транспортаВелислав Вуцов, треньор по футболИван Лечев, музикантИлинда Маркова, писателка,поетеса и преводачкаКалин Каменов, кмет на ВрацаКремена Халваджиян, дизайнер и стилистНели Сандалска, директор на Би Ти Дивелъпмънт СървисисНелко Коларов, музикант, композитор и диригентПроф. Николай Овчаров, археологНина Чилова, бивш министър на културата и туризмаТаня Христова, кмет на ГабровоАтила Йенисен, главен изпълнителен директор, МЕТРО - България ", "date": "2018.07.19", "title": "Родени на 19 юли"}
{"url": "http://www.cross.bg/chasa-provede-sofiyaot-1579475.html", "text": "/КРОСС/ Пловдив. В 10.30 часа президентът и върховен главнокомандващ на Въоръжените сили Румен Радев ще посети авиобаза Граф Игнатиево, където ще присъства на ритуала по откриване и освещаване на параклис „Св. Вмчк. Мина\".***Габрово.Регионалният министър Николай Нанков ще посети Габрово. От 11.00 часа той ще присъства на откриването на обновения парк „Кольо Василев - Обов\", част от финансирания по Оперативна програма „Региони в растеж\" 2014 - 2020 проект за изграждане на съвременна градска среда в Габрово. В 12.00 часа министър Нанков ще инспектира строителството на обходния път на областния град. Половин час по-късно ще направи оглед на рехабилитацията на път II-44 Севлиево - Габрово, която се изпълнява в рамките на два лота със средства от Оперативна програма „Региони в растеж\" 2014 - 2020.***София.От 09.00 часа ще се проведе заседание на Народното събрание.***София. В Народното събрание ще бъде открита изложба на Регионален исторически музей - Благоевград, посветена на 115-годишниан от Илинденско - Преображенското въстание.***София.От 09.00 часа 4 състав на Специализирания наказателен съд ще гледа делото срещу Васил В., Велизар В., Иван А. и др. за организиране и ръководене на организирана престъпна група.***София.От 10.00 часа пред входа на Народното събрание, Движение „Възраждане\" ще представи резултатите от подписката за провеждането на референдум срещу приемането на еврото като официална валута в България.***София.От 11.00 часа в залата на Пресклуб България в София (Национален стадион „Васил Левски\") Спешъл Олимпикс България ще проведе пресконференция за отбелязване на 50-та годишнина от създаването на движението.***София.От 11.30 часа в Залата на Прес клуб България ще се проведе пресконференция за проблемите в управлението на автомобилния спорт и нормалното изпълнение на Спортния календар за 2018 г.***София.В 12.00 часа зам.-кметът на столицата Евгени Крусев ще провери ремонта на уличното осветление на Симеоновско шосе в участъка от ул. „Г.М.Димитров\" до ул. „21 век\".***София.От 13.30 часа 9 състав на Специализирания наказателен съд ще гледа делото срещу Деян М., Мирослав М., Недялко Ц. и др. за организиране и ръководене на организирана престъпна група.***София.От 13.30 часа 11 състав на Специализирания наказателен съд ще гледа делото срещу Петър П. за престъпление по служба.***София.От 14.00 часа ще се проведе среща между НЗОК и Асоциация на пациентите с ревматоиден артрит (АПРА). След срещата АПРА ще даде брифинг пред НЗОК.***София.От 18.00 часа в галерия „Структура\" ще се състои втората дискусия „Диалози за София\" по темите „Бедност и отпадъци\".***София.От 18.00 часа в литературния салон „Леге 10\" ще бъде представено новото фототипно издание на „Моторни песни\" на Никола Вапцаров (Издателство „Захарий Стоянов\", 2018) и ще бъде показан документалният филм на Петко Горанов „И след разстрела\".***София.От 18.30 часа в галерията на ул. „Иван Денкоглу\" 24 И АЗ МОГА / I CAN TOO организира благотворителна изложба-търг с детски рисунки, създадени от малките художници за инициативи на организацията през последните 12 години.***Благоевград. От 18.00 часа в Градска художествена галерия ще бъде представена изложба „Превърнати форми\".***Бургас.От 08.30 до 14.00 часа от борда на фрегатата „Верни\", гостите на учението „Бриз 2018\" и представители на медиите ще могат да наблюдават различни епизоди от учението на брега и в морето.***Бургас.От 16.00 часа в Експо център „Флора\" ще се проведе Първият международен фестивал на бирата „101 Beer Fest\" Бургас.***Бургас.От 19.00 часа в галерия „13-то стъпало\" ще бъде открита изложбата „Светлина и Сребро\" на Калин Костов.***Бургас.От 21.00 часа в Летния театър Националният фолклорен ансамбъл „Българе\" ще представи новия си мащабен проект първо пред публиката в Бургас.*** Велико Търново. От 10.00 часа в Читалище „Надежда - 1869\" ще се проведе Работилница по бродерия.*** Велико Търново. От 11.00 часа в зала 302 на Община Велико Търново ще се проведе пресконференция за предстоящия Международен фолклорен фестивал.*** Велико Търново. /с. Арбанаси.От 17.30 часа в голяма зала на Общината ще се проведе заседание на Великотърновски общински съвет.*** Велико Търново. От 17.30 часа в Стопански факултет на ВТУ, Зала 2 ще се проведе Безплатен семинар по дигитални умения „Google Дигитален гараж\".*** Велико Търново. От 18.00 часа в МДТ „Константин Кисимов\" ще бъде представена „Пипи Дългото чорапче\" - детска постановка.*** Велико Търново./с. Арбанаси. От 19/30 часа в Църква „Св. Архангели Михаил и Гавраил\" ще се проведе Международен фестивал за класическа музика Arbanassi Summer Music -концертна програма.*** Велико Търново. От 20.30 часа на Сцена „Арт лято\" до ХГ „Борис Денев\" Проект „Арт лято\" представя: концерт на Mango Duende, парти с Un Beso.***Враца.От 10.30 часа в детски отдел РБ „Христо Ботев\" ще се проведе детска архитектурна работилница - подреждане на карта „Мини Европа\" за деца от 3 до 10 години.***Враца.От 20.30 часа в местността с . Оходен ще бъде открит Пети юбилеен фестивал за древни култури „Слънцето на Тодорока\". ***Габрово.От 11.00 часа на територията на парк „Колю Василев - Обов\" ще бъдат открити обектите по проект „Габрово - инвестиции за изграждане на съвременна градска среда\".***Добрич.Гражданите на Добрич ще почетат кап. Димитър Списаревски по повод 102 години от неговото рождение с поднасяне на цветя на паметника на героя.***Добрич.От 17.00 часа в Младежкия център ще бъде представена поезията на Маргарита Стоянова „Мислите на едно 15-годишно момиче...\".***Кочериново.От 10.30 часа в заседателна зала на Община Кочериново ще се състои заключителната конференция по проект „Подкрепа за достоен живот на лица в неравностойно положение\".***Кюстендил.От 14.00 часа в залата на Възрожденското училище ще се проведе обществено обсъждане с представители на туристическия сектор, връзка с публикувани насоки за кандидатстване по процедура на директно предоставяне на безвъзмездна финансова помощ за развитие на туристически атракции по Оперативна програма „Региони в растеж\".***Кюстендил.От 15.00 часа в кабинета на председателя на Общинския съвет - Кюстендил Михаела Крумова ще се проведе пресконференция.***Ловеч.От 15.00 часа в офиса на Областен информационен център - Ловеч ще се проведе пресконференция на тема „Напредък и възможности по ЕСИФ\".***Перник.От 10.30 часа пред Двореца на културата ще се състои \"Лято в Двореца\" - забавни игри и анимация с деца и родители.***Петрич. От 11.00 часа в пространството пред Исторически музей - Петрич ще бъде открита изложбата „Археологията на Азербайджан\".***Перник.От 18.00 часа пред Общински младежки дом ще се проведе Училище по танци.***Пловдив.В 10.00 часа в междублоковото пространство между улиците \"Пенчо Славейко\" и \"Прогрес\" кметът на Пловдив Иван Тотев и кметът на район \"Централен\" Георги Стаменов ще открият нова детска площадка. ***Пловдив.В 11.00 часа в заседателната зала на Община Пловдив кметът Иван Тотев ще посрещне световната шампионка и рекордьорка на троен скок за девойки под 20 години - Александра Начева.***Пловдив.В 15.30 часа е зала 2 на Окръжен съд ще се разгледа жалбата на Евгени Н., който взриви и обра банкомат в Тракия. ***Пловдив.Общинските съветници от ГЕРБ-Пловдив ще проведат приемни с граждани по следния график: Ясен Михайлов, Дамян Петров и Петър Попов от 17.30 до 19.00 часа в офиса на ГЕРБ в район „Западен\" на ул. „Царевец\" № 9; Гошо Къчков, от 17.30 до 19.00 часа в офиса на ГЕРБ в район „Северен\" на бул. „Марица\" №91; Пенчо Малинов, от 17.00 до 18.30 часа в офиса на ГЕРБ в район „Източен\" на ул. „Коста Паница\" №5; Веселин Маневски, от 16.00 до 18.00 часа в офиса на ГЕРБ в район „Южен\" на ул. „Академик Петър Динеков\" № 1А.***Севлиево.От 12.00 часа в гр. Севлиево, заместник-министърът на регионалното развитие и благоустройството Деница Николова ще открие обновени по оперативната програма многофамилни жилищни сгради. Събитието ще се проведе при бл. №1 в ж. к. „Д-р Атанас Москов\".*** Свищов. От 10.00 часа в Детски отдел на Читалищната библиотека ще се проведе инициативата „Тихи игри\".***Смолян.От 08.00 часа на свлачището по пътя Смолян - Мадан, край село Тикале ще се проведе протест от група граждани срещу забавянето на ремонта и отварянето на главния път.***Смолян.От 11.30 часа в зала 201 на Областна администрация - Смолян ще се проведе пресконференция на областния управител Недялко Славов по актуални теми.***Стара Загора.От 12.00 часа в зала 2 на Община Стара Загора организаторите на Балканиада по лека атлетика за мъже и жени ще дадат пресконференция.***Русе.От 16.30 часа във Военния клуб ще бъде открита изложба на Регионалния исторически музей на тема „Войните през погледа на военния кореспондент\", след което ще бъде представен филмът „По стъпките на сухопътните войски\".***Стара Загора.Община Стара Загора организира общоградско възпоменание на загиналите мирни жители от града и района, при опожаряването на Стара Загора и Старозагорското клане през 1877 г. От 17.00 часа в енорийски храм „Света Троица\" ще бъде отслужена Вечерна служба. В 17.30 ч. от храма ще тръгне литийно шествие до Мавзолея костница „19 юлий 1877\". На мястото, където са положени костите на хиляди мъченически загинали християни в периода от 19 до 31 юли 1877 г., от 18.00 ч. ще бъде отслужена заупокойна молитва в тяхна памет. ", "date": "2018.07.19", "title": "Предстоящи събития в страната за 19 юли"}
{"url": "http://www.cross.bg/otmeni-polozhenie-myarkata-1579469.html", "text": "/КРОСС/ Турция отмени извънредното положение, въведено в страната след опита за държавен преврат на 15 юли 2016 г.В рамките на мярката над 100 хил. държавни служители бяха уволнени, а повече от 50 хил. бяха арестувани, сред тях политици и журналисти.Над 1500 души, включително войници и представители на медиите бяха осъдени на доживотен затвор по обвинение във връзка с организацията на проповедника Фетхуллах Гюлен, сочен като организатор на преврата.Извънредното положение, налагано за 3 месеца, беше удължавано 7 пъти. Президентът Ердоган обеща да отмени мярката, ако победи на изборите на 24 юни, които той спечели с над 52 процента. ", "date": "2018.07.19", "title": "Турция отмени извънредното положение в страната"}
{"url": "http://www.cross.bg/tema-sofiya-zhivo-1579483.html", "text": "/КРОСС/ Тема: Има ли място алкохолът в пакета ол инклузив?Тема: Каква е цената на сезонните плодове и зеленчуци у нас и в Румъния?Тема: На живо от борда на „Верни\" - каква е ролята на военноморските ни сили в международното учение „Бриз\"Тема: Политическите решения в борбата с чумата по животните - евродепутатът Момчил НековТема: Проблемите на София и решенията на кмета - гост Йорданка ФандъковаТема: Докъде ще стигнат разногласията при обединените патриоти - лидерът на АТАКА - Волен СидеровТема: Лятното кино на БНТ отново на пътТема: Две села на протест заради свлачище, което заплашва да ги остави без пътТема: Занижен ли е контролът на „Летище София\" и кой допусна да излети непроверен самолет? Гостува Румен ПетковТема: Участвала ли е в пране на пари Елена Йончева и имала ли общ бизнес с банкера Цветан Василев? Аргументите на ГЕРБ от депутата Тома БиковТема: Виктория Готева разказва вдъхновяващата история на 10-годишния Абдулах от АлепоТема: Ще стане ли частно последното парче земя в село Лозен?Тема: Ще получат ли фермерите по-високи обезщетения за избитите си животни?Тема: На живо: Ще бъдат ли унищожени липите на площад Славейков заради ремонт?Тема: Ще бъде ли спряна заразата и колко пари ще плати държавата за умъртвения добитък, след като евтаназията на заразени животни продължава и  след протести, оставки и преговори?Тема: Кой оскверни гроба на Стефан Стамболов в София? Румен Бахов по следите на вандалите.Тема: Лъжат ли ни с фалшив алкохол по заведенията през лятото? Какво показват проверките и резултатите в лабораторните тестове - отговорите в \"На твоя страна\" с Георги Георгиев.Тема: Топола падна и премаза автомобил в Кранево - институциите си прехвърлят отговорността и не знаят на кого е тяТема: ГЕРБ с обвинения към депутата от БСП Елена Йончева, че е имала обща фирма с Цветан Василев. Гост по темата е Делян Добрев.Тема: Кой и как ще стопанисва летище \"София\", след като бъде отдадено на концесия?Тема: Как се разрешават кризисни ситуации в морето - демонстрация преди началото на военноморското учение \"Бриз 2018\"Тема: На живо от Пловдив преди рок събитието на годината \"Hills of Rock\" ", "date": "2018.07.19", "title": "Теми и гости в ефира днес"}
{"url": "http://www.cross.bg/makrina-maiika-bili-1579465.html", "text": "/КРОСС/  Света Макрина се родила в Кападокия при царуването на Константин Велики. Родителите й се казвали Василий и Емилия. Тя била първото им дете и била най-голямата сестра на Василий Велики, Григорий Нисийски (Григорий Ниски) и на другите братя и сестри. Честните родители имали общо десет деца: четирима сина и шест дъщери. На тази първа дъщеря, преди раждането й, по Божие откровение, получено от майка й по време на сън, било дадено името Текла. Преди самото раждане майката заспала и видяла в съня си, че носи на ръце още нероденото дете. И се приближил някакъв светъл и честен мъж, погледнал ласкаво към детето и три пъти го назовал Текла, давайки да се разбере, че това дете ще бъде подражателка на целомъдрения живот на света първомъченица Текла и доброволна безкръвна мъченица.Като се събудила след това видение, Емилия родила детето и го нарекла Текла. Но домашните и роднините казали, че е Тя била постоянно при майка си като при бдителен страж на живота й, служела й усърдно, със смирение, като не се срамувала и от тези работи, които вършели робините, но работела всякаква работа заедно с тях, като че ли била една от робините. Особено след като баща й заминал при Господа, тя станала за овдовялата си майка неотстъпна прислужница и утешителка във всичките й печали и скърби. Тя се грижела усърдно за целия дом, а като най-голяма, била учителка и наставница, като втора майка, за всички останали свои братя и сестри.Когато брат й Василий, който се родил след нея, се завърнал у дома след много години учение в различни страни и започнал поради младостта си да се гордее със своята ученост, света Макрина с кротките си и боговдъхновени беседи скоро го довела до такова смирение, че той скоро презрял всичко житейско и избрал за себе си монашеския живот. Тази истинска Христова рабиня със своите душеполезни беседи обърнала към Божията любов и към чистия живот и друг, по-млад брат, на име Невкратий. Като оставил всичко, Невкратий отишъл в пустинята, където, служейки на престарелите пустинници, завършил живота си още в младите си години.По увещание на тази благоразумна девица и майка й, блажената Емилия, след като омъжила останалите си дъщери и след като пуснала на свобода робите и робините си, оставила тревогите и грижите на този суетен свят и постъпила в девически манастир, така че и двете - и майката, и дъщерята, станали Христови невести, като приели върху себе си монашеския образ. И някои от робините поискали заедно с тях да се отрекат от света и да постъпят в манастир, и всичко при тях било общо: обща келия, обща маса, общи дрехи. Всичко нужно за живота при тях било по равно. Те служели на Господа единодушно, в смирение, кротост и любов и в тях нямало нито гняв, нито завист, нито ненавист, нито презрение, нищо такова, което не би било угодно на Бога. Те били съвсем чужди на суетните желания и на тщеславието. Тяхната слава била в това, че никой не ги познавал, тяхното богатство - в нищетата, тяхната храна - въздържанието. Като отърсили от тялото, като прах, всичко земно, те устремили целия си ум само към Бога и усърдно се молели, пеели псалми и четели книги ден и нощ. Богомислието и молитвата били тяхното единствено постоянно дело и отдих от труда, а грижата и трудовете за нуждите на тялото считали за нещо маловажно и дребно, а не за истинска работа.Кой може да опише богоугодния им живот, протичал в постнически подвизи, с които те се уподобявали на ангелите? Те били като че средостение между ангелите и хората, като превъзхождали телесните хора и били равни на ангелите с чистотата и въздържанието си.Не били равни на ангелите само по това, че имали тяло, а ангелите са безтелесни. И ако някой би ги сравнил с ангелите, не би сгрешил. Наистина, облечени в тяло, те подражавали на безтелесните, като с боголюбивите си сърца предстояли заедно с тях на небето пред Бога. Такова житие водели те не малко време, а до самата старост и до смъртта си.Когато преподобна Емилия, вече на преклонна възраст, се приближавала към блажената си кончина и силите й я напуснали, при нея дошъл последният й син - Петър, който водел богоугоден живот и заедно със света Макрина се грижел за майка си по време на боледуването й. А при самото й разделяне с тялото от двете страни на постелята на умиращата седели децата й Макрина и Петър и назовавали по имена останалите братя и сестри, а тя на всички, като съкровище, оставяла своето майчино благословение. После, като поставила едната си ръка върху Макрина, а другата - върху Петър, тя казала, обръщайки се към Господа:- На Тебе, Господи, отдавам начатък и десятък от плодовете на моята утроба: начатъкът е първородната ми дъщеря, а десятък - този последен син! Във Ветхия Завет Ти си заповядал да Ти принасят начатък и десятък от плодовете. Нека те Ти бъдат благоприятна жертва и нека слезе върху тях Твоята благодат.С тези думи тя предала святата си душа в Божиите ръце. Децата погребали с чест майка си, като положила тялото й в гроба на своя баща, при мощите на нейния съпруг: така се разпоредила тя преди смъртта си. Известно време след това свети Василий Велики бил ръкоположен за архиепископ на Кесария кападокийска и посветил в свещенически сан своя брат Григорий (наричан Нисийски), а също поканил при себе си и другия си брат - Петър, и го причислил към църковния клир. Като разбрала това, света Макрина се зарадвала в душата си. След девет години тя отново чула за свети Василий, (но този път) че се е преставил в Господа и горчиво се опечалила, скърбейки не толкова за смъртта на родния брат, колкото за това, че е угаснало такова светило на Църквата и е паднал такъв стълб на благочестието. После наближило времето на заминаването при Бога и на самата света Макрина.На погребението се стекли много хора. Те не били поканени от никого, а били събрани от Бога. Всички плачели с глас. Хората много се притискали, като се опитвали да се докоснат до раката с мощите на светицата и поради теснотата донесли мощите до гроба с голям труд. Положили я в гроба на родителите й, до мощите на нейната майка: така наредила тя, за да почиват заедно телата на тези, които прекарали живота си заедно. От чудесата й свети Григорий, неин брат и автор на житието й, споменава само това, при което преподобната, още приживе, излекувала едно момиче, което било сляпо с едното око (то имало перде на окото), като целунала момичето по болното око: от целувката на нейните свети устни пердето изчезнало и окото започнало да вижда добре. За другите й чудеса същият свети Григорий казва така:- Много друго, което чух от живелите с нея и добре познаващи делата й монахани, не записах в този разказ, защото мнозина, когато им разказват, вярват само на тези дела, които самите те могат да извършат, а на това, което е по-горе от силите им, не вярват и го считат за лъжа. Затова няма да започна да разказвам и за това, как по време на глад не свършваха пшеницата, подавана на нуждаещите се от нейните ръце, и хлябът, раздаван на гладните, и за немалкото й други чудеса: за бързото изцеление от болести, за изгонването на бесове, за пророческото предвиждане, за предсказанията на бъдещето. Макар че всичко това наистина е станало, всичко това е справедливо, аз ще го отмина с мълчание, за да не стана виновен за греха на неверието на слабите хора, които, отдадени на плътта си, не знаят, че Бог раздава даровете Си според мярката на вярата: на имащите малка вяра дава по-малко дарове, на тези, които имат по-голяма вяра, дава повече.А ние, като вярваме във всемогъщата Божия Сила, славим Отца и Сина, и Светия Дух, сега и винаги, и във вечни векове. Амин.", "date": "2018.07.19", "title": "Преп. Макрина. Преп. Дий"}
{"url": "http://www.cross.bg/napadenieto-novichok-zapodozrenite-1579502.html", "text": "/КРОСС/ Британски следователи смятат, че са идентифицирали заподозрените за нападението с нервнопаралитичното вещество Новичок срещу руския двоен агент Сергей Скрипал и дъщеря му в британския град Солсбъри през март, предаде Ройтерс.Няколко руснаци са замесени в опитите за убийство, съобщи източник, запознат със следствието.Самоличността на заподозрените е била потвърдена с кръстосани проверки на записи от камери за наблюдение на хора, влезли във Великобритания в този период.Великобритания неведнъж е заявявала, че Русия е отговорна за нападението, но Москва отрича.", "date": "2018.07.19", "title": "Има заподозрени за нападението с Новичок срещу Скрипал и дъщеря му"}
