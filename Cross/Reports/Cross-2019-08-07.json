{"url": "http://www.cross.bg/kraii-oblast-sibir-1610683.html", "text": "/КРОСС/  Площта на горските пожари в Сибир надхвърля 1,5 милиона хектара по данни от тази сутрин. Това заяви говорителят на регионалния клон в Новосибирската област на руското министерство на извънредните ситуации, предаде ТАСС.По думите на говорителя Павел Винаков на територията на Сибир има 248 огнища на горски пожари. В Красноярския край огнищата са 111 с обща площ над 800 хил. хектара, в Иркутска област - 136 пожара с площ над 600 хил. хектара. Има още три пожара в Омска област, два в Томска област и един в Алтайския край.За погасяването на пожарите са мобилизирани силите на шест административни единици в Сибирския федерален окръг. На земя работят 505 човека и 29 единици техника, а от въздуха действат четири самолета Бе-200, три хеликоптера Ми-8, един хеликоптер Ми-26 и един самолет Ил-76, посочват ТАСС и БТА.Икономическите щети, нанесени от огнената стихия в Красноярския край, може да възлязат на не по-малко от 1,5-2 милиарда рубли (20 650 - 27 533 млн. евро). Това съобщи в Новосибирск министърът на горското стопанство на Красноярския край Дмитрий Маслодудов. Той уточни, че съществуващата методика оценява само икономическата стойност на дървесината, без да отчита щетите върху екосистемата и добави, че сега се разработва комплексна методика за оценка на щетите. ", "date": "2019.08.07", "title": "Над 20 милиона евро костват на руската хазна пожарите в Сибир"}
{"url": "http://www.cross.bg/oruzhie-yadreno-bulgariya-1610680.html", "text": "/КРОСС/   преди 74 години американската авиация за първи път в историята хвърля атомна бомба над Хирошима, убивайки хиляди цивилни и обричайки стотици хиляди на множество заболявания, следствие на радиацията.В деня на първия ядрен удар пред сградата на Министерски съвет в София се проведе митинг с искане България да бъде обявена за зона свободна от ядрено оръжие. Организатор на мероприятието бе Български национален съвет за мир с председател проф. Нако Стефанов.На събитието бяха поканени всички партии и различни организации. Присъстваха представители на партия Атака и партия АБВ, други също заявиха, че подкрепят, но техни представители не се появиха на митинга, който бе обявен като надпартиен, тъй като тук става въпрос за национална кауза, а не партийно състезание.На събитието бяха и представители на Национална асоциация Сигурност, Асоциация на разузнавачите от запаса, Български антифашистки съюз и Съюзът на независимите писатели.Повод за митингът бе не само ядреният удар срещу Хирошима, а и изострящата се международна обстановка, унищожаването на Договора за ракетите със среден и малък обсег на действие, и поставянето под въпрос на договора за стратегическите настъпателни въоръжение. На фона на всичко това българският парламент ратифицира сделката със САЩ за , които могат да носят ядрено оръжие.Тъй като в Турция, в базата Инджирлик са разположени американски ядрени бомби В-61 и възникналото напрежение между Турция и САЩ, се появиха притеснения относно евентуално разполагане на ядрено оръжие в България, за която възможност говорят и странични събития.По време на мероприятието проф. Нако Стефанов посочи, че международното напрежение се увеличава, късат се различни договори, ограничаващи ракети и ядрени оръжия, унищожен е договорът за ракетите със среден и малък обсег на действие, под въпрос е договорът за стратегическите настъпателни въоръжение. Според американската военна доктрина се допуска използването на тактическо ядрено оръжие в локални конфликти.Покупката на F-16 също създава риск в днешната обстановка, защото всеки полет на този самолет може да предизвика опасение, че той е носител на ядрено оръжие и да последва реакция, която да е унищожителна за България.Призивът на събралите се е да се борим за мир в България и да не допускаме ядрено оръжие в България.Проф. Стефанов обяви, че протестиращите се обръщат към президента, към председателя на Народното събрание, към министър-председателя с искане да се инициира дискусия в Народното събрание, България да бъде обявена за зона без ядрено оръжие, да се проведе референдум, който може да се съчетае с местните избори, с един единствен въпрос и отговор - да или не:Той подчерта, че ние можем като движение да поставим въпроса преди местните избори за това всички онези, кандидати за съветници и кметове, които поддържат тази идея, да я обявят и включат в своите програми, да включат точка, че ако те бъдат избрани за съветници или кметове, те ще искат съответното населено място да бъде обявено за зона без ядрено оръжие и по този начин постепенно цяла България да се обяви за зона без ядрено оръжие.Проф. Стефанов допълни, че можем да се обърнем и към съседните страни - Гърция, Сърбия и други, за да обявим Балканите за зона без ядрено оръжие.Пламена Заячка - председател на Инициативния комитет на Световното движение за мир заяви, че символичният Часовник на Апокалипсиса или Часовникът на страшния съд е ударил две минути до ядрена война, а това е най-близката стойност от 1953 година насам, тогава когато САЩ и СССР правят изпитания с водородни бомби.С прекратяването на ДРСМД ние вече се доближаваме дори повече, ставаме на 1 минута от ядрена война, или иначе казано - да изчезнем за 60 секунди.Тя настоя НС да декларира, че няма да допусне ядрено оръжие на територията на България, както и президентът да свика Консултативен съвет за национална сигурност, като също се присъедини към призива за свикване на референдум.По време на митинга думата взе и общинският съветник в СОС от партия Атака Станил Станилов. Той също се обяви за недопускане на ядрено оръжие в България, като посочи и рисковете, свързани с безконтролното внасяне на материали в американските военни бази в България.Ангелаки Гоцев - експерт по ядрена енергетика и ядрени материали, коментира, че разполагането на ядрено оръжие в България, би било в нарушение на редица международни договори, както и на Конституцията на Република България.Събралите се издигнаха плакати с лозунги:,", "date": "2019.08.07", "title": "Исканията: България да бъде обявена за зона, свободна от ядрено оръжие"}
{"url": "http://www.cross.bg/tyristi-izgybili-pirin-1610684.html", "text": "/КРОСС/  Планински спасители откриха един от двамата туристи в Пирин, които се изгубиха снощи в района на заслона \"Спано поле\" и подадоха сигнал.  Намереният турист е в добро състояние, продължава издирването на другия, съобщи БНР. След като са се изгубили, двамата са се разделили по неизвестни засега причини.По-рано Планинската спасителна служба съобщи за \"Хоризонт\", че двама туристи - български граждани, пенсионери, са се изгубили в Пирин в района на заслон \"Спано поле\".Акцията, в която са се включили 9 спасители от Сандански, е започнала късно снощи, когато туристите сами са подали сигнал, че са се изгубили.Служителите от Планинската спасителна служба правят опити да засекат местоположението му чрез мобилните мрежи. ", "date": "2019.08.07", "title": "Намериха единия от издирваните в Пирин туристи"}
{"url": "http://www.cross.bg/drob-iliyana-hristova-1610677.html", "text": "/КРОСС/  Българите, които чакат за трансплантация на бял дроб, няма да могат да я получат във Виенската болница, с която страната ни имаше договор. Малко след добрата новина, че е успешна трансплантацията на бял дроб на българка, стана ясно, че Виена вече няма да приема чужденци. 28-годишната Илияна беше първата от списъка с чакащи бял дроб, която сбъдна мечтата си.Илияна Христова: Искам да благодаря на всички дарители, защото това се случва благодарение на тях. Както и на моя донор и семейството, защото за тях това може да е смърт, но спасяват по този начин други хора. Добрата новина обаче беше помрачена. Първата от 2 години насам трансплантация на бял дроб на българин се оказва последна засега. Поне докато се намери нова болница, която да се съгласи да сключи споразумение с България. Австрия, за съжаление, отказва да продължи с трансплантациите на чужденци.Росен Иванов, директор на Изпълнителна агенция \"Медицински надзор\": Съвършено ясно ни беше казано, че това не е отношение към България. Най-общо казват, че имат прекалено голям брой чакащи австрийци и не могат с тях да се справят. Вероятно това са проблемите.А щастието на майката на Илияна се превърна в призив към министерството.Галина Христова, майка на Илияна: Призивът ми към Министерството е да търсят и други възможности, не само във Виена трансплантират. Германия също е вариант, Англия, Франция.Такъв път към други европейски болници вече се търси. Засега без резултат. 18 души остават в списъка, за да чакат нова надежда.Галина Христова, майка на Илияна: Искам да им кажа, че шанс винаги има. ", "date": "2019.08.07", "title": "Виенската болница спира трансплантациите на бял дроб за чужденци "}
{"url": "http://www.cross.bg/raketi-rysiya-obseg-1610685.html", "text": "/КРОСС/  Тъй като президентът на Руската федерация Владимир Путин и държавният глава на САЩ Доналд Тръмп разтрогнаха договор, който допринасяше за понижаването на рисковете от ядрена война, Америка трябва да увеличи своя конвенционален (неядрен) арсенал, за да не изостава от Москва и Пекин, съветва занимаващият се с изследване на стратегиите за национална отбрана Тимъти Уолтън в статия за популярния вестник \"Ню Йорк таймс\" (The New York Times). Миналата седмица Договорът за ракети със среден и малък обсег (ДРСМО), който бе в сила повече от 30 години, престана да съществува. Америка се оттегли от този договор в петък, 2 август, а Русия в събота, 3 август. Докато САЩ изпълняваха всички изисквания на този договор, Русия го наруши, като разгърна над 100 забранени ракети със среден обсег (т.е. наземна ракета с обсег на действие над 3000 километра, но не повече 5 500 километра.). Междувременно Китай, който не беше страна по договора, разположи хиляди такива ракети. САЩ нямат подобни снаряди. За да се преодолее тази пропаст, дойде време Министерството на отбраната на САЩ да създаде и разположи наземни неядрени ракети със среден обсег на действие. ДРСМО беше разумно споразумение, което намали напрежението и спомогна за мирен край на Студената война. След подписването му през 1987 г. СССР и САЩ елиминираха наземните ракети с обхват от 500 до 5 500 километра. Такива ракети представляват опасност, защото ако са снабдени с ядрени бойни глави, те биха могли да бъдат използвани - предвид краткото им време на полет - за извършване на неочаквани атаки срещу съюзници в Европа и срещу СССР.Елиминирането на тези снаряди допринесе за стабилизирането на отношенията между СССР и САЩ и техните съюзници. За съжаление Русия нарушаваше условията на това споразумение в продължение на 10 години. През 2008 г. тя проведе изпитания на наземни крилати ракети със среден обсег на действие 9M729. Снабдени с модерни системи за насочване, 9М729 и други нови руски ракети могат да нанасят прецизни удари по цели. Тази точност позволява на Русия да използва бойни глави с неядрени заряди, които се характеризират с по-малка зона на поразяване в сравнение с ядрените бойни глави, а това от своя страна увеличава вероятността Русия да ги използва в случай на конфликт.В продължение на шест години американските дипломати търпеливо се опитваха да убедят Русия в необходимостта да спазва условията на този договор, но Москва пренебрегна исканията на САЩ и съюзниците от НАТО, продължавайки да създава и разполага забранени ракети. По-важното е, че Китай, който никога не е участвал в това двустранно споразумение и отказва да се присъедини към него няколко пъти, започна да разработва свои ракетни сили в края на 90-те години на миналия век, които несъмнено бяха призвани да се противопоставят на американците. В момента Китай има хиляди ракети, оборудвани както с неядрени, така и с ядрени бойни глави. Тези високоточни смъртоносни ракети са способни да атакуват кораби в морето, военни бази на сушата - не само в страните-съюзници на Америка в Азия, но и в самите САЩ, т.е. в Аляска, Гуам и Северните Мариански острови. Тъй като американските сили нямат наземни неядрени ракети, които могат да се използват за атака на вражески войски, и нямат достатъчно системи за отбрана срещу китайски или руски неядрени ракети на наземна база, те редовно провеждат симулации, за да се подготвят за военни операции, включващи Китай или Русия.В истинската война обаче Америка може да бъде победена. Ето защо САЩ трябва да се сдобият със собствени конвенционални ракети със среден обсег. Наличието на такива ще осигури значително оперативно предимство на американските войски и ще се превърне в сериозно предизвикателство за противниците. Ако тези ракети са разположени в САЩ и техните съюзници, те могат бързо да атакуват вражески цели веднага след откриването им. Освен това използването на тези ракети за удари по добре защитени обекти и системи може да намали рисковете за пилотите на самолети и екипажите на военни кораби. Тези нови ракети ще направят американските войски по-ефективни и ще сдържат Китай, Русия и други противници от агресивни действия.Освен това, снабдявайки тези ракети само с неядрени бойни глави, САЩ могат да намалят риска вражеските сили да ги объркат с ядрени ракети и да разсеят онези страхове, които някога са послужили като основа за подписване на ДРСМО. Тези ракети ще дадат възможност на САЩ да сключат споразумение с Китай, Русия и други страни, които ще забранят наземните ракети със среден обсег на действие, оборудвани с ядрени бойни глави. Някои наблюдатели, специализирани в контрола върху оръжията, смятат, че оттеглянето от ДРСМО е опасно и може да провокира нова надпревара във въоръженията. Но сега много по-опасна стъпка е да наблюдаваме как Китай и Русия разполагат своите арсенали, докато ние продължаваме вербално да протестираме и анализираме възможностите си. За щастие сега САЩ имат по-разумни възможности за действие. Сега, когато договорът престана да действа, сухопътните сили и пехотинците имат възможност да разработят и разгърнат наземни ракети със среден обсег на действие.Когато Конгресът на САЩ приключи работата по бюджета за отбрана, той може да направи разумни инвестиции в тези системи - да отпусне средства не само за създаването на нови ракети, но и за подобряването на съществуващи, като например крилатите ракети „Томахоук\" (които сега се изстрелват от кораби и подводници) или балистични ракети „Пършинг II\" (които ДРСМО забрани).Ракетният арсенал, който ще включва както нови, така и подобрени ракети, ще позволи на Министерството на отбраната на САЩ да разгърне значителен брой ракети за няколко години при сравнително умерена цена. Китай и Русия полагат големи усилия за изграждането на своите ракетни сили. Сега, когато САЩ вече не са обвързани от ДРСМО, е време да се изравнят правилата на играта. Тимъти Уолтън е научен сътрудник в Центъра за стратегически и бюджетни оценки, независима институция във Вашингтон, която изучава стратегиите за национална сигурност.Превод: Агенция \"Фокус\" ", "date": "2019.08.07", "title": "\"Ню Йорк таймс\": Америка може да загуби истинска война срещу Русия"}
{"url": "http://www.cross.bg/miliona-nasa-sluntzeto-1610686.html", "text": "/КРОСС/  Сондата на НАСА Parker Solar Probe е в Космоса от около година. Орбитата ѝ около Слънцето вече два пъти я е отвеждало на безпрецедентна близост до него - едва на 6 милиона километро от повърхността на нашата звезда. Сега НАСА получава първите данни от преминаванията. Самите те са били в края на 2018 г. и този април, споделят от космическата агенция на САЩ.НАСА е получила общо 22 гигабайта научни данни, събрани по време на тези две срещи. Това е с 50 процента повече, отколкото се очакваше. Причината за по-ефективния и качествен трансфер е телекомуникационната система на космическия кораб, която се представи по-добре от очакваното.Учените отбелязват, че един от най-големите проблеми при конструирането на сондите е създаването на издръжлива комуникационна система, която да се справи с екстремните условия в космоса и огромната отдалеченост от Земята.Сега предстои анализирането на данните, а сондата Parker Solar Probe ще се завърне на най-близкото си до Слънцето си положение на 1 септември.Сондата \"Паркър\", която е с размерите на малък автомобил, разполага с 4 научни инструмента, всеки от които е съставен от няколко апарата, предоставени от различни страни.Магнитометърът FIELDS изследва магнитното и електричното полета, за да се опита да отговори на въпроса \"Какво затопля слънчевата корона\", пояснява Тиери Дюдок от Френския център за научни изследвания. Слънчевата корона - най-външната част от слънчевата атмосфера, се простира на милиони километри от светилото, а температурата й надхвърля 1 милион градуса Целзий, докато температурата на повърхността на Слънцето достига \"едва\" 6000 градуса Целзий. Става въпрос за несъответствие с природните закони, които гласят, че с отдалечаването от източника на топлина температурите спадат. Възможно е екстремните температури да се дължат на влиянието на електромагнитни полета.Инструментът SWEAP (Solar Wind Electrons Alphas and Protons Investigation) има за цел да разкрие загадка, свързана със слънчевия вятър, непрестанния поток йонизирани частици, които се движат със скорост 500 км/сек. Като наблюдават йоните и електроните в слънчевата атмосфера, учените се надяват да определят температурата и плътността на този поток.\"Това ще ни помогне да предскажем по-добре кога слънчеви бури ще връхлетят Земята\", заявява Джъстин Каспър от Мичиганския университет.Инструментът ISIS (Integrated Science Investigation of the Sun) се концентрира върху тежките йони, най-високоенергийните частици.\"Те се движат към Земята с феноменална скорост, близка до тази на светлината. Те могат да достигнат Земята за между 30 и 60 минути. В деня, когато ще искаме да поемем към Марс, ще трябва да можем да предскажем въпросните изригвания на частици, защото те могат да имат смъртоносен ефект\", отбеляза Дюдок.Камерата WISPR (Wide-Field Imager for Solar Probe Plus), която е с размери на кутия за обувки, изследва Слънцето по оптичен начин. Астрофизиците се надяват да заснемат изригвания на коронарна маса (изхвърлени с голяма скорост йонизирани частици). Досега камера не е снимала Слънцето от толкова близко разстояние - 6 милиона км при най-близките прелитания, като се има предвид, че разстоянието между Земята и светилото е от порядъка на 150 милиона км.Сондата на НАСА е най-близкият обект, намиращ се в орбита около нашето Слънце (на 6 милиона км от повърхността му), като за сравнение най-близката планета Меркурий се намира на 57.9 милиона километра от него.За защита от високата температура, тя ще бъде обвита със специално композитно покритие с дебелина 11,43 см.От НАСА обещават да публикуват най-интересните снимки и открития възможно най-бързо. ", "date": "2019.08.07", "title": "НАСА получи първите данни от най-способната слънчева сонда"}
{"url": "http://www.cross.bg/trotinetki-velosipedi-elektricheski-1610678.html", "text": "/КРОСС/  Първи паркинг за тротинетки и велосипеди беше открит в столицата, предаде репортер на БГНЕС. Велопаркингът се намира на бул. \"Витоша\" в близост до пресечката с ул. \"Д-р Стефан Сарафов\" в посока Южен парк. Освен него ще бъдат открити такива и около Ларгото, на ул. \"Московска\" и бул. \"Дондуков\"Зоните за оставяне на велосипеди и тротинетки ще са в пешеходни пространства и синя и зелена зона, защото там има разчертани места. 42 от тях ще бъдат в \"Синята зона\", а останалите в \"Зелена зона\".Паркирането на двуколесните превозни средства ще бъде безплатно. Идеята на Столичната община е да се подберат локации, където има интензивен трафик, и целта е да се избегнат недобрите практики от останалите европейски градове, в които електрически тротинетки и велосипеди се оставят навсякъде, което създава затруднение пред останалите участници в движението.Държавната агенция за безопасност на движението по пътищата подготвят наредба, в която да бъде регламентирано използването на електрически тротинетки.Идеята е гражданите да се придвижите пеша най-много до 500 м до мястото, което ги интересува. ", "date": "2019.08.07", "title": "София вече има паркинг за велосипеди и електрически тротинетки"}
{"url": "http://www.cross.bg/tryufeli-dobrich-chyma-1610679.html", "text": "/КРОСС/  Търсачи на трюфели от Североизточна България се събраха в Добрич, обявявайки се против предприетите мерки в горите за неразпространение на Африканската чума по свинете. Хора от Русе, Варна, Разград, Тервел и други селища пристигнаха с автомобилите си на голям паркинг на входа на Добрич като поясниха, че правят общо събрание, но ще преминат към ефективни протести, ако не падне забраната за събиране на трюфели.Заради усложнената епизоотична обстановка сме готови да спазваме единствено обособената инфектирана зона от три километра около огнище на зараза. Извън този обсег бихме били само в полза на борбата срещу Африканската чума като се задължаваме, ако намерим умряло диво прасе, веднага да алармираме компетентните органи, заяви Светлин Неделчев от Добрич. По думите му търсачите на трюфели и техните кучета обхождат липовите гори, в които няма диви прасета и няма как да имат контакт с тях.Дивите прасета сега са в нивите с царевица и слънчоглед, трябва ли и полетата да запалим заради болестта, попита Невин от Разград, чието шестчленно семейство се изхранва със събирането на трюфели и изплаща кредит.Посяга се на конституционното право на труд на хиляди семейства в Североизточна България, които са си платили разрешителни, каза Ради Радев от Варна и добави, че вече има глобени хора с по 500 лева и с предупреждение, че ще им бъдат конфискувани кучетата и колите.Представители на бранша ще имат по-късно днес среща с областния управител на Добрич Красимир Кирилов, на когото ще връчат протестно писмо. Със заповед на Кирилов в региона е обявено бедствено положение до 2 септември заради опасността от Африканска чума. ", "date": "2019.08.07", "title": "Търсачи на трюфели протестират в Североизточна България"}
{"url": "http://www.cross.bg/tyristite-stulbishte-stupalata-1610687.html", "text": "/КРОСС/  Градската управа в Рим забрани на туристите да сядат и да консумират храна и напитки на стъпалата на Испанското стълбище пред църквата \"Тринита дей монти\", съобщи Франс прес.Нарушителите ще бъдат санкционирани с големи глоби. Във вторник полицаи предупреждаваха със свирки туристите, дръзнали да седнат върху стъпалата на архитектурната забележителност на столицата, свързваща площад \"Испания\" с църквата \"Тринита дей монти\". Глобата може да достигне до 400 евро.Испанското стълбище, една от най-посещаваните римски дестинации, беше отворено за публиката през 2016 година след като бе изцяло реставрирано. \"Ла Скалината\" беше силно замърсена от бензиновите изпарения, от изхвърлените дъвки от туристите и от разлятото вино и кафе по стъпалата.Тази архитектурна забележителност беше проектирана между 1723 и 1726 година от архитекта Франческо де Санктис. Италианското стълбище има 135 стъпала на три нива. ", "date": "2019.08.07", "title": "Рим забрани на туристите да сядат на Испанските стълби, глоба 400 евро"}
{"url": "http://www.cross.bg/rembrand-kartinata-evro-1610688.html", "text": "/КРОСС/  Белгиец от град Лиеж, който случайно купил картина от Рембранд за 500 евро, я предлага на търг, от който може да спечели 30 милиона евро, съобщава в. \"Брасълс таймс\", цитиран от БТА.Преди десет години мъжът случайно срещнал в бара човек, затънал в дългове, и решил да му помогне финансово. Той купил от него невзрачна картина за 500 евро. След време по настояване на негови приятели, той я показал на експерти. Оказало се, че благородният му жест се е отплатил. Мъжът станал собственик на картината на Рембранд \"Портрет на Исус\", който може да му донесе 60 хиляди пъти по-висока сума, от тази за която е закупил платното.Бизнесменът, който остава анонимен в местната преса, минаващ единствено с псевдонима г-н Джо, също така твърди, че един от членовете на белгийската Камара на изкуствата е разгледал картината и вярва, че това е \"изключителен\" пример за работата на холандския художник.Изданието отбелязва, че след продажбата на картината добрият самарянин, възнамерява с част от парите да подпомогне любимия си футболен клуб.Не всички euime,jr от художествените среди са ентусиазирани, че това е новооткрита творба на Рембранд. Скептична е и оценката на Кралския институт за културно наследство, който посочва пред белгийския вестник L'aveni, че картината се датира, най-вероятно, от 1676 до 1699 г., което е поставя най-ранната датировка близо десет години след смъртта на Рембранд през 1969 г. Институтът каза също, че все още не е видял документи, свързващи творбата с холандския художник.\"Такива истории се случват от време на време\" - каза историкът по изкуства Мартин Роялтън-Киш пред медиите, \"но доста често картините се оказват по-скоро копия, а не оригинали. В тези случаи, решението никога не може да бъде лесно.\" ", "date": "2019.08.07", "title": "Белгиец, купил картина на Рембранд за 500 евро, я продава за 30 милиона"}
{"url": "http://www.cross.bg/razgrad-prokyratyra-osobeno-1610668.html", "text": "/КРОСС/  Окръжната прокуратура в Разград внесе искания в съда за вземане мярка за неотклонение „Задържане под стража\" на обвиняеми за пране на пари в особено големи размери, като случаят е особено тежък случайОкръжната прокуратура в Разград внесе искания в Разградския окръжен съд за вземане най-тежката мярка за процесуална принуда - задържане под стража, на обвинените в пране на пари Сезгин З. и Сюзан С. 41-годишният Сезгин е привлечен към наказателна отговорност за пране на пари в особено големи размери, като случаят е особено тежък и извършен на два пъти. Живеещата с него на семейни начала 38-годишна Сюзан е обвинена от Окръжната прокуратура като съизвършител в прането на пари. И двамата са знаели, че средствата за придобиване на имоти и коли, са от тежко умишлено престъпление. В момента семейството е задържано за срок до 72 часа с постановление на Окръжната прокуратура в Разград с цел осигуряването им в съда.Със средства от тежко умишлено престъпление в периода от 5 февруари 2009 до 6 август 2019 г. в село Ясеновец и в германския град Есен Сезгин си купил през октомври миналата година в Германия автомобил „Мерцедес\", както и два имота. Единият придобил през 2009 г. в село Ясеновец, като се сдобил с недвижим имот от 930 кв. м с изградена къща, изба, кухня и стопанска сграда. Другият имот е апартамент от 120 кв. м в Разград заедно със стая в приземния етаж и таванско помещение. За двата имота  и автомобила Сезгин платил общо близо 250 000 лева, „спечелени\" чрез данъчно престъпление. В съучастие с живеещата с него на семейни начала Сюзан  държали и сумите от около 400 000 евро, 150 000 лева, около два килограма златни накити, като стойността на всичко това се изчислява на около 2 млн. лева, представляващи особено големи размери, като случаят е особено тежък. 38-годишната Сюзан С. придобила през 2018 г. апартамент с площ от 98 кв. м, заедно с изба и таван за сумата от почти 97 000 лева, както и търговско помещение в Разград за 15 300 лева. През юни тази година в Германия обвиняемата закупила и автомобил „БМВ\" за 15 200 лева.Както вече информира пресслужбата на Апелативната прокуратура във Варна, огромната сума пари в брой в евро и левове, както и златото бе намерено в специален тайник в стена, скрит зад картина.След операцията, в която участваха служители на ГД БОП и ОД на МВР под ръководството на Окръжната прокуратура в Разград, бе задържан и бащата на Сезгин - 62-годишният Шакир М., който след 24-часовото полицейско задържане в момента също е с в ареста за срок до 72 часа. Имотната фамилия от Ясеновец притежава и голяма къща с кухня, стопанска сграда и изба в селото, както и апартамент от 120 кв. м в Разград със стая в приземния етаж на кооперацията и таванско помещение. Окръжната прокуратура в Разград е наложила забрана на обвиняемите да напускат страната.  ", "date": "2019.08.07", "title": "Разградските Бони и Клайд остават в ареста за пране на пари в особено големи размери"}
{"url": "http://www.cross.bg/kresna-posoka-dulzhina-1610671.html", "text": "/КРОСС/  Правителството отпуска 741 073 600 лева от държавния бюджет за изпълнение на пътен проект до Кресна, съобщи пресцентърът на МС. Това е платното, което ще преминава източно от Кресненското дефиле по ново трасе, уточнява Агенция \"Пътна инфраструктура\" (АПИ).Проектът е за лот 3.2 от магистрала \"Струма\" - \"Крупник-Кресна\", ляво платно, предвиден за частично финансиране по Приоритетна ос 2 на Оперативна програма \"Транспорт и транспортна инфраструктура\" 2014-2020 г. от Кохезионния фонд на Европейския съюз. В проекта е включено и изграждането на обходен път на град Кресна.С част от средствата ще се финансира и рехабилитацията на съществуващия път Е 79.Изграждането на пътния участък ще осигури значително подобрение на пътната мрежа в Югоизточна Европа и ще създаде условия за засилено сътрудничество между страните в южната част на Балканите. Новото трасе ще осигури по-безопасни условия на пътуване и намаляване на времето за пътуване по направлението север - юг на българска територия, посочва се в мотивите към решението.Правителството одобри и увеличение на националното съфинансиране за модернизацията на жп линията Костенец-Септември със 116 431 166 лева. Проектът се финансира по Механизма за свързване на Европа (МСЕ).Какво ще се строи на пътяОбщата дължина на пътния участък Крупник - Кресна, лот 3.2.1 и лот 3.2.2, е 23,6 км. Ще бъдат изградени 7 тунела, 21 виадукта, 4 пътни възела, 12 надлеза и подлези, съобщи наскоро АПИ.В лот 3.2.1 - с дължина 13,2 км, е участъкът от лявото платно на автомагистралата от км 375+860 до км 389+100 и прилежащите пътни връзки. Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% ще бъде направена и трета лента за товарните автомобили. Достъпът до трасето ще бъде осигурено през 3 пътни възли:Пътен възел \"Полето\" при км 379+470, който ще осигурява достъпа от посока Кулата до селата Брежани и Полето, както и включване в автомагистралата в посока София.Пътен възел \"Мечкул\" при км 384+230, който ще осигурява достъпа от посока Кулата до селата Мечкул и Брежани, както и включване в автомагистралата в посока София.Пътен възел \"Стара Кресна\" при км 387+620, който ще осигурява достъпа от посока Кулата до селата Стара Кресна, Ощава, както и включване в автомагистралата в посока София.В този участъка ще бъдат построени 3 тунела - \"Симитли\" /с дължина 211 м/, \"Ракитна\" /1 135 м/ и \"Стара Кресна\" /1 052 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 броя надлези и подлези.Индикативната стойност на поръчката за строителен надзор на лот 3.2.1 e 11 119 907 лв. без ДДС.В лот 3.2.2 - с дължина 10,4 км, е участъкът от лявото платно на автомагистралата от км 389+100 до км 399+500. В този лот е включен и обходния път на Кресна, който е 5,5 км (от км 396+137 до км 401+691). Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% е предвидена трета лента за товарните автомобили. При обходния път на Кресна ще бъде изградена площадка за краткотраен отдих, която ще бъде с електричество, вода и канализация. От площадката ще има и връзка с населеното място Кресна.В участъка ще бъдат изградени 4 тунела - \"Тисата\" /171 м/, \"Света Неделя\" /1,3 км/, тунел \"Кресна 1\" /358 м/ и \"Кресна 2\" /230 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукти с приблизителна дължина 5 км, както и 9 надлеза и подлези. Чрез пътен възел \"Кресна\" - при км 401+640, ще се осигурява достъпа в посока Кулата, София, път I-1. ", "date": "2019.08.07", "title": "Правителството осигури повече от 741 млн. лева за нов път \"Крупник-Кресна\""}
{"url": "http://www.cross.bg/obezshteteniya-parichni-izplateni-1610666.html", "text": "/КРОСС/  Националният осигурителен институт (НОИ) изпраща съобщения за изплатени парични обезщетения за временна неработоспособност, майчинство или при осиновяване на дете по електронен път само след заявка през интернет страницата на институцията, съобщиха от института.От 12 август 2019 г. осигурените лица, които желаят да получават чрез SMS или по електронна поща информация за преведените им суми, е необходимо да заявят това чрез електронната услуга „Въвеждане/промяна на координати за получаване на съобщения от НОИ за изплатени парични обезщетения и помощи от ДОО\". Тя е достъпна след въвеждане на ЕГН и персонален идентификационен код (ПИК) на НОИ и се намира в рубрика Е-услуги/Справки/По ЕГН и ПИК на НОИ/Справки за парични обезщетения и помощи. ", "date": "2019.08.07", "title": " НОИ информира със SMS за изплатени обезщетения"}
{"url": "http://www.cross.bg/firmi-litza-obekta-1610670.html", "text": "/КРОСС/  Петнайсет търговски обекта на територията на курортния комплекс \"Слънчев бряг\" са запечатани за 48 часа с цел обезпечаване на доказателства за целите на ревизионни действия. Екипи на териториалната дирекция на НАП-Бургас са извършили проверка на 60 обекта в курорта. Двадесет от обектите са на две бургаски фирми, а останалите - на фирми, регистрирани в столицата.Запечатаните обекти са предимно за продажба на дюнери, магазини и заведения за бързо хранене, а моментните им обороти са иззети от данъчните. Това съобщи говорителят на НАП - Бургас Христо Узунов.В конкретния случай става дума за фирми без дълготрайни материални активи и собственост на рискови лица, които отчитат обороти, трупат, но не плащат дължими данъци и осигуровки.Това е изключително рисков профил, поставили сме под наблюдение близо 200 такива фирми, стопанисващи около 600 търговски обекта по морето. Те нямат дълготрайни материални активи, собственост са на рискови лица. Същевременно във фирмите се назначават работници, понякога на необичайно високи заплати, подават се данни за трудовите договори, но не се подават осигурителни декларации и не се внасят дължимите осигуровки, кaза директорът на дирекция \"Контрол\" в НАП-Бургас Пенка Жекова.От там уточняват, че поради липса на активи, натрупаните задължения не могат да бъдат обезпечени и затова отговорността по заплащане на задълженията ще бъде вменена на физическите лица, които реално стопанисват обектите, а не на рисковите собственици, които са малоимотни и в повечето случаи не предполагат за активната дейност на \"техните обекти\".От началото на юли по Южното Черноморие са извършени над 4 000 проверки като основната цел на кампанията на НАП е насърчаване на доброволното спазване на данъчното и осигурителното законодателство и създаване на равнопоставена бизнес среда. ", "date": "2019.08.07", "title": "Данъчните запечатаха 15 заведения и магазини в Слънчев бряг"}
{"url": "http://www.cross.bg/sgradata-myasto-posetitelite-1610672.html", "text": "/КРОСС/  Запрашаване от ремонтни дейности в столичния мол \"Сердика\" стана причина за евакуация на посетителите. След като алармата се задействала, на място са пристигнали полицаи, които затворили сградата докато се направи проверка. Оказало се, че няма нищо тревожно и притеснително, но за всеки случай гражданите са били изведени от сградата за кратко, коментираха пред Dir.bg от пресцентъра на столичната полиция.Инцидентът се случва малко след 14:00 часа, когато се задействали аварийните датчици. За 10 минути коридорите на търговския центъра се изпразнили.\"Повечето от посетителите сами са решили да напуснат сградата, защото са се изплашили. Изчакали са в близост, докато на място са пристигнали специализираните екипи. Работата на мола е възобновена\", коментираха от полицията.  ", "date": "2019.08.07", "title": "Евакуираха за кратко мол \"Сердика\" в София заради запрашаване от ремонт"}
{"url": "http://www.cross.bg/chasa-nesebur-yspenie-1610667.html", "text": "/КРОСС/   За първи път от двадесет години легендарната българска рок група ФСБ се събира, за да пее са празника на град Несебър.Този концерт ще бъде главната атракция от многобройните събития, с които градът ще чества 15 август, Успение на Пресвета Богородица. Община Несебър отново ще спази традицията и по повод празника на града ще зарадва жителите и гостите си с интересна, зареждащи  и разнообразна програма, и грандиозен светлинен спектакъл. Тази година честванията ще преминат под знака на юбилейната 125-та годишнина от освещаване на действащия храм „Св. Успение   Богородично\". Именно на тази годишнина ще бъде посветен празничния концерт на 14 август.Събитията за 15 август са с динамиката от предходните години, ще има и приятни изненади, които ще бъдат комплимент към всички, решили да празнуват с ритъма на магнетичния град. Несебър отново ще се превърне в огромна сцена, а всеки, който реши може да се докосне до магията на празника и да отнесе със себе си незабравим спомен, споделен с хиляди гости от цял свят, обединени от желанието да се веселят заедно.Както всяка година и тази, на 15 август бъде въведена временна организация на движението в Стария Несебър - от 19.30  ч. до 00.30 ч. ще бъде спряно движението на автомобили по провлака и в цялата стара част на града.  Ето и пълната програма:14 АВГУСТ18.00 часа Артиум центърИзложба - „Несебър в картографски архиви и колекции II - XXI век\"19.00 часа Храм „Св. Успение Богородично\"Вечерно богослужение21.00 часа Амфитеатър125 години от освещаването на храм „Св. Успение Богородично\"Празничен поздравителен концерт за гражданите на Несебър с участието на Силвия Кацарова15 АВГУСТ08.30 часа до 9.30 часа - „Амфитеатър\"регистрация на участниците в традиционен плувен маратон „Несебър\"09.00 часа Храм „Св. Успение Богородично\"Тържествена света литургия10.00 часа 1,5 км Югоизточно от град Несебър Старт на традиционен плувен маратон „Несебър\"10.00 часа Пред Крепостни стениРитуал по издигане на националния флаг11.30 часа „Амфитеатър\"Награждаване на участниците в плувния маратон18.00 часа Южен паркДетски празник с цирк „Балкански\" и Шоуто на BarbaroniTe и приятели!20.30 часа площад „Жулиета Шишманова\"Концерт на група  „SoulBmoll\"Цирк „Балкански\"21.00 часа АмфитеатърКонцерт на ансамбъл „Тракия\"21.00 часа Крепостни стениОрлин Павлов22.00 часа Крепостни стениКонцерт на група ФСБ23.45 - 0:00 часа Крепостни стениПоздрав от кмета на община НесебърСветлинно шоу 3D Mapping00:00 часа Музикално-светлинен спектакъл   ", "date": "2019.08.07", "title": "Легендарната група ФСБ си събира, за да пее на 15 август на празника на Несебър "}
{"url": "http://www.cross.bg/proekta-liniyata-kostenetz-septemvri-1610669.html", "text": "/КРОСС/  Правителството одобри увеличение на размера на националното съфинансиране за проекта \"Модернизация на железопътен участък Костенец-Септември\", финансиран по Механизма за свързване на Европа (МСЕ). Отпуснатите допълнителни средства са в размер на 116 431 166 лева, съобщи пресслужбата на кабинета.Модернизацията на жп линията Костенец-Септември е един от четирите железопътни проекта, одобрени за финансиране по МСЕ в периода 2014-2020 г.През 2017 г. Националната компания \"Железопътна инфраструктура\"(НКЖИ) започна обществена поръчка за строителството на участъка. Поръчката се обжалва повече от две години, като последното решение на ВАС от април 2019 г. потвърждава решението на НКЖИ за избор на изпълнител, пише в съобщението. ", "date": "2019.08.07", "title": "Кабинетът отпусна още 116 млн. лв. за линията Костенец - Септември"}
{"url": "http://www.cross.bg/miliona-obezvrezhdane-leva-1610673.html", "text": "/КРОСС/  Близо 30 милиона лева са изхарчени от държавата през Българската агенция по безопасност на храните (БАБХ) за обезвреждане на животински трупове от март 2018 до сега. Парите отиват само в две фирми, на които е платено за рекордни количества обработена трупна маса и то с мобилни инсинератори, чиито капацитет е в пъти по-нисък от този на екарисажите например. Правомерно ли са изхарчени тези милиони и осъществява ли БАБХ своевременен и ефективен контрол върху начина на обезвреждане и обезвредените количества? Екипът на Антикорупционен фонд разследва обстоятелствата около обществените поръчки, чрез които са изхарчени десетки милиони за мобилните инсинератори. Юристите на фонда намират редица факти за притеснителни и изискващи проверка от страна на отговорните органи. В края на 2017г. Агенцията по безопасност на храните обявява обществена поръчка за обезвреждане на животински отпадъци за три години на стойност 30 милиона лева. Поръчката е спряна след жалба на един от участниците. Тогава Агенцията преминава към т.нар. директно договоряне. От БАБХ канят само две от фирмите с мобилни инсталации (инсинератори, в които обезвреждането става чрез изгаряне при много висока температура), с които да сключи договори за обезвреждане на трупове - \"Син кръст 2016\" и \"Еко БГ СЖП\". Собственици на \"Син кръст 2016\" са Янка Николова-Лазарова и Борислав Лазаров, станал известен покрай кризата с боклука на столицата, когато той е управител на фирма-концесионер. Съдружници в \"Еко БГ СЖП\" са Димитър Манджуков и Димитър Димитров.През март 2018-та са сключени първите договори на стойност 12 милиона лева. Като основно предимство при обществената поръчка е посочена мобилността на инсталациите и възможността да реагират бързо и на място при необходимост. Впечатление прави заниженото изискване за капацитет на фирмите, които ще изпълняват договора, в сравнение с предишни години. Нещо повече, не е ясно как БАБХ контролира изпълнението на дейността и количествата, за които държавата плаща, предвид липсата на изискване за кантар при мобилните инсинератори. Към края на 2018-та 12-те милиона, които агенцията е договорила за обезвреждане на трупове, са изразходвани и се прибягва до подписване на анекси. На 16 ноември 2018 е подписан първият анекс. Анексите продължават и в началото на тази година, когато на двете фирми са отпуснати още 12 милиона лева. Така фирмите получават чрез анекси още близо 17,5 милиона лева допълнително над основния договор от 12 милиона. Няма данни за предоставяне на допълнителна гаранция за добро изпълнение, съразмерна на възложените допълнителни дейности. Напротив, с Анекс от януари 2019 г. част от гаранцията за добро изпълнение на двете фирми е освободена, в разрез с предвиденото в договора освобождаване на гаранцията едва след прекратяване на договора и то ако няма основание за задържането й.Мотивите за възлагане на допълнителни дейности с анекси са свързани с извънредната и усложнена епизоотична обстановка в страната по отношение на болестта чума по дребните преживни животни, проникването на африканската чума по свинете и птичия грип. Същевременно липсват публични данни инсинераторите да са използвани, при която и да е от посочените епидемии. Напротив, животинските отпадъци в резултат от епидемии се заравят в земята. С Писмо от 02.08.2019 г. БАБХ уведомява АКФ, че „до настоящия момент труповете на умъртвените животни във връзка с болестта Африканска чума по свинете (АЧС) се загробват и не се изпращат в предприятия за изгаряне или обезвреждане.\" По този начин се създават съществени рискове за замърсяване на околната среда и не се гарантира ограничаване на разпространението на заразата. На база платените количества и цената, договорена на тон с инсинераторите, излиза, че за една година те са изгорили около 20 хиляди тона трупове и други животински отпадъци или близо три пъти повече от обезвредените от екарисажите в Шумен и Варна за 2017-та година. Количество, което никога досега не е обезвреждано в България и което според експерти не е възможно да бъде обработено от инсталации с подобен капацитет. Отделен е въпросът откъде са тези огромни количества животински отпадъци, при положение, че инсинераторите не обезвреждат отпадъци от епидемии. От Агенцията отказват да дадат информация какво е преработеното и платено количество животински отпадък от момента на сключването на договора и как се контролира то. Аргументът на БАБХ за отказ е „липсващ надделяващ обществен интерес от разкриването й\". През 2019 г. \"Син кръст 2016\" и \"Еко БГ СЖП\" подписват нови договори за още 30 милиона лева за обезвреждане на животински отпадъци с БАБХ до края на 2020 г. При преглед на документацията по обществените поръчки, свързани с обезвреждане на животински отпадъци, експертите на АКФ установиха данни за редица нарушения на Закона за обществени поръчки при сключването на анексите. Допуснато е и припокриване на договори - за периода април - юни 2019 ЕКО БГ СЖП е имал действащи два договора с един и същ предмет по двете обществени поръчки. По отношение на „Син кръст 2016\", припокриването на договори е налице от ноември 2018 г. насам. От Антикорупционнен фонд ще сезират Агенцията за държавна финансова инспекция за всички нередности", "date": "2019.08.07", "title": "Антикорупционен фонд: БАБХ е прахосала 30 милиона лева за изгаряне на животни в нарушение на закона"}
{"url": "http://www.cross.bg/mladost-tereni-zeleni-1610676.html", "text": "/КРОСС/  Столичният кмет Йорданка Фандъкова се похвали във Фейсбук страницата си, че е постигнато съгласие терени в един от най-големите квартали на София - \"Младост\", които е трябвало да бъдат застроени, да останат зелени площи. Местните жители нееднократно излизаха на протести именно срещу строежи в района.Ето какво написа тя в социалната мрежа:\"Три от най-проблемните терени в район \"Младост\", които бяха предвидени за застрояване, ще останат зелени площи. Това са имотите до бл. 61 и 68 в озеленяването към бул. \"Андрей Ляпчев\"; пред бл. 320 на ул. \"Атанас Москов\" и ул. \"Свето Преображение\" и до бл. 401 и бл. 409 на ул. \"Филип Аврамов\". Те ще бъдат разменени със свободни общински терени.Днес собствениците на тези три имота дадоха своето съгласие след изключително тежки и дълги преговори. Продължават разговорите за разрешаване на още два казуса - до бл. 19 и бл. 70 в \"Младост 1\".Благодаря на всички, които работиха конструктивно, за да намерим работещи решения, с които да защитим обществения интерес в баланс с правата на собствениците на имоти. Това не са лесни решения, не са нито толкова бързи, колкото искаме, нито стават само с общи приказки. ", "date": "2019.08.07", "title": "Фандъкова: Три градинки в \"Младост\", предвидени за застрояване, остават зелени площи"}
{"url": "http://www.cross.bg/kyveiit-pleven-yniversitet-1610675.html", "text": "/КРОСС/  По покана на председателя на ПП АБВ Румен Петков, посланикът на държавата Кувейт в Република България Н. Пр. Д-р Якуб Юсеф Ал-Атиики беше на посещение в Плевен, където се срещна с кмета на общината Георг Спартански, с ректора и почетния ректор на Медицинския университет в Плевен - проф. Славчо Томов и проф. Григор Горчев.В Медицинския университет в Плевен беше направена презентация на модерни техники за лазерни операции, както и на серията от възможности, които дават съвременните технологии за комуникация между медицински екипи в реално време. Посланик д-р Якуб Юсеф Ал-Атиики даде висока оценка на Медицинския университет и пое ангажимент да съдейства за привличане на студенти от Кувейт, както и за обмяна между академичните среди на плевенския Медицински университет с медицински университет в арабската държава. Посланик д-р Якуб Юсеф Ал-Атиики отправи покана на с ректора на Медицинския университет проф. Славчо Томов за посещение в Кувейт.  Посланик д-р Якуб Юсеф Ал-Атиики пое ангажимент да съдейства за побратимяване между Плевен и град в Кувейт, което да даде нов тласък на взаимоотношенията изобщо между България и арабската държава - и в икономически, културен и политически план и най-вече, възобновяване на високото търговско салдо отпреди 1989 година. Н. Пр. Ал-Атиики отбеляза, че само в рамките на неговия мандат близо 1200 жители на Кувейт са направили инвестиции по Черноморието, той заяви готовност да съдейства за това и в град Плевен - в сферата на медицината, земеделието, животновъдството. По негово настояване в летния сезон се осъществяват и редовни полети между Кувейт и българското Черноморие. Н. Пр. Ал-Атиики подчерта задоволството си от това, че ПП АБВ допринася в огромна степен за възобновяване на отношенията между България и арабските страни и в частност, Кувейт. Срещите в Плевен бяха осъществени със съдействието на Анастас Терзобалиев, съветник на партията по арабските въпроси.", "date": "2019.08.07", "title": "Посланникът на Кувейт посети Плевен по покана на Румен Петков"}
{"url": "http://www.cross.bg/varna-razreshitelno-suhranenieto-1610656.html", "text": "/КРОСС/  34 пистолета и револвери, 5 пушки и множество боеприпаси и патрони, както и крупна сума пари откриха при претърсване на частен имот във Варна, съобщава МВР. Домът бил стопанисван от 66-годишния А.Р. До оръжията полицията стигнала при разследването на случай с произведени изстрели на територията на Второ РУ на МВР във Варна. В дома на А.Р. са намерени и различни вещества, чиято употреба се изяснява.Мъжът не е представил надлежно разрешително за притежанието и съхранението на оръжията и боеприпасите. Те са иззети, назначени са експертизи за установяване на тяхната годност и спецификации. Мъжът не е предоставил разрешително за притежаването и съхранението имА.Р. е задържан за срок до 24 часа.", "date": "2019.08.07", "title": "Откриха много боеприпаси и оръжия в дома на варненец"}
{"url": "http://www.cross.bg/letyashti-vreme-koli-1610659.html", "text": "/КРОСС/  Японският производител на електроника НЕК (NEC) показа \"летяща кола\". Тя прилича на дрон машина с четири перки и се задържа стабилна във въздуха около минута, съобщават Асошиейтед прес и БТА.Изпитателният полет на височина 3 метра се проведе в огромна клетка като предпазна мярка. Подготовката, която включваше многобройни проверки и предупрежденията към представителите на медиите да сложат предпазни каски, отне повече време от двете кратки демонстрации, отбелязва АП.Японското правителство подкрепя усилията за разработване на летящи автомобили, като целта е те да започнат да се използват до 30-те години на века.Сред начинанията, подкрепени от властите, е огромен изпитателен полигон за летящи коли, изграден в район, опустошен от цунамито, земетресението и ядрената авария във Фукушима през 2011 година. Централната префектура Мие, която е популярна сред холивудски знаменитости като място за отдих, се надява да използва този вид транспорт за връзка между многобройните си острови.Летящ автомобил на стартъпа Каривиейтър (Cariviator) през 2017 г. се разби бързо по време на демонстрация. Шефът на компанията Томохиро Фукузава, който присъства на представянето, съобщи, че напоследък нейните машини също успяват да се задържат повече време във въздуха.НЕК е сред над 80-те спонсори на технологията на Каривиейтър. Целта е да се постигне плавен преход от традиционни към летящи коли, макар пред новата технология все още да има редица пречки. Сред тях е животът на батериите, нуждата от регулации и опасенията за безопасността.Представители на НЕК уточняват, че тяхната машина е предназначена за безпилотни полети за доставки, но използва опита на компанията от другите й подразделения като космически пътувания и киберсигурност.Всички концепции за летящи коли, които приличат на дронове, но са достатъчно големи, за да поберат човек, обещават да бъдат по-добри от хеликоптерите.Вертолетите изискват скъпа поддръжка, шумни са и за тях са необходими обучени пилоти.Според японските власти страната има добра възможност да се наложи като световен лидер в тази сфера, защото правителството и частният сектор ще работят заедно в тясно сътрудничество.\n\t\t\t\t\t", "date": "2019.08.07", "title": "Японската компания представи летящ автомобил (видео)\t"}
{"url": "http://www.cross.bg/devnya-myastoto-yasno-1610658.html", "text": "/КРОСС/  Десетки епруветки с кръв откри шофьор край автомагистрала \"Хемус\" в района на Девня. Все още не е ясно дали кръвта е човешка или животинска. Здравните власти и екоинспекцията са алармирани за зловещата находка. Не е ясно и какъв е произходът на биологичния материал в стъклените съдове. Във вторник кметът на Девня и представители на РИОСВ и РЗИ във Варна инспектираха мястото.„Целостта на епруветките не беше нарушена, което предполага, че няма опасност от замърсяване на околната среда и водите. За съжаление, надписите върху тях бяха изтрити и не е възможно да установим кой си е позволил да ги изхвърли тук\", каза в ефира на „Здравей, България\" кметът на Девня Свилен Шитов.Институцията, която отговаря за биологичните отпадъци, е Регионалната инспекция по околната среда и водите. Нейни представители тепърва ще проверяват дали има начин да установят произхода на епруветките. На мястото е направено обезпаразитяване. ", "date": "2019.08.07", "title": " Намериха десетки епруветки с кръв, захвърлени край Девня"}
{"url": "http://www.cross.bg/pari-prane-ispaniya-1610661.html", "text": "/КРОСС/  Испанската полиция е пресякла дейността на престъпна групировка, която се е занимавала с пране на пари, предаде ТАСС.Членовете на бандата, базирани в Мадрид и Толедо, са предоставяли услугата „легализиране на пари\". Техни клиенти са били азиатски групировки, както и колумбийски, които се занимават с международна търговия на наркотици. Комисионната за пране на пари била 10-15 процента.Ликвидираната банда е легализирала над 70 млн. евро. В рамките на операцията са задържани 28 души в Испания и в Холандия.Благодарение на разследването, започнало през 2017 г., в Холандия са иззети 5 тона кокаин. ", "date": "2019.08.07", "title": "Испания разби групировка за пране на пари "}
{"url": "http://www.cross.bg/twitter-razreshenie-godina-1610655.html", "text": "/КРОСС/  Ръководството на социалната мрежа Twitter поднесе извиненията си за това, че в течение на около една година е използвало данните на някои потребители без тяхното разрешение. Това се казва в публикувано на сайта на социалната мрежа заявление, съобщават ТАСС и „Фокус\".Според него, ако потребителите са видели в социалните медии реклама за мобилно приложение и след това по някакъв начин взаимодействат с това приложение (например, са го инсталирали), Twitter би могъл да разкрие някои данни за тях на своите партньори, дори ако хората не дават своето разрешение за това.Този проблем съществува от май 2018 г. В допълнение, от септември същата година Twitter може да показва на потребителите реклами въз основа на предположения за типа на тяхното мобилно устройство, без да ги пита за разрешение за обработка на такава информация.На 5 август тази година социалната мрежа е установила и отстранила тази неизправност. „Вярвате, че следваме вашия избор, но този път се провалихме. Извиняваме се за това и предприемаме мерки, за да сме сигурни, че няма да повторим такава грешка\", се казва в публикацията.В същото време в изявлението се отбелязва, че пароли, имейл акаунти и друга подобна информация не са прехвърлени на трети страни. Twitter няма данни какви информации за потребителите са използвани по този начин, както и колко човека са засегнати. ", "date": "2019.08.07", "title": "Twitter призна, че е използвала данни на потребители без разрешение"}
{"url": "http://www.cross.bg/ms-vuzlozhi-na-tomislav-donchev-podgotovkata-na-mestnite-izbori-1610664.html", "text": "/КРОСС/  Министерският съвет прие решение за подготовката и произвеждането на изборите за общински съветници и кметове на 27 октомври 2019 г., съобщиха от правителствената пресслужба.С решението е възложено координацията по изпълнението на дейностите, свързани с организационно-техническата подготовка на изборите, да се осъществява от заместник министър-председателя.Министърът на правосъдието ще издава наказателни постановления в случаите на установяване на нарушения на областните управители по Изборния кодекс.", "date": "2019.08.07", "title": " МС възложи на Томислав Дончев подготовката на местните избори"}
{"url": "http://www.cross.bg/tyrnira-dimitrov-dvoiiki-1610660.html", "text": "/КРОСС/  Григор Димитров трябва да изиграе мач на двойки заедно с Кей Нишикори на Мастърс 1000 тенис турнира в Монреал.Българинът и японецът излизат срещу достигалите до №1 в света при дуетите Хория Текау (Румзъния) и Жан-Жулиен Ройер (Холандия). Срещата трябва да започне около 22:00 часа наше времДимитров и Нишикори играха заедно и стигнаха полуфинал в Бризбън през 2016 година.В турнира на единично британецът Кайл Едмънд спря Ник Кириос. Той спечели с 6:3, 6:4 и премина във втория кръг. където ще срещне Данийл Медведев.Едмънд сложи край на спора с 15-ия си ас в двубоя, като нито веднъж в двубоя не допусна възможност за пробив. Австралиецът, спечелил турнира във Вашингтон в неделя, има проблеми с гърба, които, изглежда, ограничаваха движенията му.Американецът Джон Иснър наниза 26 аса за победата си с 6:3, 3:6, 7:6 (6) срещу австралиеца Джордан Томпсън.Третият поставен Александер Зверев също продължава. Германецът отстрани Камерън Нори от Великобритания със 7:6(4), 6:4. ", "date": "2019.08.07", "title": "Григор Димитров играе на двойки в Монреал днес "}
{"url": "http://www.cross.bg/tyristi-spasiteli-raiiona-1610662.html", "text": "/КРОСС/  Вече 14 часа спасители от ПСС-Сандански издирват загубили се в Пирин туристи. Във вторник вечерта, около 22 ч., е подаден сигнал, че двама възрастни туристи са се изгубили в района на Башлийца, съобщиха от ПСС-Сандански, цитирани от БГНЕС.Башлийца се намира в района на Спано поле - маршрут, който не е популярен сред туристите. След получаването на сигнала е започнала акция. Спасители са обходил целия циркус, но без резултат.Поради неточно подадената от туристите информация и постоянното им движение в неясна посока, акцията продължава и до този час.При друг случай от вторник вечерта двама туристи са се изгубили без храна, вода и осветление в района на заслон „Синята стрела\", предава \"Фокус\". Те също се нуждаели от помощ, която им е оказана от планинските спасители и са били и отведени на безопасно място.Третият случай е на жена с наранен крак на Боянския водопад. Група спасители са я пренесли на безопасно място, където даможело да й се окаже медицинска помощ. ", "date": "2019.08.07", "title": "СПАСИТЕЛНА АКЦИЯ: Издирват група туристи в Пирин"}
{"url": "http://www.cross.bg/prokyror-kolegiya-ivan-1610663.html", "text": "/КРОСС/  Прокурорската колегия във Висшия съдебен съвет реагира с възмущение на публикации, които уронват реномето на редица прокурори и следователи по повод издигнатата кандидатура на Иван Гешев за главен прокурор. От ВСС излязоха с позиция, в която протестират срещу медийни внушения, след като до тях е била адресирана позицията на Асоциацията на прокурорите в България.\"По повод публикувания на 02.08.2019 г. в интернет сайта „capital.bg\" коментар „Тоягата и морковът зад номинацията на Иван Гешев\", както и във връзка с постъпилата във ВСС Позиция на Асоциацията на прокурорите в България в защита на доброто име на прокурор Силвия Соколова от Специализираната прокуратура, Прокурорската колегия на Висшия съдебен съвет изразява безпокойството си от негативната кампания, реализирана в част от българските медии, срещу заместника на главния прокурор Иван Гешев - кандидат за главен прокурор на Република България, както и срещу прокурорите и следователите, подкрепили неговата кандидатура\", се посочва в оповестеното публично становище.\"С тревога и загриженост следим тенденциозните и манипулативни коментари, мнения и негативни публикации, накърняващи доброто име, професионалния авторитет и независимостта на прокурори и следователи. Тези прояви създават предубеност и поляризират общественото мнение с цел да дискредитират прокурорската институция и да насочат дебата изцяло извън законоустановената процедура и органа по нейното провеждане.Подобни тенденциозни внушения присъстват и в посочения материал „Тоягата и морковът зад номинацията на Иван Гешев\", засягайки и прокурор Силвия Соколова от Специализираната прокуратура, Димитър Петров - административен ръководител на Специализираната прокуратура, и кадровите решения от последните заседания на Прокурорската колегия на ВСС\", посочват прокурорите от ВСС.\"Намираме за необходимо да заявим, че професионалният и обществен дебат по провежданата в момента от Пленума на ВСС процедура за избор на главен прокурор следва да се води със сериозни аргументи и добронамерен тон. Прокурорската колегия на ВСС призовава обществото и медиите за повече толерантност и отговорност в провежданото обсъждане на номинираната кандидатура за главен прокурор. Това би дало възможност на гражданите сами да направят изводи за качествата на издигнатия кандидат, би запазило независимостта на магистратите, които подкрепиха номинацията, както и непредубедеността на останалата общественост, заявила подкрепа. По този начин се създават гаранции за законосъобразно протичане на независим и обоснован избор от Пленума на Висшия съдебен съвет\", казват още от прокурорската колегия. ", "date": "2019.08.07", "title": "ВСС се оплака от негативна кампания срещу Иван Гешев и други прокурори"}
{"url": "http://www.cross.bg/zelenski-nashite-ykraiina-1610665.html", "text": "/КРОСС/  Президентът на Украйна Володимир Зеленски е разговарял по телефона с руския си колега Владимир Путин, съобщава БТА. Разговорът е бил по повод на обстрела в Донбас, при който загинаха четирима украински войници.\"Казах му, че това не ни доближава до мира. Поисках от него да окаже влиянието си, за да спрат (сепаратистите) да убиват нашите граждани\", каза Зеленски на пресконференция.Зеленски е подчертал необходимостта от възможно най-скорошна среща на лидерите на „нормандската четворка\" (Русия, Украйна, Германия, Франция).„Вторият въпрос, който поставих е, че ние продължаваме разминирането и че трябва да съкратим от другата страна (времето за демонтаж на фортификационните укрепления) за строителството на мост в Станица Луганска. Още няколко въпроса, които повдигнах, са възвръщането на нашите пленници\", добави украинският президент. ", "date": "2019.08.07", "title": " Зеленски е разговарял с Путин по телефона"}
{"url": "http://www.cross.bg/konventziya-istanbylskata-suda-1610649.html", "text": "/КРОСС/  Асоциация общество и ценности изпрати днес  до министъра на външните работи, в което апелира страната ни да излезе с позиция по отношение на Истанбулската конвенция до Съда на ЕС, съобразена с решението на Конституционния съд, който я обяви за несъответстваща на конституцията ни.Писмото е във връзка с искането на Европейския парламент на Становище от Съда на Европейския съюз (ЕС), по въпроса за присъединяването на ЕС към Истанбулската конвенция.  Европейският парламент гласува искането на становище на 4 април 2019 г.  То е регистрирано като Avis 1/19 от Съда на ЕС на 9 юли 2019 г. От момента на изпращане на искането, всички държави-членки и институции на ЕС, включително и България могат да се намесят чрез писмени позиции.В писмото се посочва, че намесата на България е важна с оглед да бъде подкрепено и запазено ограниченото присъединяване на ЕС към Истанбулската конвенция. Същото се подкрепя от решението на Съвета на ЕС.В случай на по-широко присъединяване на ЕС към Истанбулската конвенция европейското законодателство ще се ползва с предимство пред българското в сферите на образованието, родителските права, половата идентичност и др. \"Това грубо ще наруши не само Конституцията на страната ни, но интересите, достойнството и свободата на българските жени, деца и родители\", се посочва още в писмото.В писмото са повдигнати въпроси за това дали страната ни е информирана от Съда на ЕС и ще участва ли с позиция относно присъединяването на ЕС към Истанбулската конвенция.То е изпратено до външния министър, с копие до министър-председателя, министъра на правосъдието, народните представители от 44-то Народно събрание, Светия Синод и медиите.През октомври м.г. Асоциация общество и ценности, заедно с над 50 граждански организации и стотици граждани у нас, настояха България да излезе с ясна позиция против ратификацията на Истанбулската конвенция в ЕС и да оттегли подписа си, с оглед решението на Конституционния съд. ", "date": "2019.08.07", "title": "България да излезе с позиция за Истанбулската конвенция пред съда на ЕС"}
{"url": "http://www.cross.bg/stoki-banski-raiikov-1610646.html", "text": "/КРОСС/  През този летен сезон до момента Комисията за защита на потребителите не е установявала предлагане в търговската мрежа на рискови плажни стоки. Не са постъпвали и сигнали за предстоящ внос на изделия от такъв тип, за които има съмнение относно съответствието им с изискванията за безопасност. Това каза Константин Райков, член на Комисията за защита на потребителите в Сутрешния блок на БНТ. Той добави, че през месеците май и юни контролният орган е провел превантивна кампания за проверки в магазините, предлагащи такъв тип стоки.През миналата година обаче са забранени няколко вида опасни детски бански костюма и надуваеми изделия от типа на плаващите седалки. Причината е - несъответствие с европейските стандарти.„Когато избираме бански или надуваеми плажни артикули за децата, е много важно да знаем като родители, че в Европейския съюз има стандарти за безопасност на тези стоки. И при покупката да обръщаме внимание не само на това те да изглеждат добре и да са в съответствие с актуалните модни тенденции, но най-вече на безопасността им\", посочи Райков. Същевременно потребители споделят, че при покупката на бански дори и за децата гледат най-вече картинките, материята и цената.„Един бански костюм за дете, в зависимост от възрастта, следва да няма свободни краища на връзките. Те трябва да са трайно закрепени към основната част, за да не се стига до нараняване или изкълчване на крайник или пък до затрудняване на движението на детето във водата\", обясни Райков. Той допълни, че не се допускат и дребни елементи по банския костюм като пайети, мъниста и пр., които при откъсване и поглъщане могат да доведат до задавяне или задушаване. Райков уточни, че тези изисквания важат по отношение на всички облекла за най-малките деца - до 7-годишна възраст. Наличието на щифтове пък може да доведе до наранявания, поради което и те са забранени по стандарт.„Това, което се констатира като нарушение при търговците и при производителите, е да се произвеждат бански за деца до 14-годишна възраст, с връзки със свободни краища, които се завързват в областта на врата. Това е абсолютно недопустимо\", обясни Христо Милев, регионален директор на КЗП във Варна. При банските за момчета също има изисквания за безопасност. „Шнурчетата, които висят, след завързване на възел, не би следвало да стърчат повече от 20 сантиметра на всяка от страните. Задължително условие е минаващият през тунелче на бански шнур да е фиксиран поне на едно място, за да не може детето да го издърпа и да започне да си играе с него\", добави той. Милев каза още, че в базираната на европейската практика класация ТОП 20 на най-често срещаните опасни продукти за деца под номер 18 са именно облеклата с шнурове.На интернет страницата на КЗП има регистър на забранените опасни стоки. Информацията може да бъде полезна при покупка и на плажни принадлежности. Когато потребителите имат съмнения за качеството и безопасността на стоките, могат да подадат сигнал.В края на разговора Райков потвърди, че гражданите често търсят съдействието на КЗП - по-рядко за летни стоки и предимно за рекламации на телекомуникационни устройства и техника.  ", "date": "2019.08.07", "title": "КЗП: „До момента не са открити опасни плажни стоки”"}
{"url": "http://www.cross.bg/tzar-luv-produlzhava-da-gospodstva-v-boksofisa-y-nas-video-1610648.html", "text": "/КРОСС/  Минаха малко повече от 2 седмици откакто великолепната продукция на Дисни Цар Лъв, завърнала се за нов живот, атакува кината. За това кратко време едно от най-..., всъщност най-зрелищното произведение на феноменалния Джон Фавро досега, успя да привлече повече от 220 хиляди зрители и натрупа приходи от над 2 млн. лева! С този резултат Цар Лъв се нарежда на второ място в класацията за най-гледани филми за 2019 година веднага след Отмъстителите: Краят. И остава на състезателната пътека, за да покорява заслужено още върхове.Премиерата на Цар Лъв се случи на 19 юли и предизвика истински фурор със заветното си завръщане. Анимацията, която претърпя най-висша форма на усъвършенстване чрез иновативните кинематографични технологии, се възроди с коренно нов характер, запазила в себе си изяществото на легендарната история. А зрителите оцениха по достойнство продукцията и я наградиха със своето внимание.\r\n\n\t\t\t\t\t\n\t\t\t\t", "date": "2019.08.07", "title": "\"Цар Лъв\" продължава да господства в боксофиса у нас (видео)\t"}
{"url": "http://www.cross.bg/galin-ploshtadka-raiikov-1610657.html", "text": "/КРОСС/  8-годишно момче било пребито без причина от 65-годишен бивш миньор. Случаят е отпреди няколко дни и се разиграл на детската площадка в гълъбовското село Обручище.Детето получило наранявания и изпаднало в шок, но вече е физически стабилизирано и е при семейството си. Според бабата на пострадалото дете с него ще трябва да работи психолог.8-годишният Галин бил на детската площадка в селото и чакал приятелите си, когато 65-годишният Иван Райков заобиколил мястото и го изненадал в гръб.\"Детето го е видяло и го е поздравило, а Райков го е напсувал. Докаго Галин си стои на люлката, той го хваща за тениската, тръшка го на земята и започва да го налага с юмруци по главата. Съсед е станал свидетел на побоя и се е развикал да спре\", разказа бабата Генка Сербезова, цитирана от  \"Дарик\".Галин се прибрал у дома силно разтроен, оплаквайки се от болки в сърцето и главата. Близките му го откарали в Бърза помощ в Стара Загора с хематоми. Тогава дядото подал сигнал в полицията. Побойникът обаче се барикадирал в къщата си. Бил арестуван след двучасови преговори с намесата на кмета на Обручище. Ден по-късно в дома му са открити множество боеприпаси. Хората от селото го определят като конфликтна личност.\"Разхожда се с едно голямо куче, винаги носи нож. Заяжда се с хората без причина\", сподели Генка Сербезова. И изрази надежда Райков да получи справедливо наказание. На бившия миньор е наложена мярка \"постоянен арест\". ", "date": "2019.08.07", "title": " Мъж преби 8-годишно момче на детска площадка"}
{"url": "http://www.cross.bg/izdirvane-mezhdynarodno-obyaven-1610650.html", "text": "/КРОСС/  Служители на сектор „Издирване\" в Главната дирекция „Национална полиция\" установиха 27-годишен сръбски гражданин, обявен за международно издирване. Мъжът е задържан вчера на адрес на територията на столицата. Той е обявен за международно издирване с червена бюлетина през 2017 г. заради извършени от него престъпления на територията на Република Сърбия, свързани с трафик на хора.  Инициатор е Интерпол-Сърбия,  а целта - арест и предаване/екстрадиция.На чуждия гражданин е наложена мярка за неотклонение „задържане под стража\" по процедурата за екстрадиция за Р. Сърбия и предаден на ГД „Охрана\" към Министерството на правосъдието. ", "date": "2019.08.07", "title": "Задържаха у нас сърбин, обявен за международно издирване"}
{"url": "http://www.cross.bg/sarafovo-ydari-problemi-1610647.html", "text": "/КРОСС/  Подписка и колективно дело срещу EVN подготвят жители на бургаския квартал „Сарафово\", които се оплакват от чести спирания на тока и последващи токови удари. Проблемът е от около месец, а токовите удари са по няколко на вечер. Вижте повече в репортажа на Веселин Григоров и оператора Елена Стойчева.3800 са постоянните жители в Сарафово, а през летния сезон стават над 10 хиляди. Ресторантьори, магазинери и домакини търпят загуби и повреди от всекидневните проблеми с тока.Хората смятат, че е несериозно в 20-ти век птиците или метеорологичните условия да са причина за прекъсванията на захранването и за изключителните неудобства и проблеми в домовете им.Наистина се случва от около две-три седмици почти всяка вечер, и то нееднократно, в рамките на секунди, но прекъсва захранването, после се възстановява, коментира Неделин Недялков, кмет на Сарафово.От електродружеството  отговориха, че през последните две седмици по тяхната мрежа е регистрирано едно временно смущение, а по мрежата високо напрежение, която е собственост и се оперира от държавното енергийно дружество, са регистрирани серия кратковременни смущения през последните няколко дни.Крум Косев от EVN коментира, че са предприели цялостен пакет от мерки заедно с колегите от ЕСО, за да минимизират изключванията, следим мрежата 24 часа в денонощието. От EVN съобщиха още, че има голям проект въздушната мрежа от електрически проводници на квартал Сарафово да бъде вкарана под земята. А клиентите, които имат повредени уреди вследствие токовите удари, трябва в най-кратък срок да сигнализират, за да бъдат изготвени констативни протоколи и изпълнени исканията им за обезщетения. ", "date": "2019.08.07", "title": "В Сарафово се оплакват от чести токови удари"}
{"url": "http://www.cross.bg/huawei-kategorii-avgyst-1610651.html", "text": "/КРОСС/ До крайния срок за подаване на снимки и видеа в регионалния конкурс за мобилна фотография и видеография Huawei InFocus Awards 2019 остават броени дни. 11 август е последният ден, в който талантливите любители на фотографията и видеографията от Централна, Източна и Северна Европа могат да подават най-добрите си творби, заснети с Huawei. Конкурсът, чието начало беше дадено в края на юни, има цели 6 категории, включително и такава за кратки видеа до 30 секунди. До момента той успя да привлече много български любители на снимането и постави страната ни в топ 3 по брой подадени заявки за участие.Huawei InFocus Awards има 5 категории посветени на мобилната фотогофрафия - #Emotion Tag, Hello, Life!, Faces, Going the Distance, Storyboard и една на мобилната видеография - Life Now. Категориите са вдъхновени от мобилните устройства на Huawei, които се отличават със своята камера, привличаща вниманието и на професионалните фотографи.В категорията #Emotion Tag авторите трябва да уловят спонтанните емоции на своите фотографски обекти. Hello, Life! пък ги предизвиква да намерят красотата в ежедневни ситуации. Going the Distance е категория отредена за любителите на пътувания. Те трябва използват фотографските функции на смарфоните си, като телефото обектива и утрашироката камера, за да запечатват по впечатляващ начин нови места и ситуации. Категорията Storyboard пък може да е изпитание за всеки опитен фотограф. В нея авторите трябва да пресъздадат цяла смислена и пленяваща история в колаж от 9 кадъра. Категорията за видеография Life Now дава възможност на любителите на видеото да се включат в надпреварата с 30 секундно видео, което трябва да впечатли професионалното жури.Това, което обединява всички категории е темата за „неоткритата красота\". Тя е призивът на Huawei към любителите фотографи да открият „скритата\" красота около себе си.Заявките за участие се подават надо 11 август.Гласуването на журито, включващо експерти и популярни фотографи от цял свят, ще продължи до 29 август. То ще определи големият победител и победителите във всички категории.Конкурсът включва и „награда на публиката\". Всички снимки и видеа, подадени за участие в конкурса, ще бъдат достъпни на официалния сайт на , където ще може да се гласува до 18 август.Големият победител в конкурса ще получи 10 хиляди евро, мощния лаптопа Huawei MateBook 13 и смарт часовника Watch GT. Победителите във всяка категория ще получат Huawei MateBook 13, Watch GT, Huawei P30 Pro и 2000 Евро, завършилите на второ място в различните категории ще спечелят Huawei P30 Pro, а тези на 3-то място - Huawei P30. Победителят от категорията „награда на публиката\" ще получи Watch GT и Huawei P30 Pro. ", "date": "2019.08.07", "title": "Последен шанс за участие в конкурса за мобилна фотография Huawei InFocus Awards с награда 10 хиляди евро"}
{"url": "http://www.cross.bg/potrebitelite-komisiyata-pravo-1610645.html", "text": "/КРОСС/  Август е и повечето от нас се подготвяме за почивката на морето. Някои вече са си осигурили всичко необходимо, но други тепърва ще пазаруват. За какво трябва да внимават потребителите когато избират бански костюми и особено за най-малките? Имаме ли право на рекламация, кои са опасните стоки? Гост в сутрешния блок на БНТ беше Константин Райков, член на Комисията за защита на потребителите. Той посъветва при избор на бански за децата да не се взема предвид само как изглеждат те и дали са в съответствие с актуалните модни тенденции. Като родители е важно да знаем, че в Европейския съюз има стандарти за безопасност на тези стоки. Банският не трябва да има свободни краища на връзките, за да не се стигне до нараняване или изкълчване на крайник на детето. По банския не трябва да има дребни елементи, които при откъсване и поглъщане могат да доведат до задушаване.Надуваемите артикули могат да причинят два типа наранявания - едните са от острите ръбове при недобра изработка на предмета, другите от шнурове и щифтове, които представляват опасност за детето.Що се отнася до недоволството на жителите на Сарафово, Константин Райков обясни, че първо трябва да се изясни каква е причината за честите спирания на тока там. При нанесени вреди потребителите имат право да предяват претенции към разпределителното дружество. Той посъветва жителите да се обърнат директно към търговеца, защото той е този, който трябва да ги обезщети. Ако търговецът не се отзове, потребителите трябва да потърсят съдействие от КЕВР, които ще уведомят и Комисията за защита на потребителите. Крайната инстанция е съдът. ", "date": "2019.08.07", "title": "Потребителски права по време на отпуск"}
{"url": "http://www.cross.bg/grad-arheologicheski-drevniya-1610654.html", "text": "/КРОСС/  Правителството отпуска допълнителни 100 хил. лв. за археологическите разкопки край местността Рупите - древния град Хераклея Синтика. Заради липса на средства теренните проучвания са били преустановени през последните дни.  Парите се превеждат по бюджета на Министерство на културата. Това стана ясно в началото на заседанието на Министерския съвет.\"Това е и единственият град на древните македони, проучващ се на територията на България, с изключителни от научна гледна точка епиграфски паметници\", обясни пред премиера и колегите си министърът на културата Боил Банов. Изгражда се и път от Рупите до древния град, за да се превърне в достъпна туристическа атракция. Докато той докладваше, премиерът Бойко Борисов остана впечатлен чий град се проучва.\"На древните кои е това?\", попита невярващо Борисов. След като Банов повтори, че става въпрос за македоните, премиерът се пошегува: \"Да не започнете и вие да претендирате....?\"Банов обаче го успокои: \"Не, ние за нищо не претендираме\".Преди това за темпото на разкопките докладва ръководителят на екипа, доц.д-р Людмил Вагалински, директор на Националния археологически музей. Той присъства на заседанието на МС заедно с кмета на Петрич, който пък отговаря за околната инфраструктура.Археологът припомни как миналата година правителството пак целево е подпомогнало археологическото проучване на древния град, благодарение на което работата много напреднала.\"Успяхме да разкрием 2/3 от централния площад на града. В момента това е най-посещаваният археологически обект, а покрай него и музея в Петрич също е най-посещван, като изключвам музеите в София. Идват туристи от над 50 държави. По статистика идват над 60 000 души и то при положение, че инфраструктурата не е готова. Като гласувате пари за път, и нещата ще станат още по-добре. Рекламираме обекта много широко. Успяхме благодарение на помощта от Министерски съвет и на община Петрич да превърнем Хераклея в един отличен археологически обект\"\"Ще дойдем да ги видим. Вие нали работите на макс? Утре започвайте\", поръча премиерът, като успокои археолозите да не се притесняват за парите. ", "date": "2019.08.07", "title": " Кабинетът отпусна 100 хил. лв. за археологически разкопки в Рупите"}
{"url": "http://www.cross.bg/evro-makedoniya-zaplata-1610653.html", "text": "/КРОСС/  Най-високата средна месечна заплата в Западните Балкани през тази година е в Словения - 1113 евро, докато най-ниската е в Македония, където средното месечно възнаграждение възлиза на 413 евро, пише вестник „Нова Македония\", цитиран от агенция \"Фокус\".За сравнение, според данните на НСИ, средното месечно възнаграждение в България за първото тримесечие на 2019 година възлиза на около 610 евро - 1209 лева. Според националната статистическа служба на Румъния към 11.02.2019 година средната заплата в станата е 570 евро.Според статистическите данни на изданието, средната заплата в Хърватия е 886 евро, в Черна гора - 516 евро, Босна и Херцеговина - 472 евро и Сърбия - 470 евро. Преди Македония е и Косово, където средното месечно възнаграждение е достигнало 422 евро. Ежедневникът отбелязва, че властите в Македония редовно подчертават непрекъснатото увеличение на средната месечна заплата. Правителството на Социалдемократическия съюз на Македония (СДСМ) многократно е заявявало, че планира в рамките на мандата си да вдигне този показател до 500 евро. При средна заплата от 413 евро доходите на македонците са много под месечните разходи за основни нужди. А именно, в синдикалната кошница на Федерацията на синдикатите на Македония (CCM) се казва, че на четиричленно семейство са нужни 531 евро за покриване на основните разходи. ", "date": "2019.08.07", "title": " \"Нова Македония\": Най-ниска е средната заплата в Северна Македония, България е на трето място"}
{"url": "http://www.cross.bg/pozhari-baiikal-gori-1610637.html", "text": "/КРОСС/  Огромните пожари, обхванали сибирските гори, са запалени умишлено. Това заявиха от прокуратурата в Русия.Според разследващите огънят, който е обхванал два и половина милиона хектара, е запален, за да се прикрият следи от незаконна сеч.Екоактивисти, обаче, твърдят, че опожарените гори са два пъти повече като размер и са нанени почти непоправими щети за природата в този регион.В опитите да се загасят огромните пожари са включени стотици пожарникари и войници, както и десетки единици техника, включително самолети и хеликоптери.„Сваляме температурата, така че наземните екипи да могат да работят в близост до огъня. Когато температурата е прекалено висока те не могат дори да се доближат до огнения фронт\", обясни Витали Зайцев, който е пилот на самолет за гасене на пожари.„Езерото Байкал е заобиколено от планини, районът е много трудно достъпен. Това не е равнина и работата ни е много специфична. Взимаме вода от Байкал и я вдигаме, за да преодолеем планинската верига - на височина от около 1500-2000 м\", Заяви Дмитри Пушкарев - пилот на самолет. ", "date": "2019.08.07", "title": "Прокуратурата в Русия: Горите в Сибир са опожарени, за да се прикрие незаконна сеч"}
{"url": "http://www.cross.bg/internet-saiitove-kontroliranite-1610641.html", "text": "/КРОСС/  Антимафиоти разбиха над 40 страници с филми в интернет. Това съобщиха от МВР. Задържан е 44-годишен мъж от София.Първоначално той публикувал филмите в една част от контролираните от него сайтове. След достигне на определен брой посетители и генериран трафик, за който получавал заплащане от Google, той свалял произведенията и ги споделял отново, но в част от другите домейни. Процедурата се повтаряла 4-5 пъти до изчерпване на ресурса от контролираните от него сайтове. Така за едни и същи обекти на авторско право, столичанинът получавал многократно заплащане от Google, тъй като се касаело за интернет трафик към различни домейни.Достъпът до използваните за престъпната дейност интернет страници -, , , , , ,  , , , , , , , ,  , , ,  , , ,  , , , , ,  , , , , , , , ,  , ,  , ,   е преустановен от ГДБОП в рамките на проведените процесуално-следствени  действия, при които са събрани и необходимите електронни доказателства.Повечето сайтове били разположени в интернет пространството на една от най-големите международни компании за предоставяне на облачни услуги в САЩ. ", "date": "2019.08.07", "title": "Разбиха над 40 сайта с филми в интернет"}
{"url": "http://www.cross.bg/raztursi-eksploziya-kabyl-1610636.html", "text": "/КРОСС/  Най-малко 34 души са ранени в мощна експлозия, която разтърси днес афганистанската столица Кабул, предаде АФП.Насилието в страната продължава, докато САЩ и талибаните договарят мирна сделка преди изборите, планирани за 28 септември.Взривът е избухнал около 9 часа местно време в западната част на града, съобщи вътрешното министерство.„Чух силен шум и всички прозорци на магазина ми се счупиха, а стъклата се разлетяха на навсякъде\", заяви магазинерът Ахмад Салех пред АФП.По предварителни данни след експлозията е имало и стрелба. ", "date": "2019.08.07", "title": "Мощна експлозия разтърси Кабул "}
{"url": "http://www.cross.bg/dohodite-petkov-asistent-1610635.html", "text": "/КРОСС/  По различни оценки работещите бедни у нас са между 600 000 и 800 000. Това са хора, които не могат да се издържат с парите, които получават.  Това каза в сутрешния блок на БТВ „Тази сутрин\" министъра на труда и социалната политика Бисер Петков. Той допълни, че данните на КНСБ показват, че нарастват средствата за издръжка на живот, но също така нарастват доходите, вдигат се заплатите, включително и минималната, нарастват пенсиите. Всичко това е заложено в управленската програма и правителството го изпълнява. Социалният министър призна, че е факт, че има голямо неравенство в доходите. Всички знаят какво е положението за съжаление в Северозападна България. В един регион като София обаче има заетост и доходите непрекъснато растат. Ние следваме нашата управленска програма и изпълняваме обещаното пред гражданите. Тепърва ще се обсъжда финансовата бюджетна рамка за догодина. Със сигурност ще настоявам за ръст на средствата за хората с увреждания, за ръст на средствата за политиките свързани с децата и семейството. Ще разговаряме с финансовия министър и за отпускане на повече средства за нуждите на самото министерство и ръст на доходите на служителите в социалната сфера, като най-вече говоря за Агенцията за социално подпомагане, коментира още министър Петков.Законът за личната помощ действа от началото на тази година. Към днешна дата към 124 000 хора с увреждания са преминали през индивидуална оценка. Няма опасност някой гражданин с увреждания да не мине такава оценка. Към момента 24 000 лица ползват услугите \"личен асистент\", които се финансират от държавата. \"Личен асистент\" може да бъде човек от семейството, близък, професионалист - няма ограничения. Единственото ограничение е асистентът да не е под запрещение. Част от тези хора, които има асистент, имат право да получат и \"лична помощ\". Те трябва да минат индивидуалната оценка и да преминат плавно към личната помощ, каза още Бисер Петков. ", "date": "2019.08.07", "title": "Бисер Петков: Бедните у нас са между 600 и 800 хиляди"}
{"url": "http://www.cross.bg/likvidirane-afrikanskata-chyma-1610642.html", "text": "/КРОСС/ Заместник-министърът на земеделието, храните и горите д-р Янко Иванов ще представи Стратегия за ликвидиране на Африканската чума по свинете. Документът ще бъде обсъден с научната общност и ветеринарно медицински експерти. Мерките за ликвидиране на заболяването са приложими след като бъде ограничено разпространението на АЧС. Срещата ще се проведе в Тракийския университет, град Стара Загора. На нея са поканени да присъстват омбудсманът на РБ Мая Манолова и представители на политически партии.", "date": "2019.08.07", "title": "МЗХГ обсъжда с научната общност стратегията си за ликвидиране на Африканската чума"}
{"url": "http://www.cross.bg/iskaniya-protestirashtite-obezshteteni-1610640.html", "text": "/КРОСС/  Шести ден продължава да бъде затворен пътят Сливен - Ямбол при село Крушаре заради протеста на недоволните срещу мерките, въведени от правителството за унищожаване на прасетата, отглеждани в домашните стопанства.Днес протестиращите обявиха, че имат нови искания, като продължение на вече поставените.Сред новите искания на протестиращите е отпадане на евтанизирането на здравите прасета, останали живи, въпреки заповедта за доброволното им умъртвяване. Силвия Йовчева, която е част от протестиращите, обяви новите искания:„Искаме да ни бъде позволено да си регистрираме лични стопанства, в които да имаме право да отглеждаме и регистрираме останалите живи прасета\".Тя каза още, че искат всички, които вече са си ликвидирали прасетата, да бъдат обезщетени така, както ще бъдат обезщетени големите производители. И посочи, че не приемат сумата от 300 лева обезщетение на двор. ", "date": "2019.08.07", "title": "Шести ден продължава протестът при село Крушаре "}
{"url": "http://www.cross.bg/zavedeniya-tzenite-prekaleno-1610639.html", "text": "/КРОСС/  Частните лечебни заведения сами формират цените си, когато нямат договор с НЗОК. Тук въпросът е по-скоро морален и търговски. Това каза проф. Владимир Пилософ от Изпълнителна агенция „Медицински надзор\" в ефира на „Здравей, България\" по повод на случая, при който частен медицински център издаде фактура за 530 лв. за промиване на уши. Други са органите, които трябва да проверяват целесъобразността на цените и доколко са обосновани. Нашата задача е да проверим доколко лечебното заведение отговаря с правилата на постановките на закона. /..../ Няма прекалено високи цени. След като на лечебното заведение е дадено правото да формира цени, какво означава прекалено висока и прекалено ниска? В крайна сметка за това има различни типове лечебни заведения. Единственото изискване към лечебни заведения, които нямат договор с НЗОК, е цените им да са публично обявени, добави той.19-годишен жител на ЮАР получи фактура за 530 лв. за преглед от лекар по моретоПроф. Пилософ обясни, че все още не са изготвени констативните протоколи на медицинския център в „Златни пясъци\". Изпълнителна агенция „Медицински надзор\" извършва и в момента проверки на лечебните заведения по Черноморието. До момента не е отчетен ръст на нарушенията спрямо миналата година.Нова телевизия „Здравей, България\" ", "date": "2019.08.07", "title": "Кой контролира цените на медицинските услуги в курортите по морето?"}
{"url": "http://www.cross.bg/beshe-vuzstanovena-ogradata-1610644.html", "text": "/КРОСС/  Вандали задигнаха 80 метра от оградата на магистрала „Марица\" и застрашиха живота на пътуващите. Освен оградата са откраднати и бетонни колове. Само за един ден оградата беше възстановена.В понеделник беше констатирана липсата на 80 метра предпазна оградна мрежа, която беше възстановена незабавно. Задигнатата ограда е била от участъка между 27-и и 28-и километър на АМ „Марица\", заяви инж. Радостин Ламбрев - директор на ОПУ-Хасково. Той уточни, че липсата е констатирана, след като граждани са подали сигнал до Областна дирекция на МВР. Те от своя страна уведомили Областно пътно управление. „По най-бързия начин разпоредихме тя да бъде възстановена, тъй като всяка една кражба на такива обезопасителни системи улеснява достъпа на животни до трасето. При този интензивен трафик, може да има големи последствия, каза още той. По думите му това е поредната кражба, а цената на откраднатото в този случай е около 2 700 лв. ", "date": "2019.08.07", "title": "Вандали застрашиха живота на пътуващите по АМ Марица"}
{"url": "http://www.cross.bg/afitos-pochivka-otmenena-1610643.html", "text": "/КРОСС/  Пореден случай с отменена резервация за почивка в последния момент. Семейство от Севлиево е избрало да прекара лятната си почивка в гръцкия курорт „Афитос\", където резервирали стая в малък хотел близко до плажа. Когато пристигнали в града, се оказало, че резервацията им е отменена, а алтернативата, която им предложили, била с много по-лошо качество.Спокойна почивка или приключение с отказана резервация в последния момент. Напоследък все повече са хората, на които плановете им се провалят, въпреки че са платили предварително, за да си подсигурят спокойствието.В такава неприятна ситуация попадат Христофор и Ренета.Бяхме резервирали месец по-рано, за да сме спокойни и да можем да отидем на мястото, където сме решили, че ще почиваме. Заплатихме си предварително почивката, обадихме се предварително преди да пристигнем в „Афитос\" на хотелиера, каза че всичко е наред и ни очаква, разказва Ренета Петрова.Оказва се, че резервацията им е отменена, а неприятната новина разбират, чак когато пристигат в града.Пристигаме в „Афитос\" и в 12 часа ни казва да изчакаме на една бензиностанция. След това ни каза да го последваме и ни заведе в една вила, която въобще не се намира в „Афитос\". Тя е по-скоро между „Афитос\" и „Политея\", спомня си Ренета.Вместо в хотел на метри от морето те са  настанени  в друг с условия- далеч неотговарящи на изискванията на семейството.  Хотелиерът ги уверявал, че нямал места, но мястото, където ги настанява ще им хареса.  Според собственика на хотела, не е било възможно семейството да бъде настанено в стаите, за които са платили. Пред екипа на NOVA той заяви, че качеството на стаите, където са настанени, е по-добро, отколкото мястото, което запазили първоначално.От платформата за резервации са изпратили писмо до семейството, в което се извиняват за ситуацията и уверяват, че вината е в хотела.Платформите за хотелска резервация, които могат да ползват всички граждани на Европейския съюз, когато правят резервации за настаняване и за почивка на своето семейство се явяват посредник. Съгласно директивата за електронната търговия посредническите услуги са освободени от отговорност. В тази връзка, всяка една такава платформа се стреми отговорността да се носи от хотелиера, обясни Лиляна  Кирчева-Арсова - директор Дирекция „Туристическа политика\".За да може случаят да бъде проверен, трябва да бъде пусната жалба в Комисията за защита на потребителите в България. Семейството се прибира днес в България, като предстои да пуснат жалба. ", "date": "2019.08.07", "title": "Пореден случай с отменена резервация за почивка в последния момент"}
{"url": "http://www.cross.bg/tona-miliarda-grenlandiya-1610634.html", "text": "/КРОСС/  Тревожна новина за ледените шапки на Земята. Само за едно денонощие над 10 милиарда тона лед са се стопили в Гренландия.Това твърдят учени от Датския метеорологичен институт.Заради рекордно високите температури от над 20 градуса през юли, ледниците са загубили огромно количество от обема си.Учените изчисляват, че за целия месец близо 200 милиарда тона лед са се превърнали във вода. ", "date": "2019.08.07", "title": " Учени: 200 милиарда тона лед са се разтопили в Гренландия"}
{"url": "http://www.cross.bg/podpomagane-pomoshti-promeni-1610630.html", "text": "/КРОСС/  На днешното си заседание се очаква правителството да приеме становище по конституционно дело, образувано по искане на президента Румен Радев. Държавният глава оспори част от последните промени в Закона за държавната собственост, свързани с предварителното изпълнение на отчуждителните процедури при изграждането на обекти с национално значение.Радев е на мнение, че има неравнопоставеност при обезщетяването на едрите и дребните собственици на земеделски земи и горски територии. Според президента няма критерии, по които правителството да  определя кои да са обектите с национално значение.На заседанието министрите ще одобрят и промени в Правилника към Закона за социалното подпомагане.Промените се правят, за да се отговори на препоръките на Европейската комисия от миналата година да се подобри обхватът на социалното подпомагане у нас. Затова е предвидено да се даде ежегодна индексация на размера на месечните социални помощи от началото на следващата година.В момента месечни социални помощи получават около 25 000 души, а размерът на сумите ще се актуализира със средномесечната инфлация за съответната година, съобразно одобрената средносрочна бюджетна прогноза.Така ще се преодолее и критиката от Брюксел, че у нас вече е трайна тенденцията да намалява броят на подпомаганите хора и семейства с месечни помощи при намаляване на показателите за България, свързани с бедността.С друга част от промените ще се намали до края на годината административната тежест за гражданите, когато кандидатстват за подпомагане. Службите ще престанат да изискват документи, които удостоверяват факти и информация, която може да се набави по служебен път. ", "date": "2019.08.07", "title": "Правителството обсъжда промени в Закона за социалното подпомагане "}
{"url": "http://www.cross.bg/georgiev-plamen-prokyror-1610625.html", "text": "/КРОСС/  В така наречената борба срещу корупцията в България никой и нищо не се губи, само сменя мястото си. Пламен Георгиев например. От председател на най-страховития орган в държавата - Комисията за противодействие на корупцията и отнемане на незаконно придобитото имущество (КПКОНПИ), той пак става прокурор в Специализираната прокуратура - звеното, което работи по дела за корупция по високите етажи на властта.Прокурорската колегия на Висшия съдебен съвет (ВСС) днес възстанови Георгиев на длъжност „прокурор\" в Специализираната прокуратура, съобщи БГНЕС. Решението по подадената от него молба бе предизвестено.Така кариерата на Пламен Георгиев е спасена. Но не само - той е единственият от замесените в \"Апартаментгейт\" - аферата с купените евтино луксозни имоти от лица във властта, който е изчистен, съхранен и запазен на друга позиция. Вероятно за да бъде рестартиран в други времена. Останалите - като Втория след Борисов Цветан Цветанов, министърката на правосъдието Цецка Цачева, депутата и председател на енергийната комисия Делян Добрев, както и неколцина по-дребни риби заместник-министри, нямаха този късмет.Въпреки че проверките на същата тази Антикорупционна комисия, извършени по времето, когато председателят ѝ Георгиев бе в принудителен 3-месечен отпуск, тъй като и той бе проверяван, избелиха и тях, и други. Националната агенция по приходите (НАП) се е потрудила и е свършила същото за Георгиев, така както години по-рано го направи за Цветанов.Изобщо всеки някого оневинява в \"кръговата икономика на корупцията\" (по определението на \"Капитал\") и всеки всекиму е задължен. Но дори и в бяло някои все пак си тръгват - от политиката и от постовете. Георгиев не е сред тях. В последния си работен ден - 31 юли, парламентът гласува оставката му като шеф на КПКОНПИ и унизително не му даде думата, дни по-късно го направи Нова телевизия в благо интервю. В него Пламен Георгиев повтори казаното пред журналисти в парламента, комбинирайки виктимизацията и героизацията си като защитни тези: обяви, че е жертва на заговор на олигарси и мишена, защото под негово ръководство комисията внесла искове за над 3 милиарда лева (за които не е ясно дали ще издържат в съда).Но дори и след напускането му няма отговор защо е скрил терасата от 186 кв. м с барбекю и сауна върху нея от собствените си имуществени декларации, а е вписана в нотариалния акт, възможно ли е тризонет на много добра локация в София да струва 300 000 лева и не е ли декларирал твърде занижени цени при имотни сделки.Вместо отговори избелването тече с пълна сила. На 31 юли, когато парламентът освободи Георгиев, той заяви пред журналисти, че проверката на НАП е доказала всеки негов и на съпругата му доход. \"Тази проверка доказа, че аз не съм извършил нито едно закононарушение\", заяви той. Повтори го и в неделното си интервю. НАП го е изчистила. Защо тогава НАП не го съобщи?На същия този 31 юли директорката на НАП Галя Димитрова заяви, че на \"г-н Пламен Георгиев се извършва контролно производство в ТД НАП-София\" и тя не е уведомена дали е приключило и какви са резултатите. \"Ние имаме ангажимент след приключване на производството да уведомим прокуратурата\", каза тя. Но и прокуратурата не е съобщила за такъв акт. Прави го Пламен Георгиев и за гражданите остава убеждението, че данъчните очевидно \"прескачат\" шефката си - или просто Георгиев избърза да съобщи за индулгенцията, която сме убедени, че ще получи и без молитви. Сега Пламен Георгиев се завръща в Специализираната прокуратура, изпълнен с гибелен гняв към \"олигарсите\". Има защо - \"Апартаментгейт\" го изключи като кандидат за главен прокурор, за какъвто бе спряган по-рано. Сега ще чака за друг пост.Макар да не е издържал конкурса за съдии и да не е запомнен с ключови дела като прокурор, Георгиев е спечелил друга ценност - доверието на премиера Бойко Борисов, който още в първия си кабинет през 2013 г. го направи председател на Комисията за незаконно придобито имущество. Има защо - благодарение на Георгиев, прокурор в Софийската градска прокуратура през 2011 г., не се стигна до разследване на скандала с подслушването на директора на Агенция \"Митници\" Ваньо Танов, днес покойник, и негови разговори с министъра на финансите Симеон Дянков и заместника му Владислав Горанов. Това са онези изтекли в медиите записи, от които се помни прословутата реплика на премиера Борисов, казана по отношение на Михаил Михов (Мишо Бирата), и той покойник:  \"...поех ангажимент и аз не съм Първанов. Като съм му обещал, че няма да го закачам, няма да го закачам.\" Тези записи, направени със специални разузнавателни средства, са унищожени, тъй като прокурорът Георгиев... не проявил интерес към тях.Така че въпросът за Пламен Георгиев вече дори не е свързан с терасата, с барбекюто и със сауната. Въпросът е защо човек, който управляваше Робокопа срещу корупцията, погазва правото пред очите ни. Изглежда, за управляващите това го прави напълно пригоден за червената прокурорска тога.Емили Милчева \"Дойче веле\" ", "date": "2019.08.07", "title": "Неслучайно \"спасиха\" Пламен Георгиев. Той държи нещо ценно"}
{"url": "http://www.cross.bg/pozharite-sibir-griiinpiiis-1610628.html", "text": "/КРОСС/  Пожарите в Сибир се разрастват, въпреки намесата на Руската армия, твърдят от екологичната организация \"Грийнпийс\". \"Въпреки  зказванията на руските власти, площта на пожарите в Сибир не намалява. Според данните от сателитни снимки, повече от 4.3 милиона хектара горят - площ, колкото Московска област.\", пише в изявление на организацията, цитирано от \"Евронюз\".В неделя руското министерство на отбраната обяви, че намесата на техни самолети и хеликоптери е довела до \"потушаването на пожарите на площ 753 хиляди хектара\". Няколко дни по-рано президентът Владимир Путин беше разпореди армията да се включи в гасенето.Организации за защита на околната среда като \"Грийнпийс\" обявиха пожарите за \"екологична катастрофа\".Федералната агенция за горите в Русия каза, че пожарите не представляват заплаха за селища и стопански обекти.Губернаторът на Красонярски край Александър Усс заяви, че пожарите са \"естествен, природен феномен, а борбата с него е безсмислена или дори вредна.\"  Властите бяха принудени да действат отчасти и поради обществен натиск. Около 1 милиона души се подписаха в петиция да бъдат загасени пожарите в Сибир.Огънят е далеч от населени места, но в много села в Красноярски край и съседните Якутия и Иркутска област се спусна гъст дим, който според медици е вреден за здравето. ", "date": "2019.08.07", "title": "\"Грийнпийс\": В Сибир горят над 4.3 милиона хектара "}
{"url": "http://www.cross.bg/sega-tryd-telegraf-1610626.html", "text": "/КРОСС/в. Сега -  Властите заблуждават, че ликвидират свиневъдството заради евродирективав. Сега -  Прокуратурата потвърди връзката между Гешев и главния свидетел пo „Иванчева\"в. 24 часа -  Кметове посягат към 7-и мандатв. Труд - 10 черни дупки гълтат хора на моретов. Телеграф -  Броят клюкари и изнудвачи в класв. Монитор - Игра на стражари и апаши с дрехите на БЧКв. Сега -  МО обяви поръчка за 150 бронирани машинив. Сега - БДЖ продължава да затъва и с новото ръководствов. 24 часа - САЩ ни обещаха най-добрите Ф-16в. 24 часа -  Повече банкноти от 100 лева в джоба нив. Труд - България и Турция вписват „Св. Стефан\" в ЮНЕСКОв. Труд - Посрещаме руския премиер Медведев в понеделникв. Телеграф - Асоциацията на прокурорите: Издание на Иво Прокопиев дискредитира държавното обвинениев. Телеграф - Даскали отказват да издирват кръшкачитев. Монитор -  41 000 семейства с отрязани помощив. Монитор -  Скандалният съдия Лалов се прицели в кметския пост в Софияв. Сега -  Некомпетентни хора вече стават медийни надзорницив. 24 часа - Екатерина Захариева, министър на външните работи: \"Съседите ни осъзнаха, че с антибългарска политика не се печелят избори\"в. Труд - стр.  Д-р Атанас Орачев от Сдружение „Черноморска Странджа\" пред \"Труд\": В Странджа са най-зрелищните и загадъчни древни обреди в Европав. Телеграф -  Режисьорът Васил Барков: Четири месеца четох архивите на Гешевв. Монитор - ВЛАДИМИР ТОДОРОВ, председател на Асоциацията на пострадалите при катастрофи: Загиналите при катастрофи у нас намаляха с 10 %в. Сега -  Борисов няма как да се измъкне от отговорноств. Сега -  Как държавата измисли нова помощ, която почти никой не щев. 24 часа -  Може ли БСП да направи кметски пробив в Софияв. Труд -  За кривото огледало на обществената дискусияв. Телеграф -  Поручика отиде при героите сив. Монитор -  Хвани го, ако можеш  ", "date": "2019.08.07", "title": "Преглед на вестниците "}
{"url": "http://www.cross.bg/chasa-provede-sveti-1610624.html", "text": "/КРОСС/ София.От 10.00 часа ще се проведе заседание на Министерския съвет.***Бургас.От 17.00 часа в Морска градина ще се проведе военен ритуал по поднасяне на венци и цветя пред Паметника на моряка по случай честването на 140-та годишнина от създаването на Военноморските сили. От 17.30 часа ще се проведе празнично шествие до Военен клуб - Бургас, а от 18.00 часа пресконференция на командира на ВМС. В 18.00 часа е предвидено Тържествено събрание-концерт, а от 20.00 часа - концерт на ПДО за гостите и гражданите.***Бургас/ к.к. \"Свети Влас\".От 21.00 часа в к.к. \"Свети Влас\" ще се състои празничен концерт на ПДО на ВМС, посветен на 140-та годишнина от създаването на ВМС за жителетие и гостите на к.к. \"Свети Влас\".***Варна.От 10.30 ч. в Морската градина, близо до Слънчевия часовник, Европейски потребителски център България, който e към Комисията за защита на потребителите, ще отвори изнесен информационен щанд. Събитието ще бъде открито от Константин Арабаджиев, член на Комисията за защита на потребителите.***Враца.От 14.00 часа ще се проведе редовния месечен брифинг в ОДМВР-Враца.***Перник.От 10.00 часа в заседателната зала на Община Перник ще се проведе ежемесечната кметска среща.***Стара Загора.От 10.00 часа в Детски отдел на библиотека „Родина\", ул. „Българско опълчение\" 69, ще гостува Зелени Балкани - Стара Загора.***Хасково.От 10.00 часа в ж.к. \"Орфей\" - междублоково пространство на бл. № 29 и бл. № 30 ще се състоиоткриване на обект от проект \"Подобряване на градската среда чрез благоустрояване на междублокови и вътрешно-квартални пространства и изграждане на достъпна архитектурна среда в град Хасково\". ", "date": "2019.08.07", "title": "Предстоящи събития на 7 август"}
{"url": "http://www.cross.bg/posoka-kamenodelska-avtobysni-1610627.html", "text": "/КРОСС/ От 7.8.2019 г. до 28.8.2019 г. се забранява влизането на пътни превозни средства, както следва:- по западното пътно платно и релсовия път на ул. „Каменоделска\" между ул. „Първа българска армия\" и ул. „Малашевска\", като движението на превозни средства ще се извършва двупосочно в източното пътно платно на улицата в същия участък;- по източното пътно платно на ул. „Каменоделска\" между ул. „Малашевска\" и ул. „Грънчарска\", като движението на превозни средства ще се извършва двупосочно в западното пътно платно и релсовия път на улицата в същия участък;- по ул. „Каменоделска\" между ул. „Грънчарска\" и ул. „Индустриална\";- по обособеното трамвайно трасе на ул. „Първа българска армия\" между ул. „Каменоделска\" и трамвайно ухо „Орландовци\";- по източното пътно платно на ул. „Каменоделска\" между ул. „Козлодуй\" и ул. „Индустриална\" /под жп надлеза/, като движението на превозни средства ще се извършва двупосочно в западното пътно платно на улицата в същия участък.От 04.30 часа на 7.8.2019 г. до 24.00 часа на 28.8.2019г. се променят маршрутите на следните линии на градския транспорт:- трамвайна линия № 3 - в посока кв. „Орландовци\" от бул. „Христо Ботев\"по ул. „Струга\", по бул. „Княгиня Мария Луиза\" до пл. „Централна гара\", по бул. „Христо Ботев\" и по маршрута си до гара „Захарна фабрика\";- трамвайна линия № 4 - в посока кв. „Орландовци\", при ул. „Козлодуй\" направо по бул. „Княгиня Мария Луиза\", под надлез „Надежда\" до метростанция „Хан Кубрат\" - двупосочно;- трамвайна линия № 18 - в посока кв. „Орландовци\", при ул. „Козлодуй\" направо по бул. „Княгиня Мария Луиза\" през пл. „Централна гара\" до надлез „Надежда\" и обратно по маршрута до пл. „Журналист\".Променят се маршрутите на автобусни линии №№ 79 и 309 само в посока към „СТИНД 2\" и бул. „Илиянци\", както следва: след ж.п надлеза на ул. „Козлодуй\" наляво по ул. „Индустриална\", по ул. „Заводска\", по бул. „История славянобългарска\" и по маршрутите. В обратна посока маршрутите не се променят.За автобусни линии №№ 79 и 309:- Разкриват се временни автобусни спирки с код 6473 „Хладилен завод\" на ул. „Индустриална\" след кръстовището с ул. „Каменоделска\" в посока ул. „Заводска\" и с код 6474 „Централен гробищен парк\" на ул. „История славянобългарска\", след кръстовището с ул. „Заводска\" в посока надлез „Надежда\";- Закриват се спирки с код 2309 „Хладилен завод\" на ул. „Каменоделска\" в посока надлез „Надежда\" и с код 1945 „Централен гробищен парк\" на бул. „История славянобългарска\" в посока надлез „Надежда\".Променят се маршрутите на автобусни линии №№ 20 и 21/22, както следва: от пл. „Лъвов мост\" и Централна ж.п. гара по маршрутите до пл. „Сточна гара\", по ул. „Константин Стоилов\", под ж.п. надлеза на ул. „Козлодуй\", по ул. „Индустриална\", по ул. „Заводска\", по ул. „История славянобългарска\", ул. „Грънчарска\" и по ул. „Каменоделска\" по маршрута до автостанция „Орландовци\" двупосочно.Променя се маршрутът на временната автобусна линия № А-ТМ4 в посока към автостанция „Орландовци\", както следва: от Централна ж.п. гара по маршрута до кръстовище ул. „Козлодуй\" - ул. „Константин Стоилов\", наляво под ж.п. надлеза на ул. „Козлодуй\", по ул. „Индустриална\", по ул. „Заводска\", по ул. „История славянобългарска\", ул. „Грънчарска\" и по ул. „Каменоделска\" по маршрута до автостанция „Орландовци\" двупосочно.Автобусите от линии №№ 4-ТМ, 20 и 21/22 ще спират на всички съществуващи спирки:- с код 1944 „Централен гробищен парк\" на ул. „Заводска\" за автобусни линни №№ 79 и 309;- с код 2312 „Хладилен завод\" на ул. „Индустриална\" за автобусни линии №№ 79 и 309;Закрива се спирка с код 6281 „Католически гробища\" (на 20 м след входа на „Централен гробищен парк\" на ул. „Каменоделска\" в посока пл. „Централна гара\"), за автобусни линии №№ 20 и 21/22 и временната автобусна линия № А-ТМ4.  ", "date": "2019.08.07", "title": "Въвеждат се промени във временната организация на движение по ул. „Каменоделска“   "}
{"url": "http://www.cross.bg/godina-dimitrov-grigor-1610629.html", "text": "/КРОСС/  Рекордно ниско класиране за Григор Димитров след поредното му разочарование на корта. Очаква се първата ни ракета да се прости с мястото си в топ 70 на световната ранглиста за първи път от 2012 година. Загубата от Стан Вавринка на Мастърс турнира в Монреал е под номер 14 за българина през 2019-та и поставя под въпрос участието му в следващата надпревара от този ранг.Поражението е четвърто поред от този съперник за Григор Димитров. То дойде след 4:6 и 4:6 за час и половина игра. За малко повече от година Вавринка спря българина на три турнира от Големия Шлем -  Wimbledon и US Open през 2018 и при последното издание на Roland Garros. За последен път Димитров беше извън първите 70 в ранглистата през юни 2012 година, когато падна до номер 72. След това той достигна до третата позиция в края на 2017 година.Сривът в ранглистата може да коства на Григор участието ми на Мастърс турнира в Синсинати, който той спечели преди 2 години. ", "date": "2019.08.07", "title": " Григор Димитров извън топ 70 на света за първи път от 7 години"}
{"url": "http://www.cross.bg/borisov-bulgariya-folksvagen-1610631.html", "text": "/КРОСС/  България не се е предала в борбата за новия завод на „Фолксваген\", пише германското икономическо издание „Ханделсблат\". В интервю за влиятелния вестник българският премиер Бойко Борисов твърди, че страната ни е най-добрата локация за инвестиции в региона.Инвестицията в България би била положителен сигнал към цяла Източна Европа, смята Борисов. И изтъква предимствата на България: данъчна система, държавни помощи и добра транспортна комуникация. „Правителството ще изчерпи всички възможности за държавни субсидии, които са позволени от законодателството на ЕС - това сме заявили на „Фолксваген\", обещава премиерът в писменото интервю. „Ще покажа, че съм най-лоялният партньор на световните гиганти в автомобилостроенето\", цитира „Ханделсблат\" Борисов.В същото време от централата на „Фолксваген\" във Волфсбург отново подчертаха, че окончателното решение за новия завод на концерна не е взето. То се очаква в началото на септември. „Предстоят преговори с фаворитите\", заяви говорителка на концерна.През последните седмици се появиха редица медийни публикации, според които заводът на най-големия германски производител на автомобили ще бъде построен в Турция - край Измир. Инвестицията е за близо милиард и половина евро. ", "date": "2019.08.07", "title": " Борисов пред \"Ханделсблат\": България продължава да се бори за завода на \"Фолксваген\""}
{"url": "http://www.cross.bg/gradysa-stoiinosti-tzentralnite-1610632.html", "text": "/КРОСС/  Денят ще е слънчев и горещ. Температурите в ранния следобяд ще гонят стойности между 31 и 36 градуса. Около Дунав и в крайния югозапад ще е най-горещо. Около морето и в района на София ще бъде най-прохладно.По Черноморието слънцето ще властва на небето необезспокоявано през целия ден. В най-топлите часове термометрите ще показват 28-29 градуса. Температурата на водата - около 25 градуса по северното крайбрежие и около 27 на юг.Съседна Гърция също е в плен на жегите, показва справка в сайта на Гръцката метеорологична служба. Термометрите при съседите ще покажат стойности до 38-40 градуса в централните континентални райони. По плажовете на север - 30-32 градуса, а на юг - до 34 градуса.До края на седмицата жегата ще продължи да ни тормози. Термометрите ще чукнат стойности до 40 градуса в четвъртък и петък. В началото на почивните дни ще превали и прегърми първо на изолирани места в планинските масиви на Западна България, а после и на изток. От неделя нататък отново ни очаква жега с температури до 39-40 градуса.В следващите дни ще е осезаем рискът от полски и горски пожари. По Кресненското дефиле и в централните части на Дунавската равнина условията за избухване на пламъци са най-добри. ", "date": "2019.08.07", "title": " Жега и опасност от пожари"}
{"url": "http://www.cross.bg/pozhari-shamanite-sibir-1610633.html", "text": "/КРОСС/   И шаманите се включиха в борбата с огнената стихия в Сибир, съобщи Интерфакс. Това са представители на коренното население на Русия, за които се смята, че притежават енергия да въздействат на природните сили. В отговор на критиките, че властите по места са забавили противодействието на избухналите пожари поради „икономическа нецелесъобразност\", шаманите са започнали да провеждат ритуали за дъжда, разтревожени от нестихващите вече втора седмица пожари в Сибир. Това съобщава пред Интерфакс фолклористът Тимофей Молданов, който е представител на коренното население на КМАО-Угра. На призива откликнали шамани от много нации - Ненец, Долган, Мари, Коми и якути. „Покажете държавното мислене, пазете нашите гори, водата, здравето си!\", призовал той шаманите, отбелязвайки, че в резултат на горските пожари „може да има недостиг на прясна вода, хората и животните трудно дишат, много горски села са застрашени, реколтата на дивите растения се губи, много видове животни и растения се унищожават\".„Роскосмос\" публикува на страницата си в Twitter сателитно изображение на обхванатите от огъня територии. Показани визуални данни за над 1 милион 982 хиляди квадратни метра. км. Свои сателитни снимки е публикувала и Американската космическа агенция НАСА - на тях се вижда, че димът от горските пожари в Сибир достига до Аляска и някои части на западния бряг на Канада. По-рано Министерството на извънредните ситуации заяви, че пожарът е обхванал почти три милиона хектара тайга. Спасителите са локализирали  над 500 пожара, но площта им продължава да се увеличава. За съжаление, въпреки мерките, ситуацията продължава да се влошава. Това съобщи шефът на Федералната служба по хидрометеорология и мониторинг на околната среда Максим Яковенко. Според него, основната причина за това са промените в климата, предизвикани от глобалното затопляне. Най-чувствително ще бъдат засегнати севернияте райони, където средната температура вече се е повишила с 8-10 ° C. Яковенко добави още, че се очакват близко бъдеще нови топлинни вълни, които ще доведат до изсушаване на почвата.Поради горските пожари в Русия е обявено бедствено положение в Красноярския край, Иркутската област и частично Бурятия. Районът с  горящите  гори вече е надхвърлил площта на Белгия. ", "date": "2019.08.07", "title": "И шаманите се включиха в борбата с огнената стихия в Сибир"}
{"url": "http://www.cross.bg/zapochva-zapochva-selo-1610622.html", "text": "/КРОСС/ 626 г. - Завършва десетдневна аварска обсада на Константинопол, в която участват славяни, прабългари и други народи.936 г. - Отон I става германски крал.1316 г. - Йоан XXII е избран за 194-ти римски папа.1782 г. - Джордж Вашингтон учредява почетния знак за военни заслуги Пурпурно сърце.1786 г. - Джак Балма и Мишел Пакар покоряват връх Монблан (4807 м.).1803 г. - Започва първото околосветско плаване на руския мореплавател Иван Крузенщерн.1819 г. - Освободителната армия начело със Симон Боливар, побеждава испанците и освобождава Богота, столицата на Колумбия.1865 г. - Тодор Бурмов започва да издава в Цариград вестник „Время\".1876 г. - В Букурещ Стефан Бобчев започва да издава политическия вестник „Стара планина\".1877 г. - Руско-турска война (1877-1878): Започва преместването на Главната квартира на руската армия от село Тръстеник (днес град) в село Горна Студена, Търновско.1908 г. - Основани са Български конституционни клубове в Кратово и Крива паланка.1913 г. - Във Франция е въведена задължителна тригодишна военна служба.1924 г. - Приет е Закон за борба със скъпотията, който създава общински комисарства по продоволствието.1927 г. - Тържествено е открит Мостът на мира над река Ниагара, свързващ САЩ и Канада по шосе.1941 г. - В Кишиневското еврейско гето са ликвидирани 550 евреи.1942 г. - Втора световна война: Започва битката между САЩ и Япония за Гуадалканал.1944 г. - Генерал Дуайт Айзенхауер премества своята щаб-квартира от Лондон в Реймс (Франция).1947 г. - Завършва плаването през Тихи океан на Тур Хейердал и неговата експедиция на борда на лодката Кон-Тики.1959 г. - Американският сателит \"Експлорър 6\" е изстрелян от полигона в Кейп Канаверал и става първия спътник, изпратил снимки на Земята.1960 г. - Фидел Кастро подписва декрет за национализиране на американската собственост в Куба.1960 г. - Кот д'Ивоар получава независимост от Франция.1964 - Американският Конгрес приема Тонкинската резолюция, давайки разрешение на Президента Линдън Джонсън за използване на конвенционално оръжие в Югоизточна Азия.1962 г. - България признава независимостта на Ямайка.1981 г. - В околоземна орбита е изведен изкуственият спътник Интеркосмос-България-1300.1987 г. - Президентите на Коста Рика, Гватемала, Салвадор, Никарагуа и Хондурас подписват регионален план за мир.1990 г. - Министър-председателят Андрей Луканов подава във Великото народно събрание оставката на правителството.1990 г. - Партията Африкански национален конгрес на Нелсън Мандела прекратява борбата си срещу управлението на белите и започва официални преговори за премахване на системата на апартейд в ЮАР.1990 - САЩ започват военна операция Пустинен щит от територията на Саудитска Арабия.1996 г. - НАСА съобщава за открита примитивна форма на живот при изследване на метеорит, паднал на Земята преди 13 000 години.1998 г. - Извършени са атентати срещу американските посолства в Найроби (Кения), и Дар-ес-Салаам (Танзания), в резултат на които загиват над 224 души, а 4500 са ранени. ", "date": "2019.08.07", "title": "7 август в историята"}
{"url": "http://www.cross.bg/dometiii-sveti-zhivot-1610619.html", "text": "/КРОСС В памет на свети преподобномъченик ДометийСвети Дометий живял при царуването на Константин Велики. Негова родина била Персия, където той бил обърнат от езичеството в християнството от човек на име Уар. Като оставил родствениците и родината си, проникната от езическото нечестие, свети Дометий се отправил към пределите на гръцката държава, в град Низибия. Тук отишъл в един манастир и приел свето Кръщение, а след това се облякъл в монашески образ и непорочно преминавал подвига на постническия живот. Но поради внушенията на завистливия и лукав бяс, живеещите в този манастир монаси го намразили и свети Дометий бил принуден да избяга в манастира на светите мъченици Сергий и Вакх, който се намирал в град Теодосиопол. Тук той подражавал на живота на архимандрит Нурвел, за когото се разказва, че в продължение на шестдесет години не вкусил нищо варено, спял извънредно малко, и то не лежейки или седейки, а като стоял, опирайки се върху жезъла си. Архимандрит Нурвел поставил преподобния Дометий за дякон, но когато светият разбрал, че архимандритът иска да го накара да стане свещеник, избягал и оттук.Като се уединил в една пустинна планина, свети Дометий водел живот по Бога, търпейки зной и мраз и всякакви несгоди. После той се заселил в една пещера и извършил много чудеса с Христовото име: той изцелявал от болести мнозина, които идвали при него, като в същото време ги привличал от идолопоклонството в Христовата вяра. А когато в тази местност дошъл Юлиан Отстъпник и след като узнал всичко за свети Дометий, заповядал да го убият с камъни. Изпратените да извършат това злодейство дошли и намерили в третия час на деня светия старец, който заедно с двама ученици извършвал определените молитви. Като се нахвърлили срещу тях, ги избили с камъни и така преподобни Дометий завършил своя богоугоден живот, заедно с двамата си ученици. ", "date": "2019.08.07", "title": "Св. прпмчк Дометий. Св. Наркис, патр. Йерусалимски "}
{"url": "http://www.cross.bg/tema-zashto-dete-1610621.html", "text": "/КРОСС/ Тема: Битката с чумата. Европейският съюз отпуска финансова помощ - интервю с еврококомисаря Витянис Андрюкайтис. Как ще се разпределят парите?  -  заместник-министър Янко ИвановТема: Предизборно: Какво ще реши Мая Манолова? Отговорът в минутите след 8:00Тема: Комарите и треската. Какви опасности крият комарите и как да разпознаем опасните симптоми?Тема: Потребителските права по време на отпуск. За какво да внимаваме през лятото?Тема: История за силата на духа или как дете със синдром на Даун стана шампион по борбаТема: За издръжката на живот и работещите бедни в България - гост социалния министърБисер Петков;Тема Какво задължително трябва да имаме в колата за оказване на първа помощ на пътяи какви са глобите?;Тема Какви са причините за трагичния инцидент с 4-годишно дете в Розово?;Тема Защо в Сарафово искат да съдят енергото? На живо от Бургас;Тема Защо жителите на Благоевград решиха сами да асфалтират улицата си?Тема: Как се стигна до нелепия инцидент, при който джип без шофьор потегли и прегази 4-годишно дете?Тема: Българско семейство запази хотел край морето в Гърция, но се оказа настанено на  1 един час пеш от плажа.Тема: Кой контролира цените на медицинските услуги в курортите по морето? Защо цената на един преглед може да стигне до 530 лева?Тема: Как вандали задигнаха 80 метра от оградата на магистрала „Марица\" и застрашиха живота на пътуващите?Тема: Десетки съмнителни епруветки с кръв, захвърлени край Девня. Какъв е произходът им и има ли опасност за жителите на града?Тема: На живо от бургаския квартал „Сарафово\" протестират заради честите токови удари, които повреждат електрическите им уреди.Тема: Солени глоби за пушене в Гърция? Какви ще са санкциите?Тема: Певецът на  „Уикеда\" Ерол Ибрахимов с първото си самостоятелно парче.Тема: На гости на крадливите макаци в гората на маймуните на остров Бали.  ", "date": "2019.08.07", "title": "Теми и гости в сутрешните блокове на телевизиите"}
{"url": "http://www.cross.bg/muzha-mozuk-problemut-1610620.html", "text": "/КРОСС/  Проблемът е, че Бог е дал на мъжа мозък и пенис, но кръв, достатъчна да снабдява само едно от двете в даден момент. Робин Уилямс", "date": "2019.08.07", "title": " Проблемът е, че Бог е дал на мъжа мозък "}
{"url": "http://www.cross.bg/prof-bivsh-marin-1610623.html", "text": "/КРОСС/ Албена Павлова - актрисаДимитър Ганчев - главен секретар на Интернет общество - БългарияИво Русев - актьорГен. Илия Илиев - бивш главен секретар на МВРКева Апостолова - писателКирил Кавадарков - актьорПроф. Марин Вълчанов - композитор, фаготистПроф. Константин Бояджиев, архитектПроф. Марин Вълчанов, композиторРумен Желев, бивш депутат от ГЕРБ в 43-ото НСМарин Генов - мениджър продажби и абонамент в сп. \"Мениджър\".Проф. Николай Майсторов - живописецСтефан Цанев - поет, драматург, писателХристо Друмев - бивш директор на НДК ", "date": "2019.08.07", "title": "Рождениците на 7 август"}
