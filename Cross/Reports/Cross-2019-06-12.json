{"url": "http://www.cross.bg/slavchev-kontrera-simeon-1606612.html", "text": "/КРОСС/ Общинският съветник и съпредседател на \"Политическа група 5\" в Столичния общински съвет инж. Симеон Славчев остро се противопостави на колегата си от ВМРО Карлос Контрера, който нападна БНР и БНТ за неплатени данъци за милиони към общината.Според инж. Славчев намесата в редакционната политика на Българското национално радио и телевизия е намеса и заплаха за свободата на словото в България. „Категорично се противопоставям на действията на колегата ми от ВМРО Карлос Контрера, тъй като, според мен, всеки проблем и казус трябва да се решава с диалог. Още повече, когато ВМРО заедно с ГЕРБ управляват  и на национално ниво, но и в София, тъй като с гласовете на патриотите минават всички решения в Столичен общински съвет\" заяви Славчев и добави, че е недопустимо да се обвърза плащането на мести данъци и такси с редакционната политика на двете държавни медии. Според председателят на ПП МИР,  ако ВМРО искат да решат, какъвто и да е проблем, те имат инструментите да го направят, тъй като са управляваща партия. „Не съм забелязал, обаче, ВМРО да са решили някой проблем на българските граждани, като цяло. Дори не са решили проблема с гетата в София, който умишлено и доста шумно всеки път използват в предизборни кампании\", категоричен бе още инж. Славчев. Според него въпреки, че БНР и БНТ са на държавна издръжка те са самостоятелни институции със собствена политика, която трябва да е коректив  на управляващите, които и да са те. „Ако Карлос Контрера искаше да реши проблемите с местните данъци и такси на която и да е от посочените институции можеше да предизвика диалог в СОС с участието на всички страни, още повече, че г-н Контрера е член на Председателския съвет на СОС, който е органът, който обсъжда и решава всички подобни проблеми„ добави още общинският съветник и съпредседстел на \"Политическа група 5\".Инж. Симеон Славчев, който също е член на Председателския съвет на СОС,  настоява още на следващото заседание на Председателския съвет да бъдат извикани ръководството на БНР и БНТ за да бъдат обсъдени просрочените задължения на двете медии към общинския бюджет, да бъде определен точният им размер и дори да се потърси вариант за погасяването им удовлетворяващ всички страни.„Ако в момента БНР и БНТ изпитват финансови затруднения, то задълженията им към бюджета на столицата могат да бъдат разсрочени\", предложи Симеон Славчев. Той подчерта, че не е необходимо в случая да се сезира Софийска градска прокуратура за образуване на производство по чл. 254а от НК, както е направил Контрера, а да се търси диалог за обсъждането и решаването на казуса.„Сезирането на Софийска градска прокуратура от г-н Контрера е опит за намеса в редакционната политика на двете държавни медии, което е недопустимо и показва защо България е на 111-то място по свобода на словото - най-ниското в Европейски съюз и Балканите\", заключи инж. Симеон Славчев.", "date": "2019.06.12", "title": "Симеон Славчев: Намесата в редакционната политика на БНР и БНТ е заплаха за свободата на словото в България"}
{"url": "http://www.cross.bg/desi-godini-bashta-1606608.html", "text": "/КРОСС/ Деси Цонева, която през май разкри, че е бременна, днес официално обяви във Facebook профила си, че вече е сгодена за приятеля си и баща на детето, което чака - Явор Стефанов.Телевизионната водеща и издателят са заедно от две години, след като попаднали в обща компания на почивка в Гърция. Преди време Деси сподели, че е бременна и очаква момиче наесен. Това ще е второто ѝ дете. Водещата има син на девет години. Явор Стефанов ще стане баща за трети път, отново на момиче. Той има две по-големи дъщери - на 17 и на 20 години, от първия си брак.", "date": "2019.06.12", "title": "Деси Цонева се сгоди"}
{"url": "http://www.cross.bg/lynata-chandrayan-katzane-1606606.html", "text": "/КРОСС/ Втората индийска автоматична лунна мисия „Чандраян-2\" ще стартира рано сутринта на 15 юли, съобщиха световните агенции, цитирани от БТА.Полетът ѝ до естествения спътник на Земята ще продължи няколко седмици, след което ще бъде осъществено меко кацане в района на Южния полюс на Луната.Изстрелването на „Чандраян-2\" беше отлагано няколко пъти, като първоначално се очакваше апаратът да полети през април 2018 година.Мисията има за цел да продължи индийската лунна програма, която започна с „Чандраян-1\". Тази орбитална станция беше отправена към Луната през 2008 година. „Чандраян-2\" се явява доста по-сложен проект, прeдвиждащ меко кацане на Луната и доставяне на малък индийски луноход на повърхността ѝ.Той ще трябва да функционира в продължение на най-малко един лунен ден, равняващ се на 14 земни денонощия. Досега само САЩ, Русия и Китай са успели да осъществят меко кацане на Луната. ", "date": "2019.06.12", "title": "Индийска лунна мисия стартира след месец "}
{"url": "http://www.cross.bg/zhivot-poddurzhat-planeti-1606598.html", "text": "/КРОСС/ Възможно е да сме сами във Вселената - броят на планетите, които могат да поддържат извънземен живот, е много по-малък, отколкото се смяташе досега, пише в. \"Ю Ес Ей тудей\", позовавайки се на американски астрономи.\"Представете си обитаема зона с условия за сложен живот, дефинирана като безопасна за богати екосистеми, каквито се срещат на Земята. Резултатите от нашето изследване показват, че комплексни екосистеми като земните не могат да съществуват в повечето региони на традиционно дефинираната обитаема зона\", казва съавторът му Тимъти Лайънс, биогеохимик от Калифорнийския университет-Ривърсайд.Какъв е проблемът? Оказва се, че отлагането на токсични газове в атмосферите на повечето планети ги прави негодни за познатия ни комплексен живот.По традиция търсенето на планети, способни да поддържат извънземен живот, е съсредоточено основно върху т.нар. обитаема зона - условна област на повърхността на планета с налична вода в течно състояние. Според настоящото изследване обаче, въпросните планети могат да поддържат само базов живот - едноклетъчни микроби, но не и сложни създания като животни, които включват всичко - от прости гъби до хора.Така че дори на много от тези планети да има вода в течно състояние, атмосферите на повечето от тях са токсични.\"За да поддържа вода в течно състояние в периферията на конвенционална обитаема зона, на планетата ще са необходими десетки хиляди пъти повече въглероден диоксид, отколкото има днес на Земята. Това е много над нивата, считани за токсични за човека и животинския свят на нашата планета\", казва ръководителят на изследването Едуард Швитерман от НАСА.Следователно само около една трета от откритите около 4000 \"обитаеми\" планети могат да поддържат сложни форми на живот.Резултатите са показателни за това колко рядка и специална е нашата планета и колко е важно да бъде опазена. \"Доколкото ни е известно, Земята е единствената планета във Вселената, способна да поддържа човешки живот\", казва Швитерман. ", "date": "2019.06.12", "title": "Планетите, способни да поддържат извънземен живот, са редки"}
{"url": "http://www.cross.bg/portfeiil-portfeiila-detzata-1606610.html", "text": "/КРОСС/ Ученици намериха и върнаха портфейл с пари. Те са възпитаници на СУ \"Йоан Екзарх Български\" в Шумен, съобщава Дарик.От школото съобщиха, че около обяд учениците са намерили портфейл в района на търговски комплекс \"Сити център\", в близост до спирка на градския транспорт.Седмокласниците Михаил Еленков, Никола Дочев и Боян Живков вървели към училище, когато 13-годишният Михаил почти настъпил дамския портфейл, който бил на земята. В него имало около 100 лева, лични документи и дебитни карти, собственост на местна жителка.Заедно момчетата вземат решение да потърсят собственичката и нито за момент не са си помислили да запазят парите за себе си.Минути след намирането на портфейла децата срещат един от учителите си - г-н Николай Карев, на когото споделят какво се е случило. С негова помощ се свързват с органите на ОД на МВР, а малко по-късно на място пристигат полицейски служител и самата собственичка на портфейла.Жената била много развълнувана и радостна от щастливия развой на нещата и споделя, че дори не е разбрала как и къде е загубила портфейла. Почерпила децата и им благодарила за доблестната постъпка, която е пример за подрастващите и говори за доброто им възпитание и гражданска позиция. ", "date": "2019.06.12", "title": "Ученици намериха и върнаха дамски портфейл с пари "}
{"url": "http://www.cross.bg/naem-avtomobil-putyvane-1606564.html", "text": "/КРОСС/ Цените независимостта си по време на пътуване? Искате да посетите само онези места, които сами сте избрали, без да се съобразявате с групи и графици? Ако отговорът е „да\", то наемането на автомобил по време на пътуване е най-добрият избор.Наемането на автомобил дава независимост и гарантира комфорт по време на пътуване, тъй като посоката и времето могат да бъдат съобразени изцяло с вашите лични нужди и планове. Колата под наем е идеално решение и при пътуване с деца, тъй като позволява почивки по всяко време.Добре е да помислите за кола под наем сравнително отрано, като онлайн платформите ще ви позволят да сравните предлаганите автомобили и оферти лесно и бързо, и да направите най-удачния избор.Експертите на eSky подсказват какво да вземете предвид при наем на автомобил, за да имате безопасно и комфортно пътуване без грижи и неприятни изненади:Не забравяйте да съобразите точното време на пристигане, както и локацията, от което искате да вземете и върнете колата. Забавянето при връщането може да доведе до начисляване на допълнителни такси. Най-добре е да резервирате автомобила един час след кацане и да зададете времето за връщане около 2-3 часа преди заминаване.В повечето случаи шофьорите на възраст между 30 и 65 години не плащат допълнителни такси. По-младите шофьори, обаче, трябва да бъдат подготвени за по-висока наемна цена. Обърнете внимание и на допустимия брой водачи. Обикновено в стандартната цена е включен един водач с право на управление, като за втори такъв се прилага допълнителна такса.Детски седалки, навигация, допълнителна застраховка, вериги, климатик - това са екстри, които трябва да се вземат предвид още при резервацията на автомобил под наем. В зависимост от броя пътници и планирания маршрут, трябва да изберете автомобил, който ще осигури максимален комфорт и безопасност за вас и останалите участници в движението.Важно е договорът за наем да включва горивна политика на превозното средство - обикновено се дава с пълен резервоар и следва така да бъде върнато. Погледнете и вида застраховка, включена в цената. В общия случай автомобилът е със стандартна застраховка, но срещу допълнителна сума може да се направи и допълнителна такава с повече преимущества.При резервирането на автомобил ще бъде блокирана сума от кредитната карта на водача. Ако автомобилът бъде повреден или откраднат, депозитът няма да бъде възстановен. Всички условия по депозита, следва да бъдат точно и ясно описани в условията за наем.За наем на автомобил, са ви необходими паспорт или лична карта, копие от потвърждението на резервацията и кредитната карта, използвана за плащането. Картата трябва да бъде на името на основния водач.Обърнете внимание на състоянието на автомобила още при вземането му.. Направете снимки отвън и отвътре, съобщете за драскотини или вдлъбнатини, както и за повреда на тапицерията. Уверете се дали всички устройства са изправни (климатик, фарове, радио и тн), както и че автомобилът е оборудван с комплект първа помощ и пожарогасител.Когато връщате колата, не забравяйте да поискате писмено потвърждение за липсата на щети, за да ускорите отблокирането на депозита. Съхранете всички документи, в случай на потенциални проблеми. ", "date": "2019.06.12", "title": "Кола под наем за предстоящата ваканция"}
{"url": "http://www.cross.bg/oliviya-kylpo-spisanie-1606611.html", "text": "/КРОСС/ Манекенката Оливия Кулпо оглави класацията за 100-те най-сексапилни жени, изготвяна от мъжкото списание \"Максим\", съобщи Контактмюзик.В интервюто към снимката й за корицата тя признава, че винаги е мечтала да оглави тази класация, защото се възхищава на жените, които са заемали първото място в нея, като Кейт Ъптън, Хейли Болдуин, Стела Максуел.Оливия Кулпо е на 27 години. Тя беше избрана за Мис САЩ през 2012 г., а след това за Мис Вселена. Според нея тези титли са помогнали много на кариерата й.Родителите на Оливия Кулпо са били против участието й в конкурси за красота и изявите й като манекенка. След като е спечелила титлите обаче, те са признали, че това е добре за нея. ", "date": "2019.06.12", "title": "Мъжкото списание „Максим” избра най-сексапилната жена в света "}
{"url": "http://www.cross.bg/golynov-zhyrnalista-instzenirovka-1606595.html", "text": "/КРОСС/ Полицията в Москва съобщи, че е задържала над 200 души на протеста в подкрепа на журналиста Иван Голунов. Гражданското недоволство избухна с призив за наказване на полицаите, замесени в предполагаема инсценировка срещу журналиста, предаде Ройтерс, като се позова на организацията ОВД-Инфо. Сред задържаните е блогърът Алексей Навални, каза негова говорителка, цитирана от АФП. Вчера полицията оттегли свързаните с наркотици обвинения срещу Голунов. Това беше необичаен ход на властите, сблъскали се с гнева на неговите поддръжници, според които той е станал жертва на инсценировка заради своята журналистическа дейност, отбелязва Ройтерс.Привържениците му обаче решиха да протестират въпреки предупреждението на властите, че демонстрацията им ще бъде незаконна.", "date": "2019.06.12", "title": "Масови арести на протест в подкрепа на журналиста Иван Голунов"}
{"url": "http://www.cross.bg/borisov-back-godini-1606596.html", "text": "/КРОСС/ Премиерът Бойко Борисов наблюдава тактическите занятия „Ответен удар - 2019 г.\" („Strike Back 2019\") на полигона „Ново село\" заедно с военния министър Красимир Каракачанов и с началника на отбраната генерал Андрей Боцев.„В България всички идват на учение. Имаме надеждна техника, която модернизираме и окомплектоваме това, което през годините е разрушено. Базата в „Ново село\" е прекрасно съоръжение\", коментира Борисов.„Ученията тук продължават цяло лято, а през последните години се отделят толкова средства за отбрана, колкото не са предвиждани години наред\", заяви министър-председателят пред журналисти.Той обяви още, че със Зоран Заев са се договорили, когато България придобие новите самолети, да пази и въздушното пространство на Северна Македония.Борисов подчерта, че „Strike Back 2019\" се ръководи само от български офицери и поздрави военнослужещите за доброто учение. „Да тренирате заедно, да направите добро бойно приятелство. Винаги да сме готови за „Strike Back\".Военнослужещите от състава на многонационалния батальон демонстрираха изпълнение на задачи в съвместни действия по отбрана и контранастъпление. Министър-председателят поздрави участниците в днешните операции. От своя страна министърът на отбраната Красимир Каракачанов благодари на премиера Бойко Борисов за подкрепата. ", "date": "2019.06.12", "title": "Борисов: С новите изтребители ще пазим и Северна Македония"}
{"url": "http://www.cross.bg/sestri-meditzinski-direktori-1606599.html", "text": "/КРОСС/ Медицински сестри се събраха пред столичната болница Аджибадем Сити клиник Токуда, за да поискат по-високо заплащане и по-добри условия на труд. Протестиращите заговориха за натиск, оказван им от страна на директори на частни и държавни болници заради участието им в подобни прояви на недоволство.Протестът е подкрепен и от омбудсмана Мая Манолова, която призова здравният министър Кирил Ананиев вместо да изпраща отворени писма до нея, да попита болничните директори защо оказват натиск върху протестиращите медицински сестри. Няма да ви оставя на мира, господин Ананиев, може да сте сигурен в това, категорична бе Манолова. Недоволните медицински сестри са единодушни, че, ако не бъдат чути, ще последват ефективни стачни действия в цялата страна.", "date": "2019.06.12", "title": "Нов протест на медицински сестри в София "}
{"url": "http://www.cross.bg/informatzionnite-agentzii-rymen-1606602.html", "text": "/КРОСС/ На 13 юни, четвъртък, президентът Румен Радев ще открие Шестия световен конгрес на информационните агенции, организиран в София от Българската телеграфна агенция и Световния съвет на информационните агенции.Мотото на международния форум е \"Бъдещето на новините\" и в него ще участват 200 делегати от около 100 държави, сред които  изтъкнати журналисти от влиятелните световни медии.", "date": "2019.06.12", "title": " Румен Радев ще открие Шестия световен конгрес на информационните агенции "}
{"url": "http://www.cross.bg/vazova-literatyra-nagrada-1606600.html", "text": "/КРОСС/ Милен Русков е носителят на Националната Вазова награда за литература за 2019 година. Детският вариант на наградата е присъдена на младата авторка Изабел, заради визията за поведение на младите хора и връщането им към писаната реч. Това съобщиха от община Сопот.Романите \"Възвишение\" и \"Чамкория\" развълнуваха българските читатели и събудиха спомена, разказите и историческата памет за времена и събития, които не бива да бъдат забравяни, твърдят от комисията, присъдила единодушно наградата на техния автор. Милен Русков е роден през 1966 г. в Бургас, завършва СУ \"Св.Климент Охридски\" със специалност \"Българска филология\", след това става докторант по лингвистика в БАН. До момента е публикувал четири романа, всеки от които е носител на различни литературни награди.Детската Вазова награда отива при Изабел, която е номинирана от децата в Сопот. Словото живее в нови форми, поднася се аудио-визуално, слушаме през слушалките, гледаме го презекраните на мобилни устройства и въпреки това едно младо и красиво момиче успя да върне децата към писаната реч, към страниците на книгите, смята журито. Нейният канал в YouTube има над 200 000 последователи, а дебютната й книга \"Щастливей\" се превърна в абсолютен best-seller сред тийнейджърите.Връчването на Националната Вазова награда за литература ще бъде кулминацията на Вазовите тържества и ще се състои на 9 юли 2019 г. в Сопот, когато ще се отбележат 169 години от рождението на Патриарха на българската литература. ", "date": "2019.06.12", "title": "Милен Русков е носителят на Националната Вазова награда за литература"}
{"url": "http://www.cross.bg/deiinost-trydova-svoboda-1606601.html", "text": "/КРОСС/ Заместник-министърът на правосъдието проф. Николай Проданов, главният директор на Главна дирекция „Изпълнение на наказанията\" гл. комисар Васил Миладинов и изпълнителният директор на Държавно предприятие „Фонд затворно дело\" /ДПФЗД/ Иван Иванов откриха днес производствено помещение за изработване на арматурни заготовки.Цехът се намира на територията на Затворническото общежитие от закрит тип „Черна гора\" към затвора - Стара Загора и в него ще се осигури трудова заетост на близо 30 лишени от свобода, които ще бъдат специално обучени за това. Затворниците ще работят в модерно хале, оборудвано със съвременна техника и отговарящо на всички изисквания от охранителна гледна точка.Фирмата, инвестирала в съвместната дейност с ДПФЗД, е една от лидерите на българския пазар в областта на търговията с метали и от две години произвежда профили от поцинкована ламарина на територията на затвора във Варна.Средствата, вложени от страна на държавното предприятие в изграждането и оборудването на производственото помещение до настоящия момент са около 47 000 лв., а от страна на фирмата - над 1 млн. лв. При официалното откриване днес ресорният заместник-министър проф. Проданов подчерта, че политиката за подобряване на възможностите за трудова ангажираност на лишените от свобода чрез привличане на повече потенциални работодатели и подобряване на условията за производствени дейности на територията на затворите, е от изключителна важност. Той изтъкна още, че участието на лицата в трудова дейност цели тяхното превъзпитание, придобиване и повишаване на професионална квалификация и ресоциализацията им. По данни на Главна дирекция „Изпълнение на наказанията\" към началото на юни 2019  г. общият брой на ангажираните с трудова дейност лица е 2977, като най-голям е делът на заетите по чл. 80 от Закона за изпълнение на наказанията и задържането под стража. Това са лишените от свобода, на които с изричното тяхно писмено съгласие администрацията на затвора може да възлага доброволен неплатен труд. Техният брой е 1395 души. По линия на отдаване на труд от Държавно предприятие „Фонд затворно дело\" са ангажирани 901 затворници, а заетите по домакински щат са 681. Основните области, в които лицата полагат труд, са обслужващата и комунално-битовата дейност, строителната дейност, селското стопанство, изработването на изделия на ишлеме и др.Проф. Проданов и главният директор на ГДИН гл. комисар Миладинов се запознаха на място и с хода на ремонтните дейности, които се извършват в затворническото общежитие „Черна гора\". В скоро време там ще приключи мащабният проект, с който се изграждат санирани възли във всяка килия, баня и умивалня на всеки етаж и група. Строителните дейности включват още обособяване на нови кухненски блок и столова, нови учебни стаи, фитнес зала и помещения за групова работа.", "date": "2019.06.12", "title": "Нов цех в старозагорско общежитие ще дава работа на 30 лишени свобода"}
{"url": "http://www.cross.bg/koreya-yuzhna-severna-1606603.html", "text": "/КРОСС/ Сестрата на севернокорейския лидер Ким Чен-ун ще посети днес демилитаризираната зона между Северна и Южна Корея, за да изкаже съболезнования за бившата първа дама на Южна Корея И Хи-хо, предаде Ройтерс, като се позова на южнокорейското министерство на националното обединение.Северна Корея е казала, че Ким Йо-чен ще посети граничното село Панминчжон тази вечер. Очаква се тя да се срещне с южнокорейски служители.И Хи-хо, която почина в понеделник, беше вдовицата на бившия южнокорейски президент Ким Те-чжун - първия лидер на Южна Корея, срещнал се през 2000 г. с тогавашния севернокорейски лидер Ким Чен-ир.Посещението на Ким Йо-чен става година след като брат й Ким Чен-ун се споразумя с американския президент Доналд Тръмп на първата среща на върха между САЩ и КНДР да работи за денуклеаризация на Корейския полуостров. Оттогава преговорите са в застой. Ким Те-чжун, който беше президент на Южна Корея между 1998 и 2003 г., стана известен като защитник на политиката на ангажиране със Северна Корея. Разведряването между Сеул и Пхенян миналата година се разглеждаше като съживяване на тази политика. ", "date": "2019.06.12", "title": "Сестрата на Ким Чен-ун ще посети демилитаризираната зона между Севера и Юга "}
{"url": "http://www.cross.bg/gramazha-menyuto-horata-1606604.html", "text": "/КРОСС/ Комисията за защита на потребителите (КЗП) започва засилени проверки на туристическите обекти и това лято. Инспекторите ще проверяват за категоризацията на хотелите и на къщите за гости и за качеството на предоставяните услуги, също и за грамажа на ястията в менюто на ресторантите.Председателят на комисията Димитър Маргаритов обясни:\"Това, което установяваме в хода на проверките, е свързано основно с разминаване между поети ангажименти в оферти -  и на туроператори, и на хотелиери - и това, което реално се предоставя в самите туристически обекти. Затова сигнализират най-често хората. Това е нарушение, което ние санкционираме. Също така се стремим там, където е възможно, да помогнем хората да получат някаква компенсация, така че да не останат напълно разочаровани от своята почивка\". ", "date": "2019.06.12", "title": "КЗП ще следи за грамажа на ястията в менюто на ресторантите "}
{"url": "http://www.cross.bg/finans-kaolin-alfa-1606609.html", "text": "/КРОСС/  Специализираната прокуратура влезе в офис сграда на жълтите павета в София, на метри от Народното събрание. В сградата има офиси на \"Алфа финанс холдинг\", свързана с бизнесмена Иво Прокопиев.Специализирана прокуратура ръководи разследване за пране на пари във връзка с продажбата на акции от приватизираното и след това продадено предприятие \"Каолин\" и това е причината за претърсването на офиса на \"Алфа финанс холдинг\". Това каза шефът на спецпрокуратурата Димитър Петров, след като влезе в бизнесцентъра.\"Получихме разрешение за претърсване в офиса на \"Алфа финанс консултинг\". Целта е документи, които считаме, че са необходими за разследването. Считаме че са свързани с покупко-продажбата и трансакциите, свързани с акциите на \"Каолин\". Не касаят издателска дейност или медийни компании на обвиняемите\", заяви Димитър Франтишек от спецпрокуратурата.\"Получихме разрешение от Специализирания съд за претърсване. В момента колегите работят на 7-ия етаж. Един от обвиняемите е на място, заедно с неговите защитници\", каза пред журналисти Димитър Петров, ръководител на Специализираната прокуратура.Както е известно, Прокопиев е подсъдим със Симеон Дянков и Трайчо Трайков заради продажбата на ЕРП-тата, където посредник беше друга негова фирма - \"Булброкърс\". Тя обаче е на друг адрес.Срещу Прокопиев се води и друго разследване - за пране на пари, свързано с приватизацията на \"Каолин\". То е в Софийската градска прокуратура.Предпирятието беше приватизирано през 90-те, след това придобито от \"Алфа финанс Холдинг\", а през 2012 г. продадено на немски инвеститор. Според медията разследването на спецпрокуратурата също е свързано с продажбата на \"Каолин\". ", "date": "2019.06.12", "title": "Спецпрокуратурата претърсва офиси на Иво Прокопиев "}
{"url": "http://www.cross.bg/detza-solyn-dori-1606605.html", "text": "/КРОСС/ Над 500 деца, сред които и българчета, работят нелегално в Солун. Това сочат данните от проучване на гръцката неправителствена организация \"Арсис\", оповестено в Световния ден за борба с детския труд.Гръцките медии нарекоха тези деца \"днешните роби\".В рамките на пет месеца от неправителствената организация са анкетирали деца в Солун. От общо 550 запитани - 94 са от България и от Албания. Повечето дори се страхували да си кажат името.Реално тези деца живеят на улицата. Контролират ги престъпни групи, които често ги държат гладни и упражняват върху тях физическо насилие. Децата предимно просят, мият коли по 12 часа в бензиностанциите, продават нелегално цигари, а дори и наркотици. Много работят и селскостопанска работа, тежка дори и за възрастните.Към организацията \"Арсис\" има специалисти с български език. Те оказват помощ в рамките на възможностите на организацията, с храна и с дрехи, настаняват децата в защитени домове. Работят също съвместно с полицията, с прокуратурата и с Агенцията по закрила на децата.Стотици са малолетните мигранти, принудени да се трудят в тежки условия. Това са деца, пристигнали в Гърция без родители, лесна жертва на групи, дори от свои сънародници.Поставени да растат при такива условия, често преди още да навършат пълнолетие, много от тези деца вече са с няколко престъпления, споделят опита си юристите към \"Арсис\" и съветват хората да не дават пари на просещите на улицата, защото те не получават нищо от това, а да им купят храна или да им дадат дрехи.Днес по повод Световния ден за борба с детския труд в центъра на Солун се провежда акция, която цели да обърне внимание на обществото върху проблема. Доброволци към организацията с детски маски и с написани на тях имена на деца, пострадали от експлоатация, раздават на минаващите детски рисунки. На тях пише: \"Теб събуждали ли са те рано сутрин да отиваш на работа, когато си бил дете? Не, нали?! Не подкрепяй детския труд!\". ", "date": "2019.06.12", "title": "Над 500 деца, сред които и българчета, работят нелегално в Солун "}
{"url": "http://www.cross.bg/nova-mediyata-zhyrnalisti-1606586.html", "text": "/КРОСС/ Нова телевизия е прекратила в петък договорите на разследващите журналисти Миролюба Бенатова и Генка Шикерова, съобщи Свободна Европа. Те потвърдиха информацията, но отказаха коментар.До прекратените договори се стигна след като в началото на месеца стана известно, че новото ръководство на медията е поставило пред избор Бенатова, Шикерова и Марин Николов (който е в отпуск). В края на май тримата са били извикани на разговор, на който са им предложили смяна на трудовите взаимоотношения.Ръководството на медията тогава им предложи да работят без трудови договори, а като свободни автори, сътрудници на телевизията. Аргументът, ползван от медията е, че по този начин се оптимизират разходи, а и така разследващите журналисти „ще имат повече свобода да работят\".По същество обаче новите условия на т.нар. граждански договори не просто не дават свобода на журналистите, а въвеждат санкции за тях, ако например откажат да направят „тема, поръчана им от медията\".През април \"Адванс медиа груп\" на братята Кирил и Георги Домусчиеви и MTG финализираха продажбата на \"Нова Броудкастинг груп\". Акциите, представляващи 100% от капитала на дружеството, бяха прехвърлени на купувача. Сделката беше одобрена и от Комисията за защита на конкуренцията, а председател на съвета на директорите на \"Нова Броудкастинг груп\" стана Георги Домусчиев.За изпълнителни директори на компанията бяха назначени досегашните прокуристи Вяра Анкова и Николай Андреев. Свободна Европа потърси за коментар Вяра Анкова, но тя не отговори на позвъняванията.\"Нова Броудкастинг груп\" АД притежава най-голямата и водеща медийна група в България. В портфолиото ѝ влизат 7 телевизионни канала. Компанията е най-големият участник на онлайн пазара в страната, достигайки до около 75% от хората, използващи интернет в България.След смяната на собствеността журналистите в Нова телевизия започнаха да говорят неофициално за цензура. Впоследствие част от тях разясниха случващото се и с имената си. Първи това направиха спортните журналисти от сайта „Гонг.бг\", които се оплакаха от „външна намеса\" в редакционната им политика.След това Христо Христов, който държи 3% от капитала на \"Нетинфо\", обяви в профила си във Фейсбук, че вижда \"засилена намеса в редакторската политика на сайтовете \"Гонг\", \"Вести\" и \"Дарикнюз\".Преди два дни с решение на Съвета на директорите на \"Нетинфо\" Христо Христов бе освободен от позицията изпълнителен директор. Нова телевизия вече напуснаха редица журналисти и продуценти, сред които Цветомир Семов, Диана Димова, Марина Цекова и Елена Гюрова. ", "date": "2019.06.12", "title": "Нова телевизия \"освободи\" Миролюба Бенатова и Генка Шикерова"}
{"url": "http://www.cross.bg/krug-liga-purva-1606584.html", "text": "/КРОСС/ Две от най-вълнуващите дербита в българския футбол ще се играят в един и същи кръг на Първа лига.В осмия кръг ЦСКА-София ще приеме Левски, а Локомотив (Пловдив) ще се изправи срещу Ботев (Пловдив) на \"Лаута\".Точните дати на срещите ще станат ясни по-късно.Сезон 2019/2020 започва на 12 юли. В първия кръг шампионът Лудогорец е домакин на новака Царско село, \"червените\" приемат Етър, а \"сините\" са гости на Локо. \"Канарчетата\" започват с гостуване на другия новак Арда в Кърджали.   ", "date": "2019.06.12", "title": "Вечното дерби ще е в 8-ия кръг на Първа лига "}
{"url": "http://www.cross.bg/detzata-igra-banova-1606587.html", "text": "/КРОСС/ Опасна игра „забавлява\" децата. Този път не е виртуална, а съвсем реална - случва се на улицата. Децата внезапно изскачат върху платното за ужас на шофьорите, разказват свидетели на подобни случки. Не е естествено поведение да поставяме тялото си в опасност. Това говори за психично страдание, а причините за него могат да са най-различни, смята психологът Весела Банова.Опасната игра набира скорост в цялата страна, а проявленията й са различни. Случката от Ловеч, на булеварда до болницата, по който шофирала, разказа Красимира Рачева:„Три деца - момиченца на около 7-8 години, заставаха от страната на тротоара, между спрелите коли, клекнали и в момента, в който наближи кола към тях, която се движи към тях с 30-40 км/ч, те просто притичват колкото могат бързо пред колата, стигат до средата на платното и започват да се смеят. Проведох с тях разговор и те наистина се засрамиха, което до някаква степен е добре, защото знам за случаи, при които децата не реагират или реагират нагло, не си дават сметка изобщо колко е опасно това, което правят\". По думите й те не осъзнавали, че това, което правят е опасно и се забавлявали от цяла ситуация. Красимира Рачева видяла, че подобно нещо се случва няколко коли по-напред, затова била подготвена и очаквала да изскочат и пред нея. Затова почти била спряла и не се изплашила, но много се ядосала.Не си дават сметка за това, което правят и момчетата, за които разказва Валерия Христова. Тя се движела пеша и пресичала оживена улица във Варна:„По самия път, по шосето се движеха две момчета, тийнейджъри на около 13-14 години. Бяха с тротинетки, караха ги и си говореха. Аз бях на около 20 метра от тях. В един момент едното от тях хвърли тротинетката, легна на пътя по гръб, огледа се и видя, че няма коли и легна. Това е много опасно. Стана и смеейки се каза на другото момче: Видя ли как легнах на пътя? След това продължиха нататък. Вероятно го имат за геройство\".Сред причините за тази опасна игра психологът Весела Банова вижда желанието на детето да докаже на връстниците си, че не го е страх и може да направи нещо прекалено опасно.„Тъжна констатация е, че очевидно, за да стигнат до такава игра, тези деца няма на какво да играят и липсата на адекватни занимания е една болезнена тема\", посочи Банова. Ако станем свидетели на тази игра, да поговорим с детето, да потърсим контакт с родителите му, а ако не успеем, да подадем сигнал, съветва Весела Банова. По думите ѝ, не е естествено поведение да поставяме тялото си в опасност. Това говори за психично страдание и ако има и други подобни прояви, да се потърси специализирана помощ. Тя не препоръчва да се показват на децата видеоклипове с инциденти„Има чудесни филми за безопасност на пътя, които запознават и възрастните, и децата с особеностите на движението, с особеностите на детското възприятие. Наистина се говори за неща, които да фундаментални по един начин, който не минава през това да покажем някакво нещастие и инцидент\", каза още специалистът.Най-важното, според Весела Банова, е родителите да обсъждат децата си видяното и да разговарят с тях, не само за пътната безопасност.", "date": "2019.06.12", "title": "Внимание, родители: Нова опасна игра „забавлява“ децата "}
{"url": "http://www.cross.bg/partii-bulgariya-partiite-1606585.html", "text": "/КРОСС/ „Като сме член на ЕС, трябва да следваме европейските практики. Финансирането на партиите в България до момента съответства на тях\". Това заяви в пленарна зала народният представител от ПГ на „БСП за България\" проф. Румен Гечев. По думите му в последните години се е преминало към почти пълно държавно финансиране на партиите, а под 5% от парите са от членски внос.  „Решението за политическите системи в Европа е политическите партии да бъдат финансирани от държавата\", заяви той. Социалистът подчерта, че такива решения са взели в годините Германия, Швеция, Финландия, Франция, Белгия, Холандия, Великобритания и има само една европейска страна, където държавата не участва във финансирането на партиите - Швейцария.Проф. Гечев предложи  всички партии, които имат натрупани депозити от неизразходвани партийни субсидии към 03.06.2019 г. да ги върнат обратно в бюджета.  „Такива е практиката в другите страни членки на ЕС. Странно е как така- една партия държи на депозити милиони левове и има символичен членски внос, а същевременно демонстрира активна партийна и медийна  дейност. Тогава възниква въпросът- какви са тези тайнствени източници на финансиране на такива партии?\", попита Гечев.Проф. Румен Гечев обясни, че е добре да има дебат по темата за субсидиите, но изрази несъгласие с начина, по който той се прави -  няма как да бъдат обсъждани в НС законопроекти, които са били внесени сутринта  в 09:01 часа, на бегом същият следобед се организират комисии, без никакъв разчет и време за разглеждане, без време за разработване на алтернативни варианти. „Трябваше няколко месеца този въпрос да бъде обсъждан в българската общественост и когато се изяснят позициите и има точни разчети, да влезе законът за обсъждане\", подчерта той.  По думите му тези действия имат две цели - да се притисне до стената основната опозиционна партия БСП и заедно с нея- всички възможни партии с различно мнение от управляващите; връщане на чл. 1 от старата Конституция на България - закриваме другите партии и остава само една партия и нейните сателити на власт, която има достатъчно средства, за да управлява без държавна субсидия.Георги Търновалийски: Цели се затрудняване на работата на политическите партии„Предложението на ГЕРБ е популизъм. Предлага ни се субсидията да бъде намалена на 1 лв, други искат да бъде 0 лв. За мен разлика между двете предложения няма\". Това заяви народният представител от ПГ на „БСП за България\" Георги Търновалийски. Според него, ако тези предложения бъдат приети, трябва да ги има и в Закона за политическите партии, за да бъде променен начинът за набиране на средства за партиите. „Този законопроект е в нарушение на парламентарните правила и на законодателството. С това предложение се цели затрудняване на работата на политическите партии и се поставя под риск тяхната независимост\", категоричен е той.  ", "date": "2019.06.12", "title": " Румен Гечев: Финансирането на партиите в България до момента съответства на европейските практики"}
{"url": "http://www.cross.bg/gradysa-iztochnite-raiioni-1606589.html", "text": "/КРОСС/ През нощта ще бъде предимно ясно, а утре слънчево и горещо. В следобедните часове над източните и планинските райони ще има временни увеличения на облачността, но само на отделни места краткотрайно ще превали. Ще духа слаб, в източните райони до умерен вятър от север-северозапад. Максималните температури ще бъдат 30-35 градуса, в София - около 31 градуса. Над Черноморието ще бъде слънчево, след обяд с купеста облачност, но валеж е малко вероятен. Ще духа до умерен север-северозападен вятър. Максималните температури ще бъдат 29-31 градуса. Температурата на морската вода ще бъде 23-24 градуса, по-ниска на север от нос Калиакра - около 19 градуса. Вълнението на морето ще бъде между 1 и 3 бала. Над планините също ще бъде слънчево, след обяд с купеста облачност, но само на отделни места ще превали краткотраен дъжд. Ще духа слаб и умерен север-североизточен вятър. Максималната температура на височина 1200 м ще бъде около 24 градуса, на 2000 м - около 16 градуса.В петък и събота ще преобладава слънчево време, в следобедните часове с временни увеличения на облачността, по-значителни в събота. На отделни места в източните и планинските райони ще превали краткотраен дъжд с гръмотевици. Ще духа слаб, в източните райони до умерен вятър от изток-североизток. Преобладаващите максимални температури ще бъдат между 30 и 35 градуса. ", "date": "2019.06.12", "title": "Горещ четвъртък, температурите скачат до 35 градуса "}
{"url": "http://www.cross.bg/suedinenie-puten-vuzel-1606593.html", "text": "/КРОСС/Утре - 13 юни, от 8 ч. до 20 ч. се ограничава движението по пътните връзки Бургас - Съединение и Съединение - София на пътен възел „Цалапица\" при 112-ти км на АМ „Тракия\". Обходният маршрут за пътната връзка Бургас - Съединение е през пътен възел Бенковски - Съединение. В посоката Съединение - София шофьорите могат да преминават от кръгово кръстовище Орта Хан по път I-8 Пловдив-Пазарджик и при пътен възел „Пазарджик\" отново да се включат в АМ „Тракия\". Необходимо е шофьорите да карат внимателно, със съобразена скорост и да спазват стриктно пътната сигнализация. Ремонтните работи на пътните връзки, които започнаха в началото на седмицата, включват подмяна на асфалтовата настилка. В зависимост от метеорологичните условия се очаква те да завършат през следващата седмица. Предвидените средства за обновяването на пътните връзки са около 400 хил. лв. с ДДС и са осигурени от бюджета на АПИ по програмата за текущ ремонт.", "date": "2019.06.12", "title": "Ограничения в участъка Бургас - Съединение и Съединение - София на АМ „Тракия“"}
{"url": "http://www.cross.bg/yslygi-tryda-litza-1606591.html", "text": "/КРОСС/ Агенцията по заетостта подготвя старта в цялата страна на 3 нови, 5 подобрени услуги и 7 пакета стандартизирани услуги за безработни лица от уязвимите групи на пазара на труда. За целта през миналата седмица се проведоха работни срещи в 7-те региона от страната, в които прилагането на услугите ще започне от 1-ви юли. Тази дейност е част от стратегията за модернизация на Агенцията по заетостта. Целта е своевременното преориентиране на действията към актуалните потребности на безработните лица и най-вече към тези, които имат нужда от подкрепа за активиране и включване в трудовия пазар. Новите услуги, които бяха във фокуса на срещите и които Агенцията по заетостта ще въведе в своята работа съвсем скоро, са „Консултация и менторство след започване на работа\", „Мобилно бюро по труда\" и „Семеен трудов консултант\". Те са свързани с прилагане на по-широк и задълбочен индивидуален холистичен подход към всяко регистрирано или нерегистрирано в бюрото по труда неработещо лице в трудоспособна възраст. Дискусиите продължиха с коментари относно новостите и ефектът, който се постига чрез прилагането на подобрените услуги „Ателие за търсене на работа\", „Информиране, консултиране, мотивиране\", „Насочване и подпомагане за включване в професионално обучение и за усвояване на ключови компетентности\", „Стажуване, чиракуване, обучение по време на работа, практика по време на учене\", „Провеждане на трудови борси\", „Ден на работодателя\" и други информационни събития за търсещи работа лица, неактивни лица и работодатели. Стандартизираните пакети услуги, които също са обект на модернизация, са насочени към безработни лица от следните 7 групи: младежи, лица над 50-годишна възраст, продължително безработни, лица с основно или по-ниско образование, с трайни увреждания, самотни родители и/или майки с деца до 5-годишна възраст и освободени от местата за лишаване от свобода.Новите и подобрени услуги, както и стандартизираните пакети услуги за 7 от уязвимите групи на пазара на труда, бяха апробирани пилотно в бюрата по труда в регионите Благоевград и Монтана. Резултатите от пилотното прилагане се анализираха текущо, преработиха се методическите материали с оглед тяхното оптимизиране и адаптиране към технологията на работа на бюрата по труда и промените на сегашния трудов пазар. На тази основа експертите от двата региона изведоха основните параметри и различия спрямо досегашните подходи и услуги към уязвимите групи и на работните срещи ги представиха на колегите си от останалите седем региона.  В срещите в София, Ловеч, Пловдив, Хасково, Варна, Русе и Бургас участваха психолози, кейс мениджъри, консултанти и експерти трудово посредничество и активна политика от всички бюра по труда и регионалната служба в съответната територия. Те директно получиха информация за придобития опит и постигнатите резултати, както и практически съвети за организацията и прилагането на услугите от колегите си от бюрата по труда във Враца, Монтана, Благоевград, Разлог, Кюстендил и регионалната служба по заетостта в Благоевград. Екипите от главна дирекция „Услуги по заетостта\" на Агенцията по заетостта съдействаха и конкретизираха стъпките и етапите за подготовка и внедряване на новите и подобрени услуги и стандартизирани пакети услуги в общото портфолио услуги за безработни от уязвимите групи лица, както и действията, които до края на 2019 г. ще се предприемат на всички нива за подпомагане и осигуряване на успешното им и ефективно приложение.  ", "date": "2019.06.12", "title": "АЗ пуска нови услуги за безработни"}
{"url": "http://www.cross.bg/bulgariya-zashtita-sgradata-1606590.html", "text": "/КРОСС/ Екипите на EVN България остават в повишена готовност за реакция с оглед на очакваните в следващите дни дъждове и гръмотевични бури в части на Югоизточна България. Компанията прави всекидневен анализ на метеорологичната прогноза на централно и местно ниво, за да може да реагира максимално бързо в случай на необходимост от мобилизация на допълнителна техника и аварийни екипи.  Добрата организация на EVN вече прилича по време на обилните порои, които се случиха на различни места от Югоизточна България в последните две седмици - например Пловдив, Стара Загора, където отделни райони бяха наводнени в рамките на часове. Въпреки рекордните валежи, компанията не допусна райони с продължително преустановено захранване. Подобна беше и ситуацията в Бургас, където  през последният уикенд в части от града имаше отделни прекъсвания на захранването.Освен поройните валежи риск за снабдяването с енергия представляват и характерните за сезона гръмотевични бури.В такива случаи EVN България напомня няколко лесни мерки, които могат предпазят електроуреди от повреди. При отсъствие от дома за по-дълго през деня да се изключват от контакта електрическите уреди, които най-много се влияят от външно пренапрежение - телевизор, компютър, климатик и др. За защита на домакинските уреди и вътрешната електрическа инсталация е препоръчително да има монтирана катодна защита в ел. табло на сградата или устройства като UPS, протектори и разклонители с предпазител и/или катоден отвод.С цел защита на сградата от пряко попадане на мълнии се препоръчва изграждане на мълниеприемници и мълниеотводи. Мълниезащитната инсталация на всяка сграда трябва да бъде заземена съгласно изискванията и периодично проверявана.В случаи на авария клиентите могат да сигнализират денонощно на телефон 0700 1 0007. При избиране на 0700 1 0007 клиентите могат да получат информация за вече известни аварии. По този начин не е необходимо клиентът допълнително да се свързва със сътрудник от телефонния център, за да предостави информация за липса на захранване в посоченото населено място, тъй като аварията е регистрирана и се работи по нейното отстраняване. ", "date": "2019.06.12", "title": "EVN България остава в готовност за реакция при продължаващото дъждовно време   "}
{"url": "http://www.cross.bg/mesta-prodazhba-bileti-1606592.html", "text": "/КРОСС/ За удобство на всички клиенти, които предвиждат да пътуват с влак през летния сезон, „БДЖ-Пътнически превози\" ЕООД въвежда петнадесетдневна предварителна продажба на билети за всички бързи влакове и за бързите влакове със задължителни запазени места. Предварителната продажба ще бъде в сила до края на септември 2019 г.Обичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да го удължава през летните месеци. По този начин „БДЖ-Пътнически превози\" ЕООД дава възможност на пътниците да планират предварително своите пътувания, своевременно да направят резервация за седящи места, както и да закупят билет за предпочитания от тях влак в срок от 15 дни преди самото пътуване.Предварителна продажба на билети и резервации за седящи места ще се извършва във всички железопътни гари и бюра в страната.На пътниците, които желаят да пътуват в спален или кушет вагон, е предоставена възможност да закупят спално място 30 дни преди датата на пътуване. 30-дневният срок за предварителна продажба на спални и кушет места важи през цялата година.Клиентите на „БДЖ-Пътнически превози\" ЕООД могат да получат информация за свободните места във влаковете от служителите на билетните каси и гишетата „Информация\" в железопътните гари, както и на националния информационен телефон 0700 10 200.  ", "date": "2019.06.12", "title": "БДЖ пуска предварителни билети през летния сезон "}
{"url": "http://www.cross.bg/dyulgerov-ivancheva-infarkt-1606594.html", "text": "/КРОСС/ Бившият кмет на столичния район \"Младост\" Петко Дюлгеров и обвиняем по делото срещу Десислава Иванчева и Биляна Петрова, е получил инфаркт. Това съобщи на самата Иванчева.\"В момента Дюлгеров е в тежко състояние в болница и лекарите споделят, че е слабо контактен и едва говори. Спомняме си случая с Мишо Бирата. И се питаме дали, когато се откажеш от показания, спуснати от прокуратурата и КПКОНПИ, получаваш инфаркт\", пише тя. По думите й в четвъртък защитата ще иска по-лека мярка за неотклонение на Дюлгеров, който в момента е под домашен арест. ", "date": "2019.06.12", "title": "Десислава Иванчева: Петко Дюлгеров е получил инфаркт "}
{"url": "http://www.cross.bg/stoiinev-bulgariya-partii-1606576.html", "text": "/КРОСС/ „От „БСП за България\" сме за намаляване на размера на праговете и таваните на партийната субсидия, но това да не застрашава функционирането на политическите партии. Предложението на ГЕРБ и на ДПС, с подкрепата на Атака, ще доведе до изчезване на политическите партии\". Това заяви зам.-председателя на ПГ на „БСП за България\" Драгомир Стойнев от парламентарната трибуна. Той подчерта, че това е промяна на модела и по този начин се застрашава демокрацията. „Ние ще се противопоставим на това желание. Винаги сме се борили срещу всеки опит да бъде застрашена демокрацията\", каза още той. Според него предложението на ГЕРБ е направено „на крак\", без оценка на въздействието, без да се консултират с политическите сили. „Това показва, че управляващите никога не са търсили дългосрочно решение на проблема. За тях нещата се решават сега, днес, а утре, ако задуха друг вятър, ще се промени и решението\", коментира Стойнев. По неговите думи така се е случило с цялото законодателство. „Сега искат да унищожат политическите партии. Нормално е да има намаляване на субсидията, защото има партии, които дори не могат да я изхарчат\", каза още той. Стойнев заяви, че БСП ще предложи на всички политически сили диалог и препоръча да не се бърза. „Ще поканим всички политически сили между първо и второ и четене, да седнем, да обсъдим и дано имаме силата да предприемем правилните действия, така че да не застрашим политическия живот в страната\", обясни народният представител. Той подчерта, че България е от младите членки на ЕС и може би ще сме първата, която ще въведе модел, който да унищожава основите на демокрацията. „ГЕРБ обричат партиите не само да не бъдат независими, но и да изчезнат. Може да останат само 1-2 субекта и надали за това са се борили нашите предци, надали и това са основните ценности на ЕС\", допълни зам.-председателят на ПГ на „БСП за България\". Според него няма друга държава, в която да се търси подобен начин на финансиране, който ГЕРБ предлагат. „Ще направим свои предложения за актуализация на бюджета, но по начина, по който управляващите работят, не се прави политика\", категоричен е Драгомир Стойнев.", "date": "2019.06.12", "title": " Стойнев: Подкрепяме намаляване на субсидията, но да не застрашава функционирането на партиите"}
{"url": "http://www.cross.bg/duzhd-proliven-smolyan-1606575.html", "text": "/КРОСС/Болницата в Девин е била наводнена след излял се проливен дъжд над родопския град, съобщават от Пожарната служба.Сигналът за наводнения приземен етаж и мазета е получен малко преди 12:30 ч вчера.Причината е в покачване на нивото на водата в следствие на обилните дъждове и по канализационната система, при което достигнала в близост до главното електрическо табло. Екип на пожарната е изпомпал водата. Проливен дъжд придружен с гръмотевици се изсипа вчера и над Смолян. Бурята, която продължи близо час, наводни улиците на Смолян след обед. Интензивният валеж на по-високите квартали  на града премина за кратко в градушка. Ледените късове, които бяха с големина на лешник, за щастие не са нанесли сериозни поражения върху посевите на смолянчани. ", "date": "2019.06.12", "title": "Проливен дъжд наводни болницата в Девин "}
{"url": "http://www.cross.bg/vratza-roman-byala-1606577.html", "text": "/КРОСС/ Ръководството на ЧЕЗ проведе среща с кметове на общини и техни  представители от област Враца. Домакин на събитието беше зам.-областният управител Мирослав Комитски. По време на срещата бяха представени реализираните инвестиционни проекти през 2018 г., плановете и приоритетите на компанията за 2019 г.През 2018 г. ЧЕЗ Разпределение инвестира 247 000 лв. в автоматизация на електропроводи в област Враца. Автоматизираните устройства по мрежата дават възможност за управлението й от разстояние. Чрез тях повредените участъци се изключват и се минимизира броят на засегнатите клиенти при евентуални аварии. Така качеството на услугата се повишава многократно. Компанията вложи 160 000 лв. в рехабилитация на кабели в Роман, Мездра, Враца и Козлодуй. В реконструкции на мрежи ниско напрежение в градовете Бяла Слатина и Мездра и в села в общините Бяла Слатина, Борован, Оряхово, Роман и Козлодуй бяха вложени 306 000 лв. ЧЕЗ Разпределение завърши нов трафопост във Враца и рехабилитира електропроводи средно напрежение за подобряване на електрозахранването на селата в общините Хайредин, Оряхово и Козлодуй.През 2019 г. ЧЕЗ Разпределение планира да инвестира 5,1 млн. лв. за подобряване на сигурността на електрозахранването в област Враца. Компанията ще инвестира още 320 000 лв. в започнало по-рано преустройство на мрежата и присъединяване на община Роман към подстанция Роман, с цел повишаване на сигурността и качеството на електрозахранването в района. Компанията ще монтира близо 21 000 дистанционно обслужвани електромери в общините Козлодуй, Бяла Слатина  и Оряхово. Тези електромери осигуряват поглед в реално време върху мрежата, като по-стриктния контрол помага за по-бърза реакция при нужда. 790 000 лв. инвестира компанията в реконструкция на 5 трафопоста в село Търнак, общ. Бяла Слатина. 420 000 лв. ще бъдат вложени в реконструкции на мрежа ниско напрежение в общините Криводол, Враца и Мездра. Рехабилитация на кабели за 129 000 лв. ще бъде извършена в градовете Мездра, Роман, Враца и Бяла Слатина. Детайли за инвестиционните намерения бяха  представени пред местните власти в областта.Посещението на ръководството на ЧЕЗ в гр. Враца е в продължение на поредица от срещи с представители на общините в Западна България.  ", "date": "2019.06.12", "title": "5.1 млн. лв. влага ЧЕЗ Разпределение за подобряване сигурността на електрозахранването в област Враца"}
{"url": "http://www.cross.bg/programata-pshenitza-harmoni-1606579.html", "text": "/КРОСС/ Монделийз Интернешънъл разширява въздействието на програмата за устойчиво отглеждане на пшеница - „Хармони\" (Harmony), като съвсем скоро към семейството й ще присъединят глобални брандове като BelVita и Barni. Със старта на лятото на европейския пазар част от продуктите на Монделийз ще започнат да носят логото на програмата за първи път. Днес в програмата са включени 1700 фермери, 13 мелници и 21 земеделски кооперации в Белгия, Чехия, Франция, Италия, Полша и Испания. Тази година в Унгария за първи път беше засята пшеница по програмата. Тези стъпки доближават Монделийз Интернешънъл до поставената цел - до 2022 г. 100% от марките бисквити на компанията в Европа да са произведени с пшеница от устойчиво земеделие и в съответствие с ангажиментите на програмата.„Като един от водещите производители на бисквити в света, ние сме си поставили за цел да гарантираме, че пшеницата, която използваме за производството на нашите продукти, е отгледана отговорно и по устойчив начин. Чрез „Хармони\" ние променяме начина, по който се отглежда и събира реколтата от пшеница в Европа. За нас е важно да предложим на консуматорите висококачествени продукти, съставени от суровини, които се отглеждат по правилен начин\", казва Светла Лесова, изпълнителен директор на Монделийз България.С разширяването на програмата, годишното производство на пшеница, отглеждана в устойчиви условия, се очаква да се увеличи до над 280 000 тона до 2022 г. Понастоящем програмата покрива 60% от марките бисквити на компанията в Европа.Принципът на „Хармони\" е пшеницата да се отглежда в съответствие с принципите на устойчивото земеделие от местни производители, които са базирани в близост до заводите на Монделийз Интернешънъл за производство на бисквити. Земеделските производители получават специална дотация, като гарантират, че следват добрите земеделски практики, заложени в програмата, и така отглеждат пшеницата по един устойчив начин - чрез намаляване на използването на пестициди и торове, опазване на водата и почвата, намаляване на въглеродните емисии.Принципите на „Хармони\" съдържат и специфични изисквания за повишаване и запазване на биологичното разнообразие. Фермерите на „Хармони\" трябва да отделят 3% от своите полета за засаждането на цветя или живи плетове, които да привличат и хранят пчелите и пеперудите. Екологичните полета осигуряват също и подходяща среда и храна за насекоми, които са ключови в борбата с паразитите. Присъствието на подобни насекоми намалява нуждата от употребата на пестициди в земеделието. Колкото е по-голямо биоразнообразието, толкова е по-силна и по-устойчива околната среда. Всяка година партньори - външни одитори провеждат редица проверки, с които се следи дали земеделските производители спазват изискванията, заложени в хартата на програмата.\"Хармони\" е европейската програма на Монделийз Интернешънъл за устойчиво земеделие при отглеждането на пшеница. Създадена е във Франция през 2008 г., програмата е призната за водеща в създаването на източници на пшеница, гарантиращи пълна прозрачност и опазване на местното биоразнообразие.1 700 фермери в Европа 39 000 хектара пшеница е засята в Европа през 2017 г. 177 000 тона пшеница се събират годишно 1 026 хектара цветя са отгледани около полетата на Harmony -20% от фитосанитарните продукти са използвани между 2009 г. и 2017 г. в земите, част от програмата 75% от бисквитите, продавани в Западна Европа, съдържат пшеница Harmony или 60% за целия ЕСсвеже до минимум на употребата на пестициди и торове, по-специално чрез:- строг подбор на пшенични семена, за да се гарантира качеството на нашите бисквити- препоръки относно сеитбата и грижата за почвата- целенасочено и навременно лечение- всяко лечение е регистрирано и обоснованонамали въглеродните емисии, по-специално чрез намаляване на използването на торове защити водните ресурси защити и насърчи местното биоразнообразие ", "date": "2019.06.12", "title": "Монделийз Интернешънъл разширява програмата за устойчив добив на пшеница в Европа"}
{"url": "http://www.cross.bg/klienti-obslyzhvane-huawei-1606578.html", "text": "/КРОСС/ Huawei винаги е отдавал голямо значение на следпородажбеното обслужване на локалните пазари, чрез оторизирани Центрове за обслужване на клиенти и разнообразни сервизни кампании. Най-новата от тях тече в периода 10-26 юни и предлага до 50% отстъпка за извънгаранционна смяна на дисплей на избрани модели: Mate 20 Pro, Mate 20 lite, P20 Pro, P20, P20 lite, P Smart 2019, Y6 2018, Y7 PRIME 2018, Y5 2018, Y7 2019, Y6 2019. Промоцията важи за клиентите, посетили лично Центъра за обслужване на клиенти на Huawei в София на ул. „Леге\" N6. Другият вариант е в рамките на кампанията да се използва услугата „От врата до врата\", с която може да се поръча куриер за сметка на Huawei на тел. 080018818, след което ремонтираното устройство ще бъде върнато обратно на посочен от клиента адрес. Подробните условия на промоцията могат да се намерят тук: Междувременно в страната отвориха врати три нови оторизирани центрове за приемане на устройства за сервизиране - в Пловдив (на ул. „Опълченска\" N1, магазин Вега), и в Бургас (ул. „Фердинандова\" 34, магазин Медиабокс, и магазин Медиабокс в Мол Галерия, който работи всеки ден от 10.00 до 22.00 ч.). От там устройствата се изпращат за ремонтиране в Центъра за обслужване на клиенти в София. Центърът за обслужване на клиенти в София на ул. „Леге\" N6 e на разположение за съвет или помощ на посетителите си всеки делничен ден от 9.00 до 18.00 часа, а всеки последен четвъртък и петък от месеца предлага и 50 лева отстъпка при извънгаранционни ремонти за посетилите го на живо клиенти.", "date": "2019.06.12", "title": "До 50% отстъпка за смяна на дисплей в нова сервизна кампания на Huawei в България"}
{"url": "http://www.cross.bg/rysiya-razvitie-stanka-1606581.html", "text": "/КРОСС/ \"Един от най-важните фактори на успешно сътрудничество между Русия и България е наличие на неравнодушни хора, които не пестят усилия за поддържане и развитие на отношенията ни\", - заяви на държавния прием по случай Деня на Русия Посланик Анатолий Макаров.Ползвайки се от този тържествен повод, той връчи заслужената награда на председателя на Фондацията \"Устойчиво развитие за България\" Станка Шопова. През февруари тази година с Указа на Президента на Русия тя беше наградена с Ордена на Дружбата - най-високо отличие, което се присьжда на чужденци, допринесли за развитие на двустранните отношения. ", "date": "2019.06.12", "title": "Станка Шопова с Орден на дружбата в Деня на Русия"}
{"url": "http://www.cross.bg/leva-finansirane-sybsidiya-1606583.html", "text": "/КРОСС/ Със 117 гласа \"за\" и 90 \"против\" промяната в закона за Държавния бюджет, с която се предвижда размера на държавната субсидия за политическите парти да бъде 1 лев за действителен глас, мина на първо четене в парламента. \"За\" гласуваха депутатите на ГЕРБ, \"Обединени патриоти\", \"Воля\" и \"Атака\". ДПС и БСП бяха \"против\".Между двете четения предстои дебат, тъй като от \"Обединени патриоти\" предупредиха, че има опасност от 1-ви юли партиите да бъдат лишени от субсидии и да дължат пари. От БСП заявиха, че начинът, по който се взима решението, е недопустим, тъй като той е внесен без оценка за въздействие и в нарушение на правилника на Народното събрание.Премиерът Бойко Борисов отказа да коментира предложението на ДПС за нулева партийна субсидия. Борисов посочи, че правителството вече е внесло своето предложение за субсидия да бъде намалена от 11 на 1 лев за спечелен глас:\"Ние сме взели решение и то е 1 лев. Това защитава ГЕРБ. Каквото искат да правят другите партии- това си е тяхна работа\", заяви премиерът Борисов.По-рано днес депутатът от ДПС Делян Пеевски заяви в кулоарите на парламента, че партията му ще настоява субсидиите да бъдат премахнати и моделът на политическо финансиране да бъде сменен.„Предложението на ГЕРБ няма да подкрепим, но ще подкрепим да е 0 лева субсидията, защото за нас това е див популизъм, което се предлага. Хубаво е да се изясни какво правят партиите после. За нас това значи фалит на партиите при 1 лев субсидия. Затова е нормално, ако ще се променя моделът на финансиране, да бъде 0 лева и отворено финансиране, американски тип, от ясни, прозрачни донори\", подчерта Пеевски.Моделът на партийното финансиране трябва да е като в Щатите, смята Пеевски. Те да получават пари от икономически субекти и граждани при пълна прозрачност и контрол на средствата. Йордан Цонев отново остро критикува предложението на управляващите и обясни, че държавното  финансиране е по-евтино и по-прозрачно:\"Един лев, пет лева, гледат на боб в тавана горе и колко лева да намалим, за да се харесаме на тоя или оня. Не става с харесване. Или ще се финансира дейността на политическите партии, или няма - зависимости при един и при пет лева са еднакви. Още днес ще предложим нула лева и открито, публично финансиране от икономическите субекти и от гражданите на партиите със съответният контрол от гражданското общество и от всичко останало\".Днес парламентът разгледа предложението на управляващите партийната субсидия да бъде намалена от 11 на 1 лев на глас.Изменението в закона за държавния бюджет, внесени от Министерски съвет, се предвижда от 1-ви юли - партийната субсидия да бъде намалена от сегашните 11 лева на 1 лев за всеки действително получен глас.В мотивите си вносителите посочват, че с намаляването на партийните субсидии ще се реализират по-малко разходи от държавния бюджет за финансиране на дейността на политическите партии и коалиции, като изчислиха, че само за второто полугодие бюджетната икономия би възлязла на близо 15 млн. лева.Друг обявен мотив от ГЕРБ е желанието да се спрат всякакви спекулации, че партията се облагодетелства от държавни средства, след като стана ясно, че партиите и коалициите са надвзели субсидии.Коалиционните партньори от „Обединени патриоти\" изразиха принципно съгласие за 1 лев държавна субсидия, но опозицията в лицето на БСП и ДПС се обявиха против.Социалистите дори определиха внесения от ГЕРБ законопроект като кризисен ПР. ", "date": "2019.06.12", "title": " Парламентът прие на първо четене субсидията от 1 лев "}
{"url": "http://www.cross.bg/bulgariya-rysiya-otnosheniya-1606582.html", "text": "/КРОСС/ Конференция, посветена на 140-ата годишнина от създаването на дипломатически отношения между Русия и България, ще се проведе на 14 юни в 10:00 ч. в Московския държавен институт по международни отношения.Основната тема на конференцията е взаимодействието и развитието на дипломатическите отношения между Русия и България. Във форума ще вземат участие дипломати, политици, учени, ангажирани във взаимодействието на Русия и България.От страна на България в конференцията ще вземат участие посланикът на Република България в Русия Атанас Кръстин и други представители на посолството, историци и журналисти. ", "date": "2019.06.12", "title": "Конференция по повод 140-тата годишнина на дипломатически отношения между България и Русия"}
{"url": "http://www.cross.bg/jeremy-exit-chast-1606580.html", "text": "/КРОСС/   Една от най-успешните съвременни български банди - JEREMY? получи покана да стъпи за втори път на Fusion Stage - част от най-пъстрия и разнообразен EXIT Festival 2019 в Нови Сад, Сърбия. Ще ги видим на 7 ЮЛИ тази година, преди на същата сцена да стъпи хедлайнерът на вечерта - невероятната Tarja Turunen. Това ще бъде второ гостуване на JEREMY? на мега събитието EXIT, след като бяха там през 2016 г. Тогавашният им гиг бе част от фестивалното турне на бандата, включващо и 3 концерта с QUEEN + Adam Lambert в Полша, Румъния и България. Поканата за ЕXIT Festival 2019 идва съвсем логично и естествено след няколко супер успешни поредни години за JEREMY?. Това се случва след два издадени албума и не малко награди през 2018 и 2019 г. JEREMY? са по-завладяващи на сцената от всякога след няколко европейски турнета и участия във фестивали като Rock for People, The Great Escape и Camden Rocks в Лондон. С всеки следващ сингъл групата покорява върховете на класациите и се радва на все по-широка популярност у нас, а и в Европа. Бандата се утвърждава като една от най-бързо развиващите се инди групи не само в България, но и в региона. Най-скоро можете да гледате JEREMY? на живо в София на сцената на Radio Park Fest (на 15 юни) и в Kino Cabana (на 26 юни)!Фестивалът EXIT се провежда за първи път в Нови Сад, Сърбия през 2000 година, като студентски протест срещу комунистическия режим в страната и с идеята да докаже, че „музиката е универсален език, който може да свързва и събира хората, за да направят света по-добро място\". От тогава EXIT се е превърнал в един от най-големите, популярни, чакани и обичани (и от българската публика) музикални фестивали. Тази година ще се проведе от 4 до 7 юли и ще бъде по-шарен и експлозивен от всякога. На едно място ще видим любими световни звезди - идоли на различни поколения. Сред тях са: легендите The Cure, атрактивната млада рок банда - Greta Van Fleet, един от най-уважаваните рапъри в света - Skepta, младата хип-хоп звезда IAMDDB, самия Carl Cox, DJ Snake, Tom Walker, Amelie Lens, също GriZ и MATTN, Desiigner, Sofi Tukker и много други. Предстои да бъдат обявени имената на още участници в този музикален празник. И какво по-хубаво от това, че точно JEREMY? ще бъдат част от него в последната му вечер - на 7 юли!  ", "date": "2019.06.12", "title": "JEREMY? за втори път на  EXIT Festival на 7 юли 2019"}
{"url": "http://www.cross.bg/reshenie-sybsidiya-borisov-1606574.html", "text": "/КРОСС/ Премиерът Бойко Борисов заяви, че има решение на Министерски съвет за един лев на глас партийна субсидия и няма да коментира други предложения. Думите му са по повод предложение на ДПС.\"Един лев субсидия за действителен глас означава фалит на партиите. Затова е нормално, ако ще се променя моделът на финансиране, да бъде нула лева и отворено финансиране - американски тип. Който го иска - да го прави. Ако бъде приет такъв модел, това означава, че всички партии ще станат собственост на олигарсите\", обясни по-рано депутатът от ДПС Делян Пеевски пред журналисти в парламента.\"Предложението на ГЕРБ няма да подкрепим, но ще подкрепим да е 0 лв. субсидията. За нас това е див популизъм, което се предлага\", изтъкна още Пеевски.В отговор на въпрос дали намаляването на партийната субсидия на един лев е популизъм, премиерът каза:\"Може две години след референдума за партийните субсидии да го наричат както искат, но понеже тогава всичко се стоварваше върху гърба на ГЕРБ, на всички им беше лесно да говорят. Сега правителството взе решение, така че аз не коментирам колко да е. Ние сме взели решение на база на референдума от преди две години, и това решение е за един лев субсидия. Какво искат да правят другите партии, си е тяхна работа. Ние не правим предложение, ние сме дали решение на правителството. Има голяма разлика\", допълни премиерът. Борисов присъства на връчването на ключовете на нови автомобили на областните дирекции на МВР.\"346 са автомобилите за 9 млн. лева. С тези коли преследват престъпници, трябва да се придвижват бързо. Много са хубави автомобилите, 6 скорости, близо 130 коня, много икономични, бензинови\", обясни министър-председателят.По думите му от времето, когато е бил главен секретар, досега разликата в окомплектоването на МВР е от земята до небето. \"МВР никога не са били по- добре окомплектовани\", поясни Борисов. ", "date": "2019.06.12", "title": "Борисов: Има решение на МС за субсидия от 1 лв., не коментирам други предложения "}
{"url": "http://www.cross.bg/lindeman-myunhen-frontmenut-1606568.html", "text": "/КРОСС/ Фронтменът на германската група „Рамщайн\" Тил Линдеман се скара с гост на хотел в Мюнхен и счупи челюстта му, съобщи ТАСС, цитирана от БТА.Групата отседнала миналата седмица в х-л „Бейеришер хоф\" в Мюнхен. В петък късно вечерта Линдеман пиел бира в бара заедно с жена на име Лана. Преди това 54-годишен фен поискал да се снима с него, но певецът отказал. В бара същият човек започнал да обижда Лана. Линдеман го отвел настрани и се опитал да го накара да се извини на жената. В крайна сметка се стигнало до бой.Линдеман ударил мъжа с лакът в лицето, след което той паднал на земята. Персоналът на хотела извикал полиция. Мъжът е със счупена челюст. От полицията в Мюнхен съобщиха, че имат оплакване за лека телесна повреда. Пострадалият е жител на Хамбург. ", "date": "2019.06.12", "title": "Фронтменът на „Рамщайн“ счупи челюстта на нахален фен"}
{"url": "http://www.cross.bg/prokyror-radev-glaven-1606565.html", "text": "/КРОСС/ Обществото трябва да получи гаранции за успешния ход по избора на следващия главен прокурор - ясни критерии, прозрачна процедура и достатъчна и добра аргументираност на номинациите за поста. Това заяви президентът Румен Радев при откриването на кръгла маса на тема „Предстоящ избор на главен прокурор - критерии  и обществени очаквания\". За участие са поканени представители на неправителствения сектор - организации, имащи отношение към съдебната система и съсловни професионални  организации на юристи.Държавният глава вече проведе срещи по темата с главния прокурор Сотир Цацаров, председателите на ВКС и на ВАС - Лозан Панов и Георги Чолаков, с министъра на правосъдието Данаил Кирилов, с главния инспектор в Инспектората към ВСС Теодора Точкова и с представляващия ВСС Боян Магдалинчев. При откриването на кръглата маса президентът посочи, че проведените консултации с представителите на съдебната и изпълнителната власт са „ясен сигнал за голямата значимост на избора на следващ главен прокурор и необходимостта това събитие да стои във фокуса на общественото внимание\".„Главният прокурор е натоварен с високи обществени очаквания, предстоят му тежки задачи, затова е важно още на старта на своята дейност той да се ползва с високо обществено доверие\", заяви Румен Радев. Президентът посочи, че високите очаквания към процедурата са необходими и оправдани предвид отредените по Конституция функции на главния прокурор - за осъществяване на надзор за законност и методическо ръководство на всички прокурори. „Това е важен фактор за ефективна борба с престъпността, с корупцията, за утвърждаването на законността\", допълни държавният глава.Президентът постави въпроса за конкретните измерители на предвидените в закона критерии при избора - високия етичен стандарт, висока професионална компетентност, изявена независимост и воля за налагане на законността. Важно е как ще бъде оценена изявената независимост на следващия главен прокурор, защото от неговата смелост и гражданска отговорност зависи успеха на неговата бъдеща дейност, заяви Румен Радев.„Във всички консултации, които проведох, се водя от принципа за разделение на властите, но и не пренебрегвам моето задължение, тъй като в края на процеса подписвам указа за назначението\", заяви Румен Радев. Държавният глава посочи, че целта на консултациите е те да насочат  фокуса към процедурата и затова е важно и мнението на неправителствения сектор, поканен на кръглата маса днес.  ", "date": "2019.06.12", "title": "Румен Радев: Обществото трябва да получи гаранции при избора на главен прокурор"}
{"url": "http://www.cross.bg/vilata-myasto-malta-1606567.html", "text": "/КРОСС/ Бившият дом на кралица Елизабет II в Малта - Вила Гуардаманджа, е обявена за продажба за близо 6 млн. евро, предаде Би Би Си. Вилата в околностите на столицата Ла Валета е единственото място извън Обединеното кралство, което монархът някога е наричала свой „дом\".Тя е живяла там между 1949 и 1951 г. в първите години на брака си с принц Филип, който е бил военноморски офицер в Малта. Вилата е с площ 1560 кв. м и е построена през 1900 г. На територията ѝ има басейн, конюшня, място за гости и прислуга. В момента се нуждае от сериозен ремонт. ", "date": "2019.06.12", "title": "Кралица Елизабет II продава малтийския си „дом“ "}
{"url": "http://www.cross.bg/graf-tympala-durzhava-1606561.html", "text": "/КРОСС/ Ако човек, навършил 30 години, за първи път попадне във феодалното владение на „граф\" Георги Тумпалов в Равадиново ще изживее дежавю. Този уникален, типично български архитектурен стил, добил популярност като „мутробарок\", достигна апогея си в края на миналия и началото на този век, и уж бе позабравен... Тогава мутрите, волно и необезпокоявани от никого, реализираха, както се изразява самият „граф\" Жоро Тумпала, „детските си мечти\" - застрояваха всяко, попаднало в полезрението им, кътче от дивата природа, най-вече защитени територии, естествено без строителни книжа и разрешителни; вдигаха островърхи кулички, крепостни стени с бойници; някои от тях се посветиха на отглеждането на диви екзотични животни в плен... и на всякакви подобни, естествено незаконни, „аристократични\" капризи, прищевки и лудории... Държавата бе разделена от босовете на ВИС и СИК на отделни феодални владения, а някои от феодалите получиха и благороднически титли, като Боян Петракиев - Барона например. Като представител на ВИС и Първа частна милиция за Черноморието, на Тумпала бе отреден созополския вилает, получи титлата „граф\"... и си построи „замък\" - в защитена територия, върху селскостопанска земя, и естествено без строителни документи и разрешение за строеж.Но сега все пак сме 2019 г., т.е. от 12 години сме в Европейския съюз и уж сме правова държава... Само, че „уж\"... „Замъкът\" на Тумпала е построен в годината на приемането ни в ЕС /2007 г./ и би трябвало да се ползва като краве- и овцеферма, тъй като такова е предназначението на имота и той е с непроменен статут към днешна дата. Но вместо четирикраки бозайници, в просторното аристократично имение се разхождат двукраки, извозвани от Слънчев бряг и други дестинации ежедневно с десетки автобуси. И вместо от млеконадой, „графът\" ежедневно прибира десетки хиляди от стригане на заблудени овце, наши и чужди туристи, без да плаща местни данъци и такси /тъй като „замъкът\" е без разрешение за строеж и без разрешение за ползване/ и без да издава касови бележки. А когато „Господари на ефира\" го сгащиха, той просто прегази с четириколката си техния репортер. И нито комисията „Кушлев\", която запорира бутафорията, наречена „замък\", заради рекет и изнудване, нито делата за кражба на рибарски мрежи и документни измами успяха да нарушат спокойствието и благосъстоянието на „графа\". Влязлата в сила 4-годишна осъдителна присъда срещу него в крайна сметка бе отменена на последна инстанция... И какво чудно има във всичко това, след като ноторно известен факт е, че в „правовата\" ни държава е почти невъзможно да бъде осъден човек с милиони, присвоени от незаконен бизнес?Дали пък всичките тези неща не сме ги виждали от 90-те години на миналия век насам? - Дежавю? А замъкът - кравеферма получава награди, подсъдимият бивш кмет на Созопол предлагаше подсъдимия „граф\" за почетен гражданин и го обяви пред камерите на „Господари на ефира\" за най-голям данъкоплатец /без да е платил нито един лев местни данъци и такси/... През миналата година аквапаркът на младия граф Константин, син на граф Тумпал, в който участие има и дъщерята на екскмета Рейзи, бе запечатан от НАП заради укриване на данъци... И какво толкова - „крушата не пада по-далеч от дървото\" би казал народът. Апропо, всички созополчани знаят, че в мутренските години Тумпала запали колата на Понката Рейзи... „Е, нема такава държава\" се пееше в една песен на Слави. P.S. В момента тече поредната проверка на Бургаската окръжна прокуратура, по разпореждане на Върховната касационна прокуратура, за замъка-кравеферма. И какво ще излезе от всичко това, сами можете да се досетите... Нали все пак сме „правова държава\"? А можете ли да си представите какво би се случило с някой дребен търговец, ако на някоя улична сергийка или в малко магазинче се опита да изкара някой лев без необходимите разрешителни? - Контролните и правоохранителни органи биха били светкавично бързи и безкомпромисни. Дори може и в затвора да попадне. Но замакът-кравеферма е свещена крава, от чието виме текат милиони в нечии джобове...Силвия Монова ", "date": "2019.06.12", "title": "Замъкът в Равадиново - мутробарок, построен върху селскостопанска земя "}
{"url": "http://www.cross.bg/ychastie-turga-sofiya-1606566.html", "text": "/КРОСС/ На  28.06.2019 г. от 14:00 часа, ще се проведе търг с наддаване за продажба на Поземлен имот/ПИ/ с идентификатор 68134.1202.982, с площ 2 591кв.м., начин на трайно ползване „За административна сграда, комплекс\" (УПИ III от кв.13а, м. Разсадника -Бежанци) по КККР на гр. София и построените в него- Сграда с идентификатор 68134.1202.982.1-  Административна сграда на 4 етажа и сутерен със  ЗП 680м², РЗП 2 720м²,- Сграда с идентификатор 68134.1202.982.4  - Столова със сутерен със  ЗП 557м²,- Сграда с идентификатор 68134.1202.982.6 - Топла връзка със ЗП16 м²Административния адрес на имота е : гр. София, ул. „Цар Симеон\" №330.Първоначална продажна цена на недвижимият имот: 3 000 000 лв. (три милиона лева) без ДДС.   Оглед на имота, предмет на търга, може да бъде извършен от кандидатите всеки работен от 10:00 до 15:00 часа  в срок до 26.06.2019г. на посоченият адрес на имота,  с един ден писмено предизвестие.Документация за участие в търга на стойност 24 лв. /двадесет и четири лева/ с ДДС, може да бъде закупена всеки работен ден от 9.00 до 12.00 и от 13.00 до 16.00 часа на адрес бул. „Цариградско шосе\" №159 ет.2 до 26.06.2019г., като сумата се превежда по банкова сметка на „ЧЕЗ България\" EАД,  IBAN  BG65CITI 9250 1005 0048 02  BIC/SWIFT, CITIBGSFСИТИБАНК Н.А.-клон СОФИЯ София 1000, бул. \"Мария Луиза\" № 2, ЦУМ Бизнес център, ет.5.Документация за участие в търга може да се подава всеки работен ден от 9:00 до 16:00часа в Деловодството на „ЧЕЗ Разпределение България\" АД - гр.София, бул. „Цариградско шосе\" № 159 до 10:00ч на 28.06.2019г.Депозит за участие в търга в размер на 10 % от първоначалната продажна цена на недвижимия имот 300 000 (триста хиляди) лева се внася в банкова сметка на „ЧЕЗ Разпределение България\" АД:  IBAN  BG79 CITI 9250 1005 0094 00  BIC/SWIFT     CITIBGSFСИТИБАНК Н.А. - клон СОФИЯ до 16.00 часа на 26.06.2019г.До участие в търга ще се допускат физически и юридически лица, закупили тръжна документация и подали същата с приложени към нея всички задължителни документи, изискващи се за допускане до участие в търга до 10:00 часа 28.06.2019г. и внесли депозит за участие в определения срок и отговарящи на изискванията, определени в тръжната документация.Търгът ще се проведе в заседателна зала на адрес гр. София, бул. „Цариградско шосе\" № 159. За допълнителна информация : Светлана Господинова, GSM 0894 78 75 71, email: svetlana.gospodinova@cez.bg", "date": "2019.06.12", "title": "Продажба на поземлен имот в София, ул. „Цар Симеон“ № 330"}
{"url": "http://www.cross.bg/lyutov-kostadincheva-osobeno-1606572.html", "text": "/КРОСС/ Софийският градски съд даде ход на делото срещу двамата квестори от КТБ Станислав Лютов и Елена Костадинчева, които са обвинени в безстопанственост в особено големи размери, предаде БГНЕС.Става дума за няколко депозита, чийто лихви са били изплатени от Фонда за гарантиране на влоговете в България (ФГВБ). Престъпленията са извършени в периода от август 2014 г. до януари 2015 г. Заседанието по същество е насрочено за 19 септември. Припомняме, че на 10 май 2018 г. СГП привлече към наказателна отговорност Лютов и Костадинчева за умишлена безстопанственост в особено големи размери, представляваща особено тежък случай. Според държавното обвинение те не са положили достатъчно грижи за стопанисването и запазването на повереното им имущество и от това последвали значителни щети в размер на 1 070 383,83 лв. за Фонд за гарантиране на влоговете в банките (ФГВБ).Двамата обвиняеми умишлено са разпоредили осчетоводяване на предсрочното прекратяване на 9 броя договори за индивидуални срочни депозити с привилегирован текущ годишен лихвен процент, вследствие на което депозитите били прехвърлени за изплащане към (ФГВБ). Тези им действия са в нарушение на Закона за гарантиране на влоговете в банките. Спрямо двамата обвиняеми е взета мярка за неотклонение „подписка\".Ако бъдат признати за виновни, Лютов и Костадинчева могат да получат наказание \"лишаване от свобода\" от 3 до 12 години, като съдът може да постанови и лишаване от право да заемат определена обществена или държавна длъжност и право да упражняват определена професия или дейност. ", "date": "2019.06.12", "title": "Започва делота за безстопанственост срещу двама квестори от КТБ"}
{"url": "http://www.cross.bg/piene-strelcha-nyama-1606569.html", "text": "/КРОСС/ Водоподаването в Стрелча е възстановено, съобщи шефът на ВиК в града Филип Фингаров. Във вторник вечерта са започнали да постъпват достатъчни количества в пречиствателната станция, пуснати са крановете и потребителите вече имат вода, която обаче може да се ползва само за битови цели, уточни управителят.По негови прогнози са необходими най-малко две седмици, за да може течността да се избистри добре, да се изследва и при добър резултат да е годна за пиене. А за да не се стига до критичната ситуация, в която попадна градчето от началото на юни, са необходими сериозни инвестиции в ключови съоръжения. Само тогава и при обилни валежи няма да се влошава качеството на водата.Поройните дъждове доведоха до прииждане на река Меди дере, която заля няколко пъти съоръженията на единствения водопровод на Стрелча и ги затлачи с кал, тиня, камъни и дървета.Кметът Стойно Чачов обяви на 10 юни бедствено положение и призна, че няма как да се справят с проблема без помощ от държавата. За момента чиста вода се осигурява с водоноски, а за пиене общината доставя бутилирана. ", "date": "2019.06.12", "title": "Пуснаха водата в Стрелча, но е негодна за пиене"}
{"url": "http://www.cross.bg/kycheto-selo-zhitelka-1606570.html", "text": "/КРОСС/ 77-годишна софийска жителка е била нападната от питбул в монтанското село Дългоделци, съобщиха от Областната дирекция на МВР. Жената е преминавала покрай частен имот, когато кучето скочило върху нея и я съборило на земята.На пострадалата е оказана незабавна помощ и е транспортирана до болницата в Лом. При прегледа е установено, че е получила счупване на лявата тазобедрена става.От проведените оперативно-издирвателни мероприятия служители на Участък Якимово са установили собственичката на кучето - 31-годишна местна жителка. Взети са незабавни мерки за обезопасяване на района и недопускане възникването на последващ инцидент, като кучето е прибрано от собственичката, съобщават още от полицията.Работата за установяване причините за настъпилото произшествие и документиране на случая продължава Районното управление в Лом. ", "date": "2019.06.12", "title": "Питбул нападна жена в монтанско село "}
{"url": "http://www.cross.bg/madona-snimka-madame-1606597.html", "text": "/КРОСС/ Мадона разпространи в интернет снимка за реклама на новия си албум  - голи женски гърди, едната от които е прободена от роза, съобщи Метро.Певицата сподели концепцията в Инстаграм под името \"Портрет на една дама\". Тя разпространи и своя снимка - клекнала разкрачена в съблекалня по мрежести чорапи и кожени боти. Нарече я \"Майката на драконите\".Снимките ще отклонят вниманието от факта, че билетите за концертите й се продават слабо, въпреки че 60-годишната певица ги насрочи в \"интимни зали\", вместо на стадиони.Турнето на Мадона \"Madame X\" започва на 12 септември. В него са включени Филаделфия, Лас Вегас, Бостън, Маями, Лисабон, Лондон и Париж.", "date": "2019.06.12", "title": "Мадона рекламира новия си албум с голи гърди "}
{"url": "http://www.cross.bg/manevra-motorist-varnenka-1606573.html", "text": "/КРОСС/ 21-годишна варненка уби моторист на бул. \"Сливница\" в морската столица, след като предприе забранена маневра. Загиналият е на 29 години и е починал на място. По случая е образувано досъдебно производство, съобщава 24 часа.Фаталният инцидент станал във вторник, около 22.20 ч. Младата жена предприела маневра за завой наляво при наличие на пътен знак \"Г9 - Премини отдясно на знака\" и помела мотора на загиналия. ", "date": "2019.06.12", "title": "21-годишна варненка уби моторист след забранена маневра"}
{"url": "http://www.cross.bg/meksiko-zhyrnalist-sveta-1606571.html", "text": "/КРОСС/ Журналистка бе убита във вторник в югоизточната част на Мексико. Това съобщи БГНЕС.Норма Сарабия е била кореспондент на вестник „Табаско ХОЙ\" 15 години и последно е работила за други медии в щата Табаско, пише вестникът за смъртта й. Сарабия е шестият журналист, убит тази година в Мексико.Мексико е една от най-опасните държави в света за репортери: повече от 100 са убити тук от 2000 г. насам на фона на вълна от насилие, свързана с трафик на наркотици и политическа корупция. Огромно мнозинство от тези убийства остават ненаказани.\"Репортери без граници\" класират страната като третата най-опасна в света за пресата, след разкъсваните от войната Афганистан и Сирия.През май разследващият журналист Франсиско Ромеро бе убит в курортен град по карибското крайбрежие на Мексико, след като бе заплашван. Ромеро, който бе включен в програмата за защита на мексиканското правителство за журналисти и активисти за човешки права, бе намерен мъртъв в локва кръв в родния му град Плая дел Кармен. ", "date": "2019.06.12", "title": "Поредно убийство на журналист в Мексико"}
{"url": "http://www.cross.bg/dushterya-zhertvi-zhertvite-1606607.html", "text": "/КРОСС/ След многоседмично издирване кипърските власти са открили човешки останки в езерото Меми на острова, съобщава кипърският вестник \"Филелефтерос\". Предполага се, че става дума за тялото на 6-годишната Сиера, дъщеря на една от жертвите на обвинения за серия от убийства Никос Метаксас, предава БТА.35-годишният армейски капитан беше задържан през април и призна за убийствата на седем жени, с които се е свързал в сайтове за запознанства. Сред предполагаемите жертви са и две момичета - на 6 и на 8 години, които са дъщери на изчезналите.Смята се, че две от жертвите са от Филипините - майка и дъщеря. Майка и дъщеря от Румъния също са сред предполагаемите жертви на убиеца, както и една жена от Непал. Повечето от чужденките са работели като домашни помощнички на острова и са изчезнали между септември 2016 г. и август 2018 г.С тялото, открито днес, броят на намерените останки от жертви на убиеца става седем. Телата на три от жертвите, румънка и 8-годишната й дъщеря и филипинка, бяха открити в куфари в токсичното Червено езеро близо до меден рудник. Според информация на \"Филелефтерос\" полицията продължава да издирва три жени, които са разговаряли със заподозрения и все още не са открити. ", "date": "2019.06.12", "title": "Ужасът в Кипър продължава - откриха останки на малко момиче, жертва на серийния убиец"}
{"url": "http://www.cross.bg/sigyrnost-zasedanie-ministerskiya-1606563.html", "text": "/КРОСС/ Под председателството на премиера Бойко Борисов се проведе редовно заседание на Съвета по сигурността към Министерския съвет. Обсъден бе Проект на Годишен доклад за състоянието на националната сигурност на Република България през 2018 г., който предстои да бъде внесен за разглеждане на заседание на Министерския съвет. Съветът по сигурността одобри също отчет за дейността си през изминалата година, както и примерен план за редовни заседания през 2019 г.Министърът на вътрешните работи Младен Маринов отчете дейностите по Годишния план за изпълнение на Стратегията за противодействие на радикализацията и тероризма за 2018 г. и докладва по изпълнението на Стратегията през настоящата година. В рамките на днешното заседание беше обсъдена и подготовката на посещение на Комитета за противодействие на тероризма към Съвета по сигурност на ООН в България.", "date": "2019.06.12", "title": "МС обсъди националната сигурност "}
{"url": "http://www.cross.bg/balalaiiki-queen-pesen-1606588.html", "text": "/КРОСС/ Музикантите от група Queen похвалиха изпълнението на балалайка на своята песен The Show Must Go On на Андрей Киряков от Перм.\"Какво страхотно представление! Благодарим ти, Андрей Киряков, за това; Queen на три балалайки от Русия с The Show Must Go On\", коментираха музикантите кавър версия на своята песен в Instagram\"Благодаря ви за музиката, благодаря за вашата легенда, обичам ви, Queen\", отговори Киряков на коментара на музикантите.\"Щастлив съм, че сегашните световни легенди оценяват работата ми. Това е много готино! Много обичам творчеството на група Queen, а за мен беше истинско удоволствие да изсвиря нотите на един голям хит на нашата руска балалайка, дори на три руски балалайки. За целта създадох проекта \"Три балалайки\", за да покажа, че нашият народен инструмент може да разбере всичко, да бъде разпознаваем и обичан по целия свят. И ето доказателството!\", каза музикантът.В съобщение за пресата той отбелязва, че по-рано неговите версии на песни от известни изпълнители са оценени и от Светлана Лобода и Сергей Жуков.Ето как звучи на три балалайки известната песен на групата Scorpions - Still Loving You:\n\t\t\t\t\t ", "date": "2019.06.12", "title": "\"Русия на три балалайки\": майсторски изпълнения на хитове на Queen, Scorpions и Nirvana (ВИДЕО) "}
{"url": "http://www.cross.bg/spasyavane-neohranyaemi-vodno-1606554.html", "text": "/КРОСС/ За първи път от тази година спасители ще пазят почиващите и на най-посещаваните неохраняеми плажове по Южното Черноморие. Плажните ивици  \"Иракли\" , \"Атанасовска коса\", \"Алепу\", \"Корал\" и \"Резово\" са сред дивите места, които осъмнаха със спасителни постове от началото на месеца.„Тази година постигнахме една цел, която си бяхме поставили още преди 4 години. От 1-ви юни имаме 9 неохраняеми плажа, на които има организирано водно спасяване. Преди 4 години беше трудно. Тогава се яви само едно физическо лице за воден спасител. Постепенно през годините броят на желаещите се увеличаваше\", коментира областният управител на Бургас Вълчо Чолаков.През първия и последния месец на сезона ще има разположен по един водно спасителен пост, а във високия сезон - по два спасителни поста.„На територията на област Бургас има общо 51 неохраняеми плажове, два от които са екоплажовете „Иракли\" и „Корал\", на които също има организирано водно спасяване\", посочи още той.„Безопасността на хората е важна. За четирите ивици, за които отговарям успяхме да осигурим осем спасители, по двама на пост. Справихме се сравнително добре\", каза Калоян Меразов, който е управител на фирмата, която осигурява водното спасяване на „Атанасовска коса\", „Корал\" и „Иракли\".„В моята дългогодишна практика виждам много случаи на удавени хора, които плажуват на неохраняем плаж. Често по-възрастни хора се пекат дълго време, след което влизат във водата и от рязката температурна разлика получават инфаркти и инсулти. Добре е, че ще имаме възможността да охраняваме\", коментира спасителят Павел Иванов. ", "date": "2019.06.12", "title": "Спасителни постове ще има дори на плажовете без стопани в Бургаско"}
{"url": "http://www.cross.bg/sidorova-predstavitel-sestri-1606553.html", "text": "/КРОСС/„За да има нормална политическа система, трябва да има нормално финансиране на партиите. Трябва да има редукция - сегашната сума е много голяма, но сумата от 1 лев оставя партиите зависими от едрия капитал\". Това заяви народният представител от ПГ на „БСП за България\" Кристина Сидорова в БСТВ. Тя обясни, че почти в цяла Европа партиите се издържат от държавни субсидии и членски внос. „Когато с действията си за 10 години си съсипал БДЖ и това дружество ти е било последната грижа - да се качиш на влака и да го подкараш в името на ПР-а е толкова тъжно и жалко за държавата ни\", констатира Сидорова. Тя изтъкна още, че в парламентарната антикорупционна комисия, където е заместник-председател, постъпват сигнали за корупционни престъпления ежеседмично - по думите ѝ те са на ниво общински администрации, държавни агенции и други. „Ние можем само да ги препратим към компетентните органи. Корупция има навсякъде, на всяко ниво\", допълни народният представител.Сидорова коментира и протестите на медицинските сестри в страната. Тя припомни, че специалистите протестират заради ниското заплащане. „Медицински сестри няма, защото избират да работят в чужбина, защото заплащанията в България са равни на минималната работна заплата или са малко над нея. Това е обида за труда на медицинските сестри\", изрази мнение Сидорова.По повод предстоящия Конгрес на БСП, народният представител коментира: „Вярвам, че наесен ще имаме повече кметове. След задълбочен анализ и отчитане на грешките, вярвам, че след Конгреса БСП ще тръгне обединена към местния вот. Ще има, разбира се, и остри реплики, но това е нормално за нас - БСП е демократична партия. Важното е репликите да се разменят в залата, а не по медиите\". ", "date": "2019.06.12", "title": "Кристина Сидорова: БСП ще тръгне обединена към местния вот"}
{"url": "http://www.cross.bg/sybsidiya-peevski-partiite-1606557.html", "text": "/КРОСС/ Един лев субсидия за действителен глас означава фалит на партиите. Това заяви днес депутатът от ДПС Делян Пеевски в кулоарите на парламента, предаде БГНЕС. „Ако бъде приет такъв модел на финансиране на партиите, това означава, че всички партии ще станат собственост на олигарсите\", допълни Пеевски.„Ще подкрепим субсидията да е 0 лв.\", подчерта той, цитиран от „Фокус\".  Актуализацията на държавния бюджет, с която се въвежда 1 лев партийна субсидия за действителен глас, влиза на първо четене в Народното събрание.Изменението в закона за държавния бюджет, внесени от Министерски съвет, се предвижда от 1-ви юли - партийната субсидия да бъде намалена от сегашните 11 лева на 1 лев за всеки действително получен глас.В мотивите си вносителите посочват, че с намаляването на партийните субсидии ще се реализират по-малко разходи от държавния бюджет за финансиране на дейността на политическите партии и коалиции, като изчислиха, че само за второто полугодие бюджетната икономия би възлязла на близо 15 млн. лева.Друг обявен мотив от ГЕРБ е желанието да се спрат всякакви спекулации, че партията се облагодетелства от държавни средства, след като стана ясно, че партиите и коалициите са надвзели субсидии. Коалиционните партньори от „Обединени патриоти\" изразиха принципно съгласие за 1 лев държавна субсидия, но опозицията в лицето на БСП и ДПС се обявиха против.Социалистите дори определиха внесения от ГЕРБ законопроект като кризисен ПР. Делян Пеевски коментира и инициативата си за намаляване на ДДС за някои стоки. Днес са първите консултации с производители на брашно и на тестени изделия, каза той.„Ако няма гаранции за реално намаляване на цената на хляба с диференцирането на ДДС, то изобщо няма да предлагаме такава мярка. Утре също има консултации с производители, но целта е крайната цена на хляба да се намали, а не само да пада цената за производителите\", допълни депутатът от ДПС.„Радваме се, че управляващите ни чуха за безплатните детски градини. Продължаваме с намаляването на ДДС на хляба, а след това и на книгите\", завърши Пеевски. ", "date": "2019.06.12", "title": "Делян Пеевски: Един лев субсидия на глас означава фалит на партиите "}
{"url": "http://www.cross.bg/bulgariya-siderov-koalitziya-1606555.html", "text": "/КРОСС/ Сделката за F-16 е жест с чупка в кръста към САЩ, която ощетява България. Това заяви в \"Здравей, България\" лидерът на \"Атака\" Волен Сидеров.Той напомни, че е гласувал \"против\" предложението страната ни да купи изстребители от Щатите. Според него парите, които България ще плати за 8-те машини може да отидат за пенсии. „Ще се боря тези пари да не отидат за самолети, а за нещо полезно в България\", обясни той.По думите му \"Атака\" ще остане в управляващата коалиция, освен ако правителството не подаде оставка. А въпросът за напускането й е бил между тях и ГЕРБ. А драмата в малката коалиция настъпила в изборната нощ, когато партньорите му започнали да говорят, че ги е нападнал. \"Имам много големи съмнения, че вотът е бил честен и коректен\", коментира още Сидеров. ", "date": "2019.06.12", "title": "Сидеров: Сделката за F-16 е жест с чупка в кръста към САЩ"}
{"url": "http://www.cross.bg/kyltyrata-godini-sledvashtite-1606558.html", "text": "/КРОСС/ Министерството на културата (МК) организира втора обществена дискусия за изработването на окончателен проект на стратегия за развитие на културата за следващите 10 години.„Международно сътрудничество\", „Аудиовизия\", „Култура и образование\" и „Кино и филмопроизводство\" са темите, които ще се обсъждат в НДК с професионалните общности в тази сфера. ", "date": "2019.06.12", "title": "МК организира обществена дискусия за стратегия за културата за следващите 10 години "}
{"url": "http://www.cross.bg/meat-revolution-energiya-1606559.html", "text": "/КРОСС/ Иновативната кауза, стартирала в Попово, вече ще реализира своята дейност изцяло с електроенергия, произведена от възобновяеми енергийни източници. Специалното удостоверение за 100% зелена енергия беше връчено на г-н Валентин Русчев, собственик и управител на Тандем-Попово ООД, фирмата, която произвежда за марката MEAT (R)EVOLUTION, от г-н Богомил Недевски, началник Продажби ключови клиенти в енергийното дружество.\"От самото създаване на компанията и най-вече от зараждането на MEAT (R)EVOLUTION като концепция, ние се стремим да бъдем иноватори на пазара и да отговорим да високите очаквания на потребителите към нас. Безупречното качество е задължително за покриване на тези изисквания. Непрекъснатото усъвършенстване и професионализъм в работата ни, както и стриктното спазване на интегрираните във времето стандарти за безопасност на храните, ни доведоха до тук. От тук ние надграждаме с огромно внимание към природата и изобщо към всичко, което се случва около нас, тъй като то е основополагащо и за това, което се случва и в чинията ни. Щастливи сме, че в лицето на ЕНЕРГО-ПРО Енергийни Услуги, намерихме отличен партньор в желанието си да предлагаме не просто качествен продукт, но и продукт, произведен по екологичен начин. Смятам, че с възприемането на „зелената идея\", MEAT (R)EVOLUTION и  Тандем - Попово за пореден път ще спечелят доверието на своите клиенти освен с отлично качество на продукцията си, и с отговорното си отношение към околната среда\", сподели г-н Русчев.ЕНЕРГО-ПРО Енергийни Услуги насърчава производството и търговията с електроенергия, генерирана по екологичен начин. Компанията издава удостоверения за зелена енергия в уверение на това, че продадената електрическа енергия е произведена изцяло от възобновяеми източници. Документът се базира на Гаранции за произход, издадени от Агенция за устойчиво енергийно развитие, които се прехвърлят на името на клиента в регистъра на Агенцията. ", "date": "2019.06.12", "title": "MEAT (R)EVOLUTION получи удостоверение за зелена енергия от ЕНЕРГО-ПРО Енергийни Услуги "}
{"url": "http://www.cross.bg/detzata-bashtata-biblioteka-1606562.html", "text": "/КРОСС/ Милиони хора в над 50 страни по света честват в третата неделя на месец юни Деня на бащата. Независимо от културни, религиозни и социални различия, хората са обединени от желанието да посветят деня на важната роля, която бащата, дядото, вуйчото, чичото, баткото и всички значими мъже от семейния кръг на децата, играят за израстването и развитието им.Четенето на децата и младите хора е главен приоритет на Столична библиотека и тя използва иновативни и креативни формати съвместно с партньорски организации за приобщаване на децата и учениците към четенето на книги, като: Час на приказката, „Летящо прасе или четящ тийнейджър\", Арт ателие, „Работилница с грамофон\" и др. За нас е от изключителна важност да възпитаваме нагласата към четене в семейството. През последните години се увеличава броят на бащите, които заедно с децата си посещават Детския център на Библиотеката на София.Столична библиотека и фондация Лале за пети път организират честване на Деня на бащата. Заповядайте на 14 юни 2019 г. от 11:00 до 13:00 ч. на литературно четене, което ще се проведе пред паметника на Славейкови на обновения площад „П. Р. Славейков\".С нас ще бъдат писателите проф. Михаил Неделчев, Йордан Ефтимов и Ангел Игов и композиторите Хайгашод Агасян и Борислав Мирчев.Всички деца със своите бащи, дядовци и батковци ще могат да участват в образователни игри, четене, рисуване и програмиране.Ще бъдат раздавани безплатни едногодишни читателски карти за всички деца и бащи, участвали в празника.", "date": "2019.06.12", "title": "Ден на бащата в Столична библиотека"}
{"url": "http://www.cross.bg/festivala-varna-krust-1606560.html", "text": "/КРОСС/ На 13 юни 2019 г. /четвъртък/ от 19.00 часа в зала 1 на Фестивалния и конгресен център - Варна, вицепрезидентът на Република България и патрон на Фестивала г-жа Илияна Йотова ще открие официално тазгодишната международна филмова надпревара.Организатори на Фестивала са Българският Червен кръст и Медицинският университет - Варна. Тази година той се провежда от 13 до 17 юни под мотото „Агресия - хуманизъм - кино\". Освен прожекциите на състезаващите се игрални и документални филми от цял свят в програмата на Фестивала е включен и Дискусионен форум по темата с участието на проф. Иво Христов,  доц. д-р Харалан Александров, Соломон Паси, Татяна Дончева, журналистите Анна Заркова и Емил Спахийски. Художествен директор на Фестивала е проф. Божидар Манов, а международното жури е в състав: Доротея Тончева, актриса, Арман Пеккая, режисьор /Турция/, Илиян Джевелеков, продуцент и режисьор, Велислав Павлов, актьор, и проф. Виолетка Тачева. Сред гостите на Фестивала са любими български артисти и филмови дейци като Гинка Станчева, Емилия Радева, Искра Радева, Наталия Бардская, Александра Сърчаджиева, Ицхак Финци, Михаил Мутафов, Николай Урумов, Любен Чаталов, Иван Павлов, Иван Ничев, Стефан Цанев, Станимир Трифонов, Владимир Игнатовски, Александър Донев, Мартичка Божилова и много други. За участие във Варна пристигнаха и много чуждестранни гости - представители на Международния комитет на Червения кръст, на Международната федерация на Червения кръст и Червения полумесец, на Македонски и Румънски Червен кръст, на Турския Червен полумесец. Гости на Фестивала са и режисьори и журналисти от Италия, Иран, Кипър, Бразилия, Турция.", "date": "2019.06.12", "title": "XVIII международен фестивал  на червенокръстки и здравни филми – Варна"}
{"url": "http://www.cross.bg/tyrizum-imame-poveche-1606556.html", "text": "/КРОСС/ „Нашият трагизъм е това, че имаме министър и министерство, които нищо не разбират от туризъм\". Това е мнението на председателя на Института за анализи и оценки в туризма Румен Драганов.Той отчете спад на немския пазар от около 3%. По-малко са и руските туристи у нас, отбеляза Драганов и посочи какво може да се направи:„Можем да се ориентираме към българския пазар - нещо, за което говори и самото Министерство на туризма, което не знам защо не се прави. ... Има едно такова минорно, погребално настроение към целия туризъм, което въобще не отговаря на динамиката на туристите\".Според него се изпускат важни моменти и събития, които могат да се използват за маркетингово позициониране в страната и извън нея.Една от причините за това е, че нямаме Национална хотелска асоциация, а бизнесът в сферата е напълно разединен, смята специалистът:„Най-голямата концептуална грешка на българския туризъм е, че нямаме Национална хотелска асоциация и че категоризацията не се извършва по места. Докато ние сме концентрирали в Министерството на туризма и категоризацията, и регистрацията, и контрола, т.е. те сами контролират себе си, ще имаме този трагизъм на ситуацията. Малките градчета трябва сами да категоризират хотелите по места. Кметовете трябва да управляват плажовете. Трябва да има и изискване - който иска да строи нов хотел, трябва да има съгласието на другите хотелиери в съответната общност. Колкото повече легла, толкова повече пада средната заетост, толкова повече пада цената и толкова повече нямаме пари за заплати. Ще ставаме по-бедни с тази политика, която имаме - на абсолютна свободия и всеки да си прави каквото си иска\".В момента има пълни хотели, има и напълно празни, всичко зависи от това как се управляват и каква им е политиката и качеството:„В една кризисна ситуация, в която сме, виждаме кой разбира от туризъм и кой не. Нашият трагизъм е това, че имаме министър и министерство, които нищо не разбират от туризъм. ... Ние като членове на ЕС сме най-консервативната държава. Ние мислим, че ЕС трябва на нас да ни дава пари, а не ние да даваме пари на ЕС точно чрез туризъм. Ние може да имаме много повече пари от туризъм, ако имаме по-добра политика, каквато нямаме\".Драганов коментира и промените в Закона за Черноморското крайбрежие, срещу които вчера имаше протест пред Народното събрание. Според него основната цел е приватизираните вече дюни да бъдат застроени. ", "date": "2019.06.12", "title": "Румен Драганов: Имаме министър, който нищо не разбира от туризъм "}
{"url": "http://www.cross.bg/denyat-dnes-otbelyazva-1606549.html", "text": "/КРОСС/ Вече 27 години на 12 юни се отбелязва Денят на Русия.Датата е обявена за празник през 1992 г., като до 2002 г. той се нарича Ден на приемане на Декларацията за държавния суверенитет на Руската федерация. Причината да се промени названието, е че на повечето хора им е  трудно да го запомнят.Декларацията, ознаменувала началото на конституционните реформи и провъзгласяването на независимостта на РСФСР, е приета на 12 юни 1990 година. През 1991 г. на този ден се състоят първите избори за президент на Руската федерация, на които побеждава Борис Елцин. На 12 юни руснаците окачват знамето на страната си на прозорците си и посещават патриотични концерти. Днес празникът е символ на гражданския мир и единството на руския народ.  ", "date": "2019.06.12", "title": "Днес се отбелязва Денят на Русия"}
{"url": "http://www.cross.bg/produlzhavat-prezastroyavaneto-chernomorieto-1606543.html", "text": "/КРОСС/ Продължават протестните действия срещу презастрояването на Черноморието. И тази вечер се очаква пред Народното събрание да се съберат представители на различни организации с искане да се сложи край на строителството по морето.Недоволните са и против промените в Закона за устройство на черноморското крайбрежие и забраната за свободно къмпингуване. Призивът е протестиращите да дойдат с палатки, шнорхели и други  плажни принадлежности. Демонстрациите на екозащитниците ще продължат до края на седмицата.", "date": "2019.06.12", "title": "Продължават протестите срещу презастрояването на Черноморието"}
{"url": "http://www.cross.bg/protest-kitaii-honkong-1606547.html", "text": "/КРОСС/ Отново многохиляден протест в Хонконг. Недоволството е срещу нов закон, който позволява екстрадирането от автономен Хонконг в континентален Китай.Хиляди протестиращи блокираха основни улици в центъра на Хонкконг по време на поредния мащабен протест срещу проектозакон, който ще позволи екстрадиции в Китай.Новият протест съвпада с дебатите по спорния текст в парламента. Местният законодателен орган е контролиран от подкрепящи властта в Пекин политици и се очаква законът да бъде приет и въведен в сила.Протестиращите се опасяват, че Китай ще използва новото законодателство, като инструмент за саморазправа с дисиденти и политически противници в Хонконг.Първият протест срещу закона се състоя в неделя и в него взеха участие над 1 милион души. Стигна се и до сблъсъци с полицията.Днес се очакват различни форми на протест. Около 4000 учители обявиха, че ще стачкуват. В близо 100 магазинa сряда е неработен ден, за да могат служителите им да се включат в демонстрациите. ", "date": "2019.06.12", "title": "Протест в Хонконг срещу възможността за екстрадиране на хора в Китай "}
{"url": "http://www.cross.bg/ylitza-gsrakovski-sofiya-1606548.html", "text": "/КРОСС/ Улица \"Г.С.Раковски\" в центъра на София е затворена. Ако минавате оттам, предвидете повече време за задръствания в центъра.Огромна дупка зейна в пътното платно, близо до сградата на Операта. Проблемът е причинен от спукана тръба на канализацията, казаха специалистите от Софийска вода.Заради мащаба на аварията, ремонтът ще продължи поне още два дни. До тогава ще бъде спряно движението по улица „Г.С.Раковски\" в участъка от „Дондуков\" до „Оборище\". Променен е и маршрутът на тролей №9. Той ще се движи по булевард „Васил Левски\".", "date": "2019.06.12", "title": " В София: Ремонтират улица \"Г.С.Раковски\" още 2 дни"}
{"url": "http://www.cross.bg/glaven-prokyror-prezidentut-1606545.html", "text": "/КРОСС/ Президентът Румен Радев свиква кръгла маса за предстоящия избор на нов главен прокурор. Държавният глава ще изслуша позициите на неправителствения сектор и на професионалните организации на юристите в България, във връзка с критериите за избор и правомощията на бъдещия обвинител номер едно.Миналият месец Радев обсъди темата и с представители на изпълнителната и съдебната власт. Тогава настоящият главен прокурор Сотир Цацаров заяви, че разговорите са подранили, а президентът репликира, че те целят да отговорят на обществените очаквания за прозрачна процедура. Мандатът на настоящия главен прокурор изтича през януари 2020 година.", "date": "2019.06.12", "title": "Президентът свиква кръгла маса, посветена на избора на главен прокурор "}
{"url": "http://www.cross.bg/doncheva-prokyror-tatyana-1606552.html", "text": "/КРОСС/ Пет имена се спрягат за наследници на Корнелия Нинова на поста председател на БСП. Ще има ли рокада в редиците на червените ще стане ясно в неделя, когато ще гласуват оставката й.Нужно успокоение в БСП и то не може да дойде при запазване на статуквото. То само ще ожесточи нещата, коментира в БТВ „Тази сутрин\" Татяна Дончева, лидер на „Движение 21\". По думите й БСП трябва да плати цената за ерата „Станишев\". Тази цена е много тежка. Членовете на партията, които са спомогнали да се задържи статуквото „Станишев\" с неговите последици, трябва да я платят. Преодоляването на това не може да стане като започнат да го унижават, допълни Дончева.Тя е на мнение, че Мая Манолова е сериозна кандидатура за кмет на София. Могат обаче да се търсят и други кандидатури, които са извън политиката. Да се търси фигура, която да вкара ред в Столична община и да разкове този бардак на политически и бизнес интереси би било добре, каза лидерът на „Движение 21\". Татяна Дончева е на мнение, че ако Мая Манолова няма сериозна организационна поддръжка, няма да успее, независимо от рейтинга й.Според лидерът на Движение 21 избора на нов главен прокурор не е предрешен. Не е само проблема в политическа квота сред хората, които ще избират новия главен прокурор. Проблемът е, че ГЕРБ си избират главен прокурор, който да им пази гърба. Иван Гешев и Пламен Георгиев трябва да престанат със слугинажа и безобразията, които вършат. Те трябва да разберат, че ГЕРБ не ги броят за нищо. Колкото повече двамата продължават да действат по този начин, толкова повече се отдалечават от Лаура Кьовеши. Дочух, че за нов главен прокурор се спряга бившият евродепутат от ГЕРБ Емил Радев. Нямам представа как ще го изиграят това, коментира още Татяна Дончева.ГЕРБ получиха добър резултат на еврозиборите. Проблемът е, че нищо чудно председателят на ЕК може да не бъде от ЕНП. Не е сериозно да се предлага Мария Габриел за еврокомисар.Според Дончева  Малката коалиция ще се разклати при една евентуална сделка за F-16. Засега Красимир Каракачанов тупа топката добре в центъра, но да видим как ще продължи да се справя. Волен Сидеров ще се обърне срещу правителството при сделка за американските изтребители. Тази сделка ще накара и Марешки да се обърне срещу кабинета и тогава няма да е ясно как ще излязат гласовете, каза още Дончева. ", "date": "2019.06.12", "title": "Татяна Дончева: Пет имена се спрягат за наследници на Корнелия Нинова"}
{"url": "http://www.cross.bg/bulgariya-vsichki-strana-1606550.html", "text": "/КРОСС/ За първи път в България започва уникалната терапия в помощ на деца с мускулна дистрофия. 15-годишния Александър ще бъде първото дете, което ще получи скъпото лекарство на територията на България и това ще се случи в „Александровска болница\". Родители и лекари се бориха повече от две години лекарството да бъде достъпно и в нашата страна. Към момента въпросното лекарство е единственото в света, което спира прогресивното заболяване спинална мускулна атрофия, одобрено е преди две години от Европейската агенция по лекарствата  и е достъпно в почти всички европейски страни, но досега не беше достъпно в България.В началото след поставянето на диагнозата на сина ми все още нямаше възможност за лечение на заболяването у нас и смятахме дори да емигрираме. В момента вече за щастие е факт това лечение и се надяваме оттук нататък всички да имат достъп до него. Това каза в сутрешния блок на БТВ „Тази сутрин\" Николина Мацоева, майка на 15-годишния Александър.В момента като гледам кадрите отново се вълнувам. Аз и сина ми минахме преди пет години в САЩ, в Ню Йорк, през същото това вълнение. Това каза от своя страна Ралица Енева, майка на Радо. При по-малките деца, не трябва да се забравя, че регреса при заболяването е изключително бърз. Тоест ние нямаме никакво време за чакане, въпрос на дни и месеци е, а все още процедурата в България е твърде бавна. Има проблеми, които би трябвало да бъдат изчистени, допълни Ралица Енева.В нашето семейство също всички са много щастливи. Моята лична битка започна август месец 2017 година. През това време имаше сериозна комуникация, основно чрез имейли, със здравното министерство, със Здравната каса. В интерес на истината докато не се намесиха медиите, лицата не се случваха, което е изключително тъжно, защото при подобни заболявания не трябва да има някакъв вид битка с институциите, а всички би трябвало да са на една страна. Това каза от своя страна Веселин Райдойчев, баща на Стефко. ", "date": "2019.06.12", "title": " За първи път в България – започна уникалната терапия за деца със спинална мускулна дистрофия"}
{"url": "http://www.cross.bg/rysiya-bulgariya-makarov-1606551.html", "text": "/КРОСС/ Председателят на ПП АБВ Румен Петков подари на посланика на Русия у нас Н. Пр. Анатолий Макаров специална писалка, на която са гравирани знамената на България и на Русия и с надпис „140 години дипломатически отношения\". Подаръкът е в знак на уважение към изключителната енергия и труд, които той положи за възстановяване на отношенията между двете държави, след щетите, които бяха нанесени в тази посока в рамките на мандата на президента Плевнелиев и бездействието на правителството.Румен Петков посочи, че сега отношенията между България и Русия са в съвсем друга фаза. „Посланик Макаров заслужава един такъв подарък, който е придружен от списък на всички посланици на Русия в България и на България в Русия от установяване на политическите ни взаимоотношения до ден днешен\".Петков честити на Н. Пр. Анатолий Макаров Денят на Русия и му пожела професионални и лични успехи в името на добруването на двата народа.Същата писалка председателят на ПП АБВ подари на руския министър-председател Дмитрий Медведев. За начало на дипломатическите отношения между Русия и България се смята 7 юли 1879 г.", "date": "2019.06.12", "title": " Румен Петков подари на Н. Пр. Анатолий Макаров гравирана писалка със знамената на България и на Русия"}
{"url": "http://www.cross.bg/neandertaltzite-izchezvaneto-sapiens-1606535.html", "text": "/КРОСС/  Изчезването на неандерталците може да се обясни с леко намаляване на плодовитостта на младите жени от вида за период от няколко хиляди години, сочат резултатите от изследване, цитирани от Франс прес.Неандерталци живели в Европа между 400 000 г. и 40 000 г. пр. Христа, а изчезването им съвпада с появата на Хомо сапиенс.Причините за изчезването им обаче са загадъчни. Дали става въпрос за избиване, епидемии или прогресивно отстъпление в съревнованието с Хомо сапиенс за повече ресурси? Специалисти от Френския център за научни изследвания разработиха математически модел, който симулира сценарии, свързани с изчезването на неандерталците за 10 000 или по-малко години. Като променяли параметрите и се позовали на малкото неща, които се знаят за неандерталците, учените заключили, че някои хипотези не са правдоподобни.Не звучи правдоподобно, че изчезването се дължи на смъртност сред децата и възрастните, свързана с конфликти и епидемии. \"Това би било свързано с много бързо изчезване на неандерталците - заяви антроположката Силвана Кондеми от университета Екс-Марсилия. - Но леко намаляване на плодовитостта на жените под 20-годишна възраст може да обясни изчезването им за въпросния период.\"Може би появата на Хомо сапиенс е оказала своето въздействие върху възможностите на неандерталците да си набавят храна. \"Намаляването на храната и следователно на калориите е вредно през бременността\", отбелязаха учените. Те все пак настояват, че успели да обяснят \"как\", но не и \"защо\" са изчезнали неандерталците.Резултатите от изследването са публикувани в PLoS One.", "date": "2019.06.12", "title": "Неандерталците изчезнали заради намалена плодовитост "}
{"url": "http://www.cross.bg/konflikt-surbiya-rysiya-1606533.html", "text": "/КРОСС/   Белград разчита на помощта на Русия и Китай за закупуване на оръжия за отбрана в случай на голям военен конфликт на Балканите, който Сърбия прави всичко възможно да избегне, заяви министърът на отбраната на страната Александър Вулин, цитиран от сръбската редакция на руското радио \"Спутник\", предаде \"Фокус\".По думите на Вулин, Сърбия често получава критики за това, че купува много оръжия.\"Ние сме военно неутрална страна. Ако се стигне до конфликт и инцидент, а както знаете-никой не може да каже, че на Балканите няма да има конфликт, никой не ще може да ни помогне. Вярваме в помощта на Русия и разчитаме на помощта на Русия, Китай и другите наши приятели... Разбира се, винаги очакваме и разчитаме на помощта на нашия приятел - Русия. Но същевременно ние винаги правим всичко възможно да не влезем в конфликт. Знаете, около нас всички страни са въоръжени\", каза Вулин в интервю за списание \"Международен живот\".\"Трябва да бъдем силни, поради което военно-техническата помощ на Русия е много важна. Нуждаем се от мир. Но за да може мирът да надделее, трябва да сме готови за всичко. Както казват сърбите: за да постигнем мир, за да сме свободни, ще направим абсолютно всичко\", добави той.Организаторите на неотдавнашните сблъсъци в Северно Косово искаха да провокират военен конфликт между НАТО и Сърбия, заяви сръбският министър на отбраната.\"Каква е тяхната цел? Те се стремят към това Сърбия да реагира с военни средства, а след това да отидат при своите съюзници от НАТО и да ги молят: \"Защитете ни!\". Това е тяхната цел - НАТО да накаже Сърбия заради тях. Те знаят, че не могат да влязат във военен конфликт самостоятелно, но пък за сметка на това знаят, че вместо тях това би направила НАТО\", казва Вулин, цитиран и от ТАСС и БТА.Военният министър отбеляза, че е разочарован от реакцията на КейФОР, които не уведомили Сърбия за предстоящата операция (на косовските специални части на 28 май в Северно Косово) и заявили, че \"акцията има политически характер и това няма отношение към тях\". ", "date": "2019.06.12", "title": "Белград: При военен конфликт на Балканите разчитаме на Русия и Китай"}
{"url": "http://www.cross.bg/taka-sushto-dazd-1606538.html", "text": "/КРОСС/ Правата на 16-годишния ученик, обвинен в опит за тероризъм, са нарушени, защото са изнесени, които разпознават неговата самоличност и той е идентифициран. Това е нарушение на член 11 А, алинея 1 от Закона за закрила на детето, който регламентира, че не следва да се изнасят и разгласяват данни за дете, без съгласие на неговите родители или законни представители. Това каза в сутрешния блок на БТВ „Тази сутрин\" Живка Георгиева, главен инспектор в отдел „Мониторинг и контрол\" в ДАЗД. Тя допълни, че не може каже дали правата да 16-годишния младеж са нарушени и от прокуратурата, защото не е запозната те да са разгласили материали, които да разкрият самоличността му. ДАЗД започва проучване за установяване на административно нарушение. Също така по повод на мерките, които сме предприели във връзка с медийно изнесения случай за въпросния младеж, незабавно сме уведомили Държавната агенция „Социално подпомагане\"- Пловдив и ОД на МВР в Пловдив, с цел те да окажат необходимата подкрепа на детето и семейството. Също така сме изпратили и писма до специализираните служби за борба с тероризма и радикализацията, с молба да ни бъдат предоставени насоки за работа в подобни ситуации, защото ситуацията наистина е много необичайна, коментира още Живка Георгиева. Също така сме помолили за даване на необходимите мерки, които трябва да се предприемат, за защита на  други деца при подобни ситуации - превантивни мерки, добави тя.", "date": "2019.06.12", "title": "ДАЗД : Правата на 16-годишния ученик, обвинен в опит за тероризъм, са нарушени"}
{"url": "http://www.cross.bg/partiite-bulgariya-sistema-1606537.html", "text": "/КРОСС/ „ГЕРБ да не си правят експеримент със субсидиите. Не сме съгласни политическата система на България да бъде хвърлена в хаос\". Това заяви народният представител от ПГ на „БСП за България\" проф. Румен Гечев в студиото на БНТ. Той подчерта, че в проектозакона няма разчети какви ще бъдат финансовите и политически последици за партиите. „Ние сме против този начин на издаване на заповеди и правене на политика - с експерименти, без разчети и с риск за политическата система. Дебатът е много важен и трябва да бъде проведен професионално\", категоричен е народният представител. „Подкрепяме това, че данъкоплатците са в правото си да осъществяват контрол и когато е необходимо да бъдат намалени субсидиите. България пропуска инвестиционни проекти за милиарди, къщичките за гости са над 100 млн. лв. Всеки лев е важен за данъкоплатеца, но не трябва да допускаме с лека ръка да се рискува политическата система на страната\", каза още той. Проф. Гечев даде примери с финансирането на партиите в Европа. „Прегледахме няколко стотин страници анализи от опита на ЕС, правени с години. С изключение на Холандия и Германия, тенденцията е силно намаляване и нулиране на частните плащания към партиите и изцяло финансиране на партиите от държавата, плюс членски внос\", посочи той. Според него, ако няма субсидии, партиите ще бъдат зависими изцяло от олигархията. Той цитира думи на Борисов по повод предложението субсидията да бъде 1 лв.: „Убеден съм, че това ще доведе олигархията в управлението, но щом 3.5 млн. искат това - глас народен, глас Божи\". Той подчерта, че в цяла Европа и България финансирането от държавата няма да ликвидира напълно корупцията в партиите, но ще я намали драстично. „Ако твърдим, че бизнесът в България не влияе на политиката, няма да бъдем откровени\", каза още проф. Гечев. Той обясни, че парите се дават от Министерството на финансите. „Министърът и неговият екип са длъжни да си правят сметката какво дават. Институциите трябва да работят по-добре\", коментира народният представител.  ", "date": "2019.06.12", "title": "Проф. Гечев: ГЕРБ да не си правят експеримент със субсидиите и политическата система"}
{"url": "http://www.cross.bg/sybsidiya-byudzhet-durzhavniya-1606540.html", "text": "/КРОСС/ Актуализацията на държавния бюджет, с която се въвежда 1 лев партийна субсидия за действителен глас, влиза на първо четене в Народното събрание.Изменението в закона за държавния бюджет, внесени от ГЕРБ, се предвижда от 1-ви юли - партийната субсидия да бъде намалена от сегашните 11 лева на 1 лев за всеки действително получен глас.В мотивите си вносителите посочват, че с намаляването на партийните субсидии ще се реализират по-малко разходи от държавния бюджет за финансиране на дейността на политическите партии и коалиции, като изчислиха, че само за второто полугодие бюджетната икономия би възлязла на близо 15 млн. лева.Друг обявен мотив от ГЕРБ е желанието да се спрат всякакви спекулации, че партията се облагодетелства от държавни средства, след като стана ясно, че партиите и коалициите са надвзели субсидии.Коалиционните партньори от „Обединени патриоти\" изразиха принципно съгласие за 1 лев държавна субсидия, но опозицията в лицето на БСП и ДПС се обявиха против.Социалистите дори определиха внесения от ГЕРБ законопроект като кризисен ПР. ", "date": "2019.06.12", "title": "Депутатите обсъждат на първо четене намаляване на партийната субсидия на 1 лв. "}
{"url": "http://www.cross.bg/tryd-sega-telegraf-1606536.html", "text": "/КРОСС/ в. Сега - Брокерите ще шпионират за пране на пари при продажба и наем на имотив. 24 часа - Държавата опрощава 20% от глобата при споразумениев. Труд - Докога ще се търпят недъзите в българския футбол?в. Телеграф - Чужденци измъкват по 3 млн. лв. от българското морев. Монитор - Зарибяват сезонни работници с 1000 лв. стартова заплатав. Сега - Агенцията за детето се намеси в защита на пловдивския \"терорист\"в. Сега - БСП-София вижда Мая Манолова като столичен кметв. 24 часа - 5 сценария и 5 имена за наследник Нинова на конгреса в неделяв. 24 часа - Борисов поиска 600 млн. лева за нови влакове - за да ги има, когато станат бързите линиив. Труд - Забраняват пърженото, захарта и палмата в детските годинив. Труд - Нови мерки срещу опасни гробищав. Телеграф - Пътуваме от София до Пловдив с влака за часв. Телеграф - Взрив в Банско евакуира Мамалев, Токмакчиев и Воденичаровв. Монитор - Тръгва и национален мониторинг за реформата в Темидав. Монитор - 2 язовира преляха, бедствено положение в община Стражицав. Сега - Юрий Асланов, социолог:БСП се самоизолира и стана сектав. 24 часа - Бойко Атанасов, председател на Комисията за финансов надзор: Ще заложим на превантивен контрол, а не на реакции в кризисни ситуациив. Труд - Михаил Тачев, изпълнителен директор на Международна фондация \"Св. св. Кирил и Методий\" пред \"Труд\": Нека политическата класа обърне очив. Телеграф - Треньорът на кучета Асен Аролски: У нас всеки малоумник може да си вземе опасно кучев. Монитор - Началникът на Пътна полиция комисар Росен Рапчев: Ще караме чужденците да почиват на път за моретов. Сега - Страшно ли е, че България не е Софияв. Труд - Притесненията на министър Каракачановв. Труд - Българският прът в колелото на ПЕСв. Телеграф -Един Балъков пролет не правив. Монитор - Нектар или смути?  ", "date": "2019.06.12", "title": "Преглед на вестниците "}
{"url": "http://www.cross.bg/gradysa-bulgariya-prevalyavaniya-1606539.html", "text": "/КРОСС/ В сряда лятното време ще направи плах опит да се завърне по нашите географски ширини. Ще е слънчево с превалявания следобед. Валежите ще са най-вече в Предбалкана и в Южна България. Типични краткотрайни летни бури с гръмотевици. Температурите през деня ще са между 28 и 33 градуса.В планините - облачно с превалявания и гръмотевици. По-чести валежи ще има в планинските масиви на Югозападна България. Температура по високите части - 14 градуса, в ниското - до 22. По-голямата част от Черноморието ще е слънчева. Възможни са слаби превалявания следобед по южната част от крайбрежието. Температурите - около 30 градуса на въздуха и 23-24 градуса на морската вода.В следващите дни страната ни попада в обхвата на зона с високо атмосферно налягане, с която валежите осезаемо ще намалеят. До края на седмицата ще превалява слабо в следобедните часове, предимно в планините и в някои части на Източна България. Температурите ще се повишават и през почивните дни ще са със летни стойности - около и над 30 градуса. ", "date": "2019.06.12", "title": " Летни бури в Южна България"}
{"url": "http://www.cross.bg/pafnytiii-vidyal-nego-1606357.html", "text": "/КРОСС/ Житие на св. преподобни Онуфрий ВеликиЗа велики пустинни подвижници ни разказва свети Пафнутий, който сам живеел пустинен живот. Веднъж в него се явило желание да отиде във вътрешността на пустинята, за да узнае, има ли там още отци, които служат на Господа повече от него. Като си взел малко хляб и вода, той тръгнал и след четиридневен труден път видял затворена пещера, в която светлина влизала само през един малък отвор. Почукал, като очаквал да чуе глас, който да го приветства в името на Христа, но напразно. Най-после влязъл и видял един старец да седи. \"Благослови, отче светий!\" - казал той. Отговор не последвал. Пафнутий се приближил, допрял се до него и тялото се разсипало на прах. Подвижникът вече няколко години бил мъртъв. Пафнутий погребал Божия раб с обичайното псалмопение и молитва, пренощувал при гроба му и на другия ден, подкрепен от сън и храна, се отправил по-нататък.Пак вървял той няколко дни и видял пещера и около нея следи от човешки стъпки. Пещерата била пуста, но се виждало, че някой живее в нея и че обитателят неотдавна е излязъл. Пафнутий решил да го дочака. Мястото било прекрасно. Финикова палма, покрита с плодове, растяла в пещерата. Бистър извор с прясна вода бликал от корените на дървото. Цял ден Пафнутий чакал като се молел и пеел псалми. Привечер той видял да се приближава към него стадо биволи, сред които вървял един подвижник. Дългите му коси го покривали от главата до нозете. Друга покривка на него нямало. Подвижникът отначало се изплашил, като видял Пафнутий, но после започнал да благодари на Бога, поканил го в пещерата и му предложил храна. Дълго беседвали те и заедно се молили. Пафнутий узнал, че името на подвижника е Тимотей, че в младини живял като инок в манастир, а после като пожелал усамотение почнал да живее в собствена килия, близо до града, като се хранел от трудовете си. Тук паднал той в престъпление и известно време водил грешен живот. Но съвестта се пробудила в него и избягал в пустинята, за да смири страстите чрез молитва и труд. Тежък бил отначало неговият живот. Много изтърпял от вътрешна душевна борба, много страдал и от телесен недъг. Но Господ милостиво му помагал и пустинникът достигнал вътрешен мир и духовна радост. Цели 30 години той живял в съвършено усамотение, като постоянно се молел. Дървото с фурми го хранело със своите плодове. Неговите 12 вейки една след друга се покривали с плодове всеки месец.Като получил благословение от пустинника, той отново тръгнал и след няколко дни дошъл до един манастир, който се намирал в пустинята. Със скръб мислел той, колко са нищожни неговите собствени подвизи в сравнение с трудовете на светите отшелнии, но се радвал, като видял, че Господ има толкова съкровени служители.След няколкодневна почивка Пафнутий отишъл по-нататък. Пътят ставал все по-труден, а пустинята по-сурова и по-безплодна. Свършила се оскъдната храна, която Пафнутий си бил взел от манастира. Няколко дни вървял без да вкуси нищо, понеже в пустинята нищо не расло. Най-после той така изнемогнал, че изгубил всички сили и вече очаквал смъртта си. Ненадейно му се явил мъж светлозарен и чрез едно допиране с ръка до устата му го подкрепил за нови трудове. Така вървял той 17 дни, подкрепян от ангелска помощ, когато веднъж видял един човек, покрит от главата до нозете с бели като сняг коси да слиза от планината. Старецът повикал Пафнутий, като го назовал по име. Това бил Онуфрий, вече 60 години скитащ се из пустинята. Той разказал на Пафнутий живота си. На младост той бил инок в един манастир, но в душата му се зародило желание за пустинен живот и една нощ взел хляб само за четири дни и отишъл далече в пустинята. Изведнъж видял необикновено светъл лъч, който като че ли му посочвал пътя, и чул глас да му говори: \"Не бой се, аз съм ангелът, който те пази от самото ти рождение, и по Божията воля те водя в пустинята! Бъди смирен по сърце пред Бога и с радост Му служи! А аз няма да отстъпя от тебе\". След дълго пътуване той дошъл до пещерата, в която един свят старец го приел, като го назовал по име. Онуфрий живял с него известно време, като се учел от него на правилата на пустинния живот. А когато старецът го намерил достатъчно приготвен за подвижнически живот, той сам го завел във вътрешността на пустинята и го поселил в пещерата. Няколко години старецът по един път в годината посещавал своя ученик до самата си смърт. Онуфрий го погребал и от деня на неговата смърт вече не видял ни един човек до идването на Пафнутий. Отначало ангелът го хранел, а после израснала финикова палма, която всеки месец се покривала с нови плодове. В това дълбоко усамотение подвижникът бил радостен и спокоен, подкрепян чрез молитва и постоянно изучаване на словото Божие. Чудесни прояви на Божията слава често озарявали душата му. Той видял небесната слава на светците, угодили Богу, и с радост продължавал подвига си.Пафнутий прекарал цяла нощ с великия старец в беседа и молитва. А на другия ден забелязал промяна в лицето му и се изплашил. Онуфрий забелязъл това. \"Не бой се, брате Пафнутий - казал му той. - Бог в милосърдието си те е пратил при мене, за да погребеш тялото ми. Защото днес ще завърша временния си живот и ще мина при Христа за безкраен живот\". Пафнутий отговорил на подвижника, че след неговото заминаване би желал да остане завинаги в неговата пещера. Но старецът му отговорил, че не такава е Божията воля, но че той трябва още да посети други пустинници и след това да се върне в своята обител и там да служи на Бога. Той благословил Пафнутий и след това започнал да се моли Богу с много сълзи, като преклонил колене. Дълго той се молил и най-после казал: \"В Твоите ръце, Боже, предавам духа си!\" Внезапно го осияла чудна светлина, чули се гласове на ангели, които пеели и славословили Господа. Ангелите отнесли на небето радостната душа на праведника.Пафнутий дълго плакал над тялото на умрелия и след това намерил камък, издълбан като гроб. В него поставил тялото на подвижника с псалмопение и молитва и го покрил с камъни. Подир това се помолил на Бога да бъде удостоен да живее на това място. Но изведнъж пещерата се срутила, финиковото дърво паднало на земята, изворът изсъхнал. От това Пафнутий разбрал, че не такава е Божията воля. Молейки се още, той се готвел да остави това място и веднага видял пред себе си оня същия светлозарен мъж, който и преди му се явил и който сега вървял пред него, посочвайки пътя му.Господ удостоил Пафнутий да види в пустинята и други свети подвижници: четири старици, които всекидневно получавали храна от ръката на ангел; четири момци, които заедно служели Богу и чудесно били подкрепяни от Господа. Те всички с любов го приемали, като го наричали по име. След дълго пътуване той се върнал в своята обител, където разказал на братята за всичко, що видял и чул в пустинята. ", "date": "2019.06.12", "title": "Преп. Онуфрий Велики. Преп. Петър Атонски"}
{"url": "http://www.cross.bg/okazhe-zhertva-vinagi-1606353.html", "text": "/КРОСС/ Жертва сте винаги, когато се окаже, че не контролирате живота си. Ключовата дума тук е КОНТРОЛ. Ако вие не дърпате конците, значи някой или нещо ви манипулира. Манипулацията може да има безброй различни форми.Уейн Дайър", "date": "2019.06.12", "title": "Жертва сте винаги, когато се окаже..."}
{"url": "http://www.cross.bg/internet-novini-falshivi-1606546.html", "text": "/КРОСС/ Глобално проучване показва, че цели 86% от потребителите на интернет признават, че са се подлъгали по фалшиви новини, съобщава вестник Сабах, цитиран от БГНЕС. Основна платформа за поднасянето на подвеждащата информация била социалната мрежа Facebook.Участниците в анкетата смятат, че както правителствата, така и медийните компании трябва да се борят с проблема, който допринася за растящото недоверие към информацията в интернет и има негативно влияние върху икономиката и политическите дебати.Съединените щати са на първо място по разпространяването на фалшиви новини, смятат анкетираните. Следват ги Русия и Китай. Изследването е проведено от Ипсос в 25 държави, като са анкетирани 25 000 интернет потребители. Най-лековерни се оказали жителите на Египет. Най-скептични към фалшивите новини били гражданите на Пакистан.Резултатите от проучването показват още, че потребителите по света изпитват растящо недоверие към социалните мрежи, както и притеснения за опазването на личните им данни, използвани от алгоритмите на интернет компаниите.В изследването, което е използвало мненията на хора интервюирани лично, както и такива, попълнили анкети по интернет е било направено между 21 декември 2018 и 10 февруари 2019 г. по поръчка на Центъра за международни управленски иновации (CIGI) - неправителствена организация за анализи, базирана в Канада. ", "date": "2019.06.12", "title": "86% от потребителите на интернет се подлъгват от фалшиви новини"}
{"url": "http://www.cross.bg/spetzialisti-sestrite-bolnitza-1606544.html", "text": "/КРОСС/ Недоволството на медицинските специалисти заради ниските заплати и лошите условия на труд продължава. След вчерашния протест в Стара Загора, днес такъв ще има и в столицата пред болница \"Токуда\".Очаква се през следващите дни недоволството на медицинските специалисти да ескалира, достигайки до блокиране на основни пътни артерии. На 14 юни здравните работници в Кърджали се готвят да блокират изхода за Маказа. На 18-ти сестрите от Врачанската болница ще затворят пътя пред лечебното заведение. На 21 юни колегите им от Пазарджик ще блокират магистралата за Пловдив. А сестрите от Троян започват ефективни стачни действия на 26-ти този месец.", "date": "2019.06.12", "title": "И днес ще протестират медицински специалисти "}
{"url": "http://www.cross.bg/vissh-instityt-referendym-1606361.html", "text": "/КРОСС/ 1444 г. - Подписан е Адрианополският мир, който слага край на първия поход на Владислав III Ягело и Янош Хунияди за прогонване на османските нашественици от Европа.1668 г. - Основан е Университетът в Лунд.1701 г. - В Англия официално е забранено католици да заемат британския трон.1776 г. - Вирджиния става първият щат на САЩ, който приема декларация за правата.1839 г. - Абнър Дабълдей формулира основните правила на бейзбола.1842 г. - Георги Раковски и още шестима души са осъдени на смърт за участие в Браилските бунтове (1841 - 1843 г.).1849 г. - Американския изобретател Люис Хаслет патентова праховата маска (респиратор), ранна форма на противогаза.1858 г. - В Санкт Петербург е осветена Катедралата „Св. Исак\".1867 г. - Провъзгласена е Австро-Унгарската империя.1897 г. - Швейцарецът Карл Елзенер патентова джобен нож с приспособления, станал известен като швейцарски армейски нож на фирмата Victorinox.1898 г. - Провъзгласена е независимостта на Филипините от Испания.1901 г. - Одобрена е новата Конституция на Куба, с което САЩ има специални права в тази страна. В действителност, това означава създаване на протекторат над Куба от САЩ. Действието на тази конституция е било преустановено през 1925 година.1926 г. - Бразилия напуска Лигата на нациите поради несъгласието си с приемането на Германия.1940 г. - Втората световна война: 13 000 британски и френски военни части се предават на фелдмаршал Ервин Ромел.1945 г. - Във Франция е премахната цензурата на пресата, въведена по време на войната.1947 г. - Започва съдебен процес срещу Петър Коев за създаването на тайната военна организация „Неутрален офицер\".1953 г. - Държавната политехника в София се разделя на четири самостоятелни висши учебни заведения: Висш инженерно-строителен институт (BИСИ), Висш машинно-електротехнически институт (ВМЕИ), Висш минно-геоложки институт (ВМГИ) и Висш химико-технологически институт (ВХТИ).1955 г. - В Якутия е открито първото крупно местонахождение на диаманти.1963 г. - В Ню Йорк се състои премиерата на филма „Клеопатра\" с Елизабет Тейлър в главната роля.1964 г. - В ЮАР Нелсън Мандела е осъден на доживотен затвор.1964 г. - В Аделаида (Австралия) групата Бийтълс е посрещната от 300 000 фенове.1967 г. - Програма Венера: Изстрелян е съветският космически апарат Венера 4, който впоследствие осъществява първото предаване на информация от друга планета.1970 г. - Британецът Лорънс Оливие става първия актьор в историята, получил благородническа титла.1975 г. - Създаден е Лвовският държавен историческо-архитектурен комплекс.1990 г. - Първият конгрес на народните депутати на Руската федерация приема Декларация за суверенитета на Русия.1991 г. - Борис Елцин печели първите избори за президент на Русия.1991 г. - На референдум жителите на Ленинград е решено възстановяване на старото име на града - Санкт Петербург.1994 г. - С референдум в Австрия е прието членството ѝ в ЕС.2005 г. - Встъпва в длъжност първият президент на Иракски Кюрдистан, Масуд Барзани.2008 г. - Жителите на Ирландия на референдум отхвърлят Договорът от Лисабон - Опростен вариант на Конституция на ЕС.2009 г. - Всички телевизионни станции в САЩ преминават от аналогово към цифрово излъчване.", "date": "2019.06.12", "title": "12  юни в историята"}
{"url": "http://www.cross.bg/rozhdenitzite-na--yuni-1606531.html", "text": "/КРОСС/ Елка Атанасова, юрист, член на ВССИва Петрони, журналистКристиан Вигенин, депутат от „БСП за България\" в 44-ото НС,  Любомир Тодоров, дипломатДобромир Гущеров, бизнесмен, депутат в 40-ото НСДойчин Василев, алпинист, покорител на ЕверестЛюдмила Чешмеджиева, оперетна актриса Николай Паслар, световен и европейски шампион по свободна борбаИнж. Николин Гавраилов, председател на Българска предприемаческа камара в строителството", "date": "2019.06.12", "title": "Рождениците на  12  юни"}
{"url": "http://www.cross.bg/chasa-provede-sofiyaot-1606532.html", "text": "/КРОСС/ Стара Загора.От 12.00 часа пред сградата на УМБАЛ „Проф. д-р Стоян Киркович\" омбудсманът Мая Манолова ще подкрепипротеста на специалистите по здравни грижи в Стара Загора.***София.От 9.30 часа в сградата на Висшия съдебен съвет, ул. „Eкзарх Йосиф\" № 12, ще се проведе заседание на Съдийската колегия на ВСС.***София.От 10.00 часа в Best Western Plus Hotel Expo Sofia ще се проведе новото издание на Клуб Investor „Банки и финанси\". Събитието ще открие подуправителят на БНБ Калин Христов, който ще коментира последствията от икономиките на ЕС за паричната политика и банките.***София.От 11.00 часа в Sofia Lab на ул. „Сердика\" ще се състои представяне на Стъпка 5 от Визия за София. Ще участват председателят на СОС Елен Герждиков и Любо Георгиев, ръководител на проекта.***София.От 13.00 часа в пресклуба на БТА ще се проведе пресконференция „Граждани срещу абсурдите в социалната политика\" на група-инициатива „Граждани срещу стратегията за детето 2019- 2030 г.\".***Благоевград.От 18.00 часа в зала „Пейо Яворов\" ще се състои културно - музикалният спектакъл „Европейските езици - култура и общуване без граници\", който Областна администрация Благоевград организира съвместно с Езикова гимназия „Акад. Людмил Стоянов\".***ВрацаОт 11.30 часа в ППМГ „Акад. Иван Ценов\" ще се проведе брифинг на министъра на образованието и науката Красимир Вълчев, който ще посети учебни заведения във Враца, в които са реализирани строително-ремонтни дейности със средства на министерството.***Казанлък.От 10.30 часа на строевия плац в Гарнизон Казанлък ще се проведе заключително военноприложно състезание, в което ще участват деца и ученици от \"Клуб приятели на армията\".***Ловеч.От 10.00 часа в залата на Общинския съвет ще се проведе пресконференция по проект „Изграждане на социално жилище за настаняване на уязвими групи на територията на кв. „ Гозница\". От 11.00 часа на обекта на ул. „Дълбок път\" ще се проведе първа копка. На събитията ще присъства кметът на Ловеч Корнелия Маринова.***Пловдив.От 10.00 часа в малката конферентна зала на Дом на културата „Борис Христов\" ще се проведе начална пресконференция на Община Пловдив по проект за изграждане на компостираща инсталация за разделно събрани зелени и/или биоразградими отпадъци\", който се осъществява с финансовата подкрепа на ОП „Околна среда\" 2014-2020 г. и от държавния бюджет. В пресконференцията ще вземе участие зам.- кметът на Пловдив Розалин Петков.***Пловдив.В 11.00 часа на Голямата раннохристиянска базилика ще се състои церемония, на която кметът Иван Тотев и посланици на държави от целия свят ще отправят послания за общото ни бъдеще.***Смолян./с. МогилицаОт 18.30 до 19.30 часа съветниците от групата на ГЕРБ в Общинския съвет организират приемна в читалище „България - 1937\". В срещата ще участват общинските съветници Ангел Безергянов, Мариана Сивкова и Димитър Николов.***Шумен.От 10.00 часа в зала 363 на общината ще има брифинг.***Шумен.От 10.45 часа в Дома за стари хора „Д-р Стефан Смядовски\", дарител Стоян Стоянов - студент IV курс от ШУ \"Еп.К.Преславски\" ще дари на потребителите на Дома - борд / платформа / за инвалидни колички, който ще бъде монтиран в служебния автомобил на социалното заведение.***Шумен.От 10.00 часа до 14.00 часа на язовир „Шумен\" ще бъде извършено зарибяване от „Напоителни системи\". ", "date": "2019.06.12", "title": "Предстоящи събития на 12  юни "}
{"url": "http://www.cross.bg/tema-zhivo-obshtina-1606530.html", "text": "/КРОСС/   Тема:  Каква е обстановката в община Стражица и има ли опасност от наводнение след като два от язовирите в района преляха? На живо от бедстващата общинаТема:  Медицинските сестри отново на протест за по-високи заплати. Как се контролират разходите на болниците?Тема:  Как отразиха медиите случая с ученика от Пловдив, вербуван от Ислямска държава?Тема:  Камери следят буслентите в столицата. Къде най-често се нарушава забраната и как ще бъдат глобявани шофьорите?Тема:  Нова наредба за храната на децата. Какво ще ядат малчуганите детската градина?Тема: Градушки и порои в Централна България - на живо има ли преливащи язовири?Тема: Нарушени ли са правата на непълнолетния ученик, обвинен в опит за тероризъмТема: Как се пренареди политическата карта  у нас след евровота - коментар на Татяна Дончева Тема: За първи път в България - започна уникалната терапия в помощ на деца със спинална мускулна терапияТема: Еднополови семейства - първото бебе с две майки- какави са правата на еднополовите родители Тема: На живо от Центъра за наблюдение на София - колко нарушители заловиха новите камериТема: Мъж обвинява служител на реда в полицейски произвол. Превишил ли е полицай от Бяла Слатина правата си?Тема: Каква ще е съдбата на учителката, която замери ученици с кошче за боклук по време на час и провокирана ли е преподавателката от децата?Тема: На живо: докога ще продължи бедствено положение в община Стражица и какви са пораженията, които нанесе водата от двата прелели язовира?Тема: Защо улични стълбове в столичния квартал „Изгрев\" са монтирани по средата на тротоар? Абсурдът проверяват Румен Бахов и Росица Пешева, майката, която няма откъде да преминава с бебешката количка.Тема: История в разруха: зрители на NOVA сигнализираха, че уникален храм на богинята Кибела в Балчик е оставен без надзор и е превърнат в обществена тоалетна. светилището е национален паметник на културата, но се намира в частен терен, което е пречка за превръщането му в туристическа атракция.Тема: Учители от цялата страна събират средства в помощ на своя колежка, която остана без дом след пожар.Тема: Срещаме ви с актьорите Кирил Ефремов, Евгени Будинов, Павел Иванов и Иван Радоев, които се събират на сцената на „Сълза и смях\".  ", "date": "2019.06.12", "title": "Теми и гости в сутрешните блокове на телевизиите"}
{"url": "http://www.cross.bg/vreme-dulgo-niski-1606534.html", "text": "/КРОСС/  Лихвите ще се запазят ниски за неопределено дълго време, прогнозира подуправителят на БНБ Калин Христов.Ето и причините, които той посочи на бизнес форум в София:„Вероятно лихвите, заради тези структурни причини, ще останат ниски за много дълго време. Кои са тези структурни причини - едното класическото и с най-голямо влияние е намаляването на раждаемостта и свиването на работната сила. Това дългосрочно води до тези, които вече съществуват, да се замислят за бъдещото си и да спестяват повече, защото знаят, че няма кой да ги издържа. Второто е заради тези, които инвестират в пазар, който се свива\", посочи той.", "date": "2019.06.12", "title": "Подуправителят на БНБ прогнозира: Лихвите ще се запазят ниски за неопределено дълго време "}
{"url": "http://www.cross.bg/yazovira-yazovir-bili-1606542.html", "text": "/КРОСС/ Комисия описва щетите от наводненията в Община Стражица след като вчера язовир край село Нова Върбовка преля, а този до село Камен повиши нивото си критично.И днес продължава отводняването на засегнатите къщи и на залетите стотици декари земеделска земя.По думите на областния управител на Велико Търново Любомира Попова, обстановката в региона е овладяна и няма опасност за хората.Очаква се днес бедственото положение в общината да бъде отменено.Днес нивото на язовира значително е спаднало, близо 1-2 метра са били изпуснати изкуствено, коментира репортер на БТВ, който се включи на живо.Нощта премина спокойно, екипите са все още на място, изпомпили са около метър и половина от водата в язовира и са достигнали свободния обем, който ни е нужен при евентуален дъжд да може да поеме язовира.Това каза в сутрешния блок на БТВ „Тази сутрин\" Красимир Кръстев, директор на пожарната във Велико Търново. Той добави, че към момента вече няма опасност от ново преливане на язовира.Проверките на мен и наетия язовир са периодични - пролетно, есенно време и при критични ситуации. Досега не е имало установени проблеми. Това каза от своя страна наемателят на язовира. Това, което зависи от нас и е трябвало да направим, а именно контролирането на нивото на язовира, това се е извършвало. Просто водата, която дойде в язовира при сериозните дъждове, беше в огромни количества и нещата нямаше как да бъдат овладяни, допълни наемателят.Към настоящия момент искам да отбележа, че обстановката се нормализира. По отношение на конкретния язовир, който преля при проливните дъждове, на него са били извършвани периодични проверки, които са установили незначителни предписания, които са били отстранени. Това каза от своя страна областният управител на Велико Търново Любомира Попова. Тя допълни, че екипите на „Пожарна безопасност и защита на населението\" отводняват денонощно язовира и смята, че в рамките на днешния ден бедственото положение ще бъде отменено.   ", "date": "2019.06.12", "title": "Продължава отводняването на къщи в община Стражица, комисия описва щетите "}
{"url": "http://www.cross.bg/baiichev-sybsidiite-todor-1606541.html", "text": "/КРОСС/ „Намаляването на субсидиите е кризисен ПР и популизъм. Не смятам, че  политиката трябва да се сведе до магазин „Всичко за 1 лв\". Това заяви народният представител от ПГ на „БСП за България\" Тодор Байчев в студиото на БСТВ. Той е на мнение, че демокрацията струва скъпо и развитите демокрации отделят доста средства за развитие на политическата система във всяка една страна. „Дава ни се пример с Германия, където един глас струва 1 евро, но да не забравяме, че тази страна има около 80 млн. избиратели\", допълни той. Депутатът припомни и периода 1995-2000 година в България, когато е имало двуполюсен модел. „Сега ще стане същото - на големите партии ще им бъде трудно да функционират, а малките ще изчезнат. И не само това - села, малки градчета и общини, ще бъдат дадени на местните феодали, престъпни босове, олигарси\", предупреди Байчев. Според него политическият живот ще се занули в тези населени места и всички ще зависят от местния феодал, който ще командва и ще решава политическия, икономическия живот и финансовата страна. Народният представител е категоричен, че въпросът за субсидиите трябва да бъде подложен на публичен дебат и да бъде предложен разумен минимум, при който политическите партии да функционират нормално.  Тодор Байчев е на мнение, че не е сега моментът Корнелия Нинова да подава оставка. „Нинова трябва да преглътне горчивата чаша от загубата и да продължи да ръководи партията\", каза той. Според него БСП трябва да се съсредоточи върху предстоящите местни избори и да работи за тях. „Нищо фатално не се е случило със загубата на изборите. Ние увеличихме гласовете за партията, както и евродепутатите ни\", подчерта той. ", "date": "2019.06.12", "title": "Тодор Байчев: Намаляването на субсидиите е кризисен ПР и популизъм"}
