{"url": "http://www.cross.bg/miliona-spin-protzenta-1619273.html", "text": "/КРОСС/ Световният ден за борба със СПИН ни напомня, че е епидемията не е отминала, и че вирусът ХИВ продължава да засяга милиони хора в света, съобщи Световната здравна организация.Мотото на деня за 2019 г. е \"Общностите са от решаващо значение\".От 37,9-те милиона хора, живеещи с вируса ХИВ през 2018 г., 62 процента са получили лечение, а 53 процента са с потиснат вирус и намален риск да го предадат на други. Броят на новите заразени с ХИВ е намалял с 40 процента в сравнение с 1997 г., когато е пикът на епидемията - от 2,9 милиона до 1,7 милиона. За този успех допринасят хиляди здравни работници и мрежи за взаимопомощ на засегнати хора.Благодарение на антиретровирусното лечение смъртността от съпътстващите СПИН заболявания е намалена с 56 процента - от 1,7 милиона души, когато е пикът през 2004 г., до 770 000. Въпреки това ХИВ и СПИН остават сред основните проблеми на световното здравеопазване.От началото на епидемията жертви на вируса са около 32 милиона души.Най-засегнатият от епидемията район е Източна и Южна Африка, където живеят около 20,6 милиона заразени.Световният ден за борба със СПИН се отбелязва от 1988 г. по инициатива на Световната здравна организация, одобрена с резолюция A/RES/43/15 на Общото събрание на ООН от 27 октомври 1988 г., с цел да се информира обществеността за разпространението на болестта, да се поощрява обмена на информация между научните и медицински общности в света за опита им в борбата с това заболяване.  ", "date": "2019.12.01", "title": "Броят на новите заразени с ХИВ е намалял с 40% от 1997 г. насам"}
{"url": "http://www.cross.bg/borisov-ministur-zayavi-1619283.html", "text": "/КРОСС/ Във вторник ще предложим Деница Сачева за за министър на труда и социалната политика. Това обяви премиерът Бойко Борисов, който заедно с финансовия министър Владислав Горанов коментира повишената оценка за България от кредитната агенция Standard&Poors.В сряда ще има решение на МС и за освобождаването на областния управител на Перник Ирена Николова, заради кризата с водоснабдяването на града.„Както майките защитават Бисер Петков, така много други организации одобряват, че му подписах оставката\", заяви още той.„Дори министрите в МС вече не искаха да работят с него\", каза още Борисов.„В социалното министерство не са само децата с увреждания, но и пенсиите, болничните, много батаци\", заяви още Борисов. ", "date": "2019.12.01", "title": "Борисов: Предлагам Сачева за социален министър"}
{"url": "http://www.cross.bg/kompaniya-predlaga-rabota-mechta-1619280.html", "text": "/КРОСС/ Рабoтaтa мeчтa e дocтa рядкo cрeщaнo явлeниe. Някoи кoмпaнии oбaчe я прeдлaгaт, мaкaр и caмo зa някoлкo ceдмици или нaй-мнoгo мeceц. Тaкъв e cлучaя c Сivitаtis, кoятo ce зaнимaвa c oргaнизирaнeтo нa cъбития и прoдaжбaтa нa eкcкурзии. Тя e oбявилa пoзиция зa Сhristmаs Mаrkеt Tеstеr. Тoзи, кoйтo я cпeчeли, щe пътeшecтвa в пeриoдa 16-19 дeкeмври. Рaбoтaтa му щe ce cъcтoи в тoвa дa пoceти и oцeни кaчecтвoтo нa oбcлужвaнe нa Кoлeднитe пaзaри в Прaгa, Брaтиcлaвa, Виeнa и Будaпeщa.Cлужитeлят щe трябвa дa cнимa въпрocнитe мecтa и дa нaпишe aтрaктивнa рeклaмa зa вcякo oт тях, кoятo дa бъдe публикувaнa в coциaлнитe мрeжи.Нa дeн cлужитeлят щe пoлучaвa пo 50 ЕUR. Трaнcпoртът, хрaнaтa и cпaнeтo ce пoeмaт oт рaбoтoдaтeля. Нaциoнaлнocттa e бeз знaчeниe. Кaндидaтитe трябвa дa имaт нaвършeни 18 гoдини.  ", "date": "2019.12.01", "title": "Компания предлага работа мечта"}
{"url": "http://www.cross.bg/kraii-rosen-sledi-1619282.html", "text": "/КРОСС/ Тялото на млад мъж е било открито край коритото на р. Росенска до созополското село Росен. Трупът е бил намерен в 9 сутринта в неделя, но не е ясно кой е подал сигналът.По неофициална информация тялото е на 24-годишният Христо Асенов от с. Росен. Последно следите му се губели от 29 ноември вечерта и близките му започнали издирване, съобщават „24 часа\".Трупът на младежа е бил откаран за аутопсия в Съдебна медицина към УМБАЛ-Бургас, за да се установи причината за смъртта.От полицията не съобщиха дали по тялото му е имало следи от насилие, но униформени отцепиха район в широк периметър около реката, за да търсят следи за присъствието на друг човек около мястото на трагедията.Разследващи работят по няколко версии като едната е за убийство, но не изключват и самоубийство или инцидент с фатално падане край реката. ", "date": "2019.12.01", "title": "Откриха труп на млад мъж край Созопол "}
{"url": "http://www.cross.bg/albaniya-hodzha-svoyata-1619281.html", "text": "/КРОСС/ Албания има нужда от нашата солидарност след разрушителното земетресение от 6,4 по Рихтер във вторник, което взе десетки жертви и предизвика значими материални щети.„Завършили сме дейностите по спасяване. Крайният баланс е много трагичен: 51 жертви, сред които и 7 деца от 2 до 8 години, повече от 1200 къщи са разрушени и повече от 5200 души са без покрив\", каза посланика на Албания у нас Доника Ходжа в студиото на „Тази неделя\", предава Би Ти Ви.Тя изрази своята благодарност за съпричастността на българския народ, както и на правителството ни към нейната страна.„Бих искала да изразя благодарността си към българското правителство и към народа на България. От сутринта на земетресението премиерът на България се е обадил на министър-председателя ни, за да изрази своята солидарност\", разказа Ходжа. Българският външен министър се обади на албанския външен министър, за да изрази своята солидарност, а вътрешният министър се е обадил на своя колега и му предложил помощ.Българското правителство отпусна 200 000 лв. и 4 автомобила с хуманитарна помощ за Албания.Доника Ходжа разказа и как българи, живеещи във Франция, са предложили своята къща на пострадала албанско семейство, а българската общественост се е организирала и е изпратила парични преводи.„Не искаме тези, които са загубили домовете си, да живеят така завинаги и особено по коледните празници\", каза посланикът на Албания и сподели, че страхът на хората продължава да е голям, защото продължават вторичните трусове със сила от 4 и 5 по Рихтер.Албания се е обърнала а помощ към много стани. Това, което е нужно за първата фаза на възстановяването, са инженери, които да оценят състоянието на сградите и кои от тях са годни за живеене и могат да бъдат реновирани.Втората фаза ще бъде изграждането на временни убежища, за тези, които са останали без дом.Доника Ходжа сподели, че се чувства в България като у дома и е благодарна за гостоприемството на българите, които са много близки до албанците. ", "date": "2019.12.01", "title": "Посланикът на Албания: Благодарим на България за помощта"}
{"url": "http://www.cross.bg/kaprio-leonardo-pozharite-1619270.html", "text": "/КРОСС/ Актьорът Леонардо ди Каприо отрече твърдението на бразилския президент Жаир Болсонаро, че е подкрепял финансово организации, обвинени от полицията, че са свързани с пожарите в амазонската джунгла, съобщи АФП.\"Макар и да заслужават подкрепа, не сме финансирали тези организации\", подчертава актьорът в комюнике, публикувано от бразилската преса.Леонардо ди Каприо има предвид противопожарната бригада в Алтер ду Шау, която от 2018 г. помага на пожарната в горите в окръг Пара, и която, според регионалната полиция, може сама е е подпалвала участъци, за да получава дарения. Във вторник четирима души от тази бригада бяха арестувани.В ежеседмичното си интервю в четвъртък президентът Жаир Болсонаро обвини американския актьор, че подпомага пожарите в Амазония. Според бразилския президент Ди Каприо е дарил 500 000 долара на организацията, като една част от тях е предназначена за \"подпалвачите\".Леонардо ди Каприо отрича да е правил такова дарение, като заявява, че \"бъдещето на тези незаменими екосистеми е застрашено\" и той е \"горд, че е с групите, които ги защитават\".Пожарите в района на Алтер ду Шау унищожиха еквивалента на 1600 футболни игрища. Потушаването им отне четири дена. ", "date": "2019.12.01", "title": "Леонардо ди Каприо отрече да е финансирал пожарите в Амазония"}
{"url": "http://www.cross.bg/laiien-mishel-godini-1619271.html", "text": "/КРОСС/ Встъпването в длъжност днес на Европейската комисия под председателството на Урсула фон дер Лайен бе отбелязано с тържествена церемония в Музея на европейската история в Брюксел. На церемонията присъстваха председателите на ЕК, на Европейския парламент Давид Сасоли, на Европейския съвет Шарл Мишел и ръководителят на Европейската централна банка (ЕЦБ) Кристин Лагард.Сасоли отбеляза в своето слово, че днес се навършват 10 години от влизането в сила на Лисабонския договор, с който ЕЦБ стана част от институциите на ЕС. Той допълни, че с днешната церемония се поставя начало и на мандата на Мишел като председател на Европейския съвет.За първи път ръководителите на четирите институции на ЕС се събират заедно по такъв повод, посочи Сасоли. Той съобщи, че на 11 декември ЕП ще заседава извънредно, за да чуе предложенията на ЕК за мерки за опазването на околната среда.Шарл Мишел посочи, че многообразието в ЕС е част от неговата същност. Лисабонският договор ясно определя многообразието като съставна част от европейската ДНК, добави той.Фон дер Лайен определи днешния ден на годишнина от договора от Лисабон като най-подходящия за начало на работата на новата комисия - пазител на договорите. Тя добави, че общата отговорност на председателите на институциите е да направят така, че ЕС да става все по-силен. Фон дер Лайен говори за \"бащите и майките\" основатели на ЕС. По нейните думи, въпреки отхвърлянето на конституцията на ЕС в началото на века, днес европейците възприемат Одата на радостта като химна на Общността и развяват високо европейското знаме.Лагард отбеляза, че сред днешните четирима председатели на институциите две са жени и двама са мъже. Тя добави, че последните 10 години са донесли големи промени, но са били време за възстановяване. Изправени сме пред прекрасно предизвикателство, дано последват години на надежда и обновление, допълни Лагард.В края на церемонията Сасоли и Мишел подариха на Фон дер Лайен копие от договорите на ЕС. Еднотомното луксозно издание е отпечатано на немски език. ", "date": "2019.12.01", "title": "Новата Европейска комисия встъпи в длъжност с тържествена церемония "}
{"url": "http://www.cross.bg/danailov-stefan-teatur-1619265.html", "text": "/КРОСС/ Поклонението пред Стефан Данаилов е утре във фоайето на първия балкон в Народния театър \"Иван Вазов\", съобщиха от театъра.Вратите ще бъдат отворени в 11:00 ч.Стефан Данаилов почина на 27 ноември във Военномедицинска академия, където беше приет за лечение преди време. ", "date": "2019.12.01", "title": "Изпращаме Стефан Данаилов утре в Народния театър "}
{"url": "http://www.cross.bg/tyrtziya-erdogan-libiya-1619276.html", "text": "/КРОСС/ Турция няма да изтегли корабите си от Източното Средиземноморие, заяви президентът Реджеп Ердоган, цитиран от изданието Greek Reporter. Става въпрос за два сондажни кораба и два плавателни съда за сеизмични проучвания, които в момента проучват въглеводороди вътре и в близост до изключителната икономическа зона на Кипър.„Корабите ще продължат да изпълняват своите задължения\", каза Ердоган. \"Турция няма да позволи на другите да потъпкват интересите й и тези на кипърските турци\", допълни президентът.Турският президент каза още, че споразумението с международно признатото правителство на Либия ще трябва да премине през турския парламент и тогава ще влезе в сила. Съдържанието на Меморандума за разбирателство, подписан между Ердоган и премиера на Либия Файез Ал Сарадж не е публично достояние, но се предполага, че той включва и очертаването на морските граници на двете страни, без да се вземат предвид тези на Гърция и Кипър. Greek Reporter подчертава, че Либия и Турция не споделят морски граници ", "date": "2019.12.01", "title": "Турция няма да изтегли корабите си от Източното Средиземноморие"}
{"url": "http://www.cross.bg/yashin-rysiya-film-1619274.html", "text": "/КРОСС/ От четвъртък по кината в Русия върви филмът \"Яшин - вратарят на моите мечти\". Неговата поява на екран бе дългоочаквана, като снимачният процес се забави с няколко години.Но първите отзиви са далеч от ласкави, меко казано.Филмът бе наречен \"бездушен\", а някои от медиите в Русия направо го сриват със земята. \"Това е разказ по Уикипедия, сухи факти и никакво чувство - пише критикът Василий Фролов. - Исторята е разказана някак набързо и без да се влезе в света на вратаря. Все едно гледаме реклама.Връчването на \"Златната топка\" от 1963 г., което Яшин сам винаги е определял като голямото постижение на живота си, е претупано, което е престъпно. Дали е нарочно - не знаем. Два часа филм, в който основните случки и събития живота на великия вратар липсват.\"Според сайта Sports.ru, авторите на филма са направили огромна грешка. Те са превърнали \"един невероятен човек и идол в машина за отбиване на удари\", както го представят на зрителите.Яшин е вероятно най-големият вратар в цялата история на футбола - олимпийски и европейски шампион със СССР, носител на \"Златна топка\" (единствен на този пост). През март ще се навършат 30 години от смъртта му през 1990 г. ", "date": "2019.12.01", "title": "Русия се възмути от \"бездушен\" филм за великия Лев Яшин"}
{"url": "http://www.cross.bg/kraii-mlada-zhena-1619277.html", "text": "/КРОСС/ Млада жена пострада леко след верижен сблъсък на три леки автомобила на ГП Е-79 край Благоевград. Трафикът е затруднен, движението се извършва в едната лентаПътният инцидент стана в 13.30 ч. край комплекс \"Монца\".Той стана в лентата в посока София, само на 1,5 км от началото на АМ „Струма\", трафикът днес е много интензивен.Млада жена е транспортирана за преглед МБАЛ-Благоевград, състоянието й се изяснява. ", "date": "2019.12.01", "title": " Верижна катастрофа затапи Е-79 край Благоевград "}
{"url": "http://www.cross.bg/google-danni-svurzani-1619275.html", "text": "/КРОСС/ \"Комисията изпрати въпроси като част от предварително проучване на практиките на Google, свързани със събирането и използването на данни\", съобщи РИА Новости, като цитира източници от Брюксел. Разследването на ЕС ще засегне данни, свързани с местните търсачки, браузъри, целенасочена реклама и т.н.Агенцията по-рано съобщи, че въпроси относно методите за събиране на данни на Google са изпращани до различни компании. ЕС се интересува от това, какви данни иска Google, как компанията определя стойността си и как я използва. Компаниите трябва да дадат отговорите си в рамките на месец.През последните две години Европейската комисия глоби Google с над 8 милиарда евро за нарушаване на антитръстовите правила.По-рано беше съобщено, че американските власти се готвят да започнат голямо разследване срещу Amazon, Apple, Facebook и Google по отношение на възможни нарушения на антитръстовите закони. ", "date": "2019.12.01", "title": "ЕС разследва методите на Google за събиране на данни"}
{"url": "http://www.cross.bg/prokyror-beshe-koryptziyata-1619269.html", "text": "/КРОСС/ Наскоро София получи много похвали от Брюксел. В своя доклад за напредъка тази година Европейският съюз призна реформите на българското правителство за укрепване на принципите на правовата държава и борбата с корупцията. Брюксел обеща страната да се освободи от непопулярния механизъм за контрол.Правните експерти и представители на гражданското общество в България обаче критикуват ЕС, че е заслепен от реформи, които изглеждат добре на хартия, но не променят нищо в ежедневието на най-корумпираната страна членка, отбелязва изданието. Изборът на новия главен прокурор Иван Гешев, потвърден от президента Румен Радев, затвърждава това впечатление. Месеци имаше протести срещу процеса. Те бяха насочени главно срещу факта, че във Висшия съдебен съвет беше предложен само един кандидат за избор: Иван Гешев, лоялният заместник на досегашния обвинител номер едно Сотир Цацаров. Проблемът е още по-дълбок.\"Главният прокурор е една от най-могъщите фигури в страната\", обяснява адвокат Иван Брегов, който работи за мозъчен тръст в София и участва в протестите. „Той може да открива или закрива производство и не дължи нищо на никого. Преди всичко е почти невъзможно да се предприемат някакви действия срещу него, ако самият той бъде заподозрян в нередности\". В други държави от бившия Източен блок прерогативите на тази институция бяха намалени. В България обаче главният прокурор все още има неоспоримото положение, което му се дава още от сталинистката конституция от 1947 г. Той продължава да бъде избиран за 7-годишен срок, който е най-продължителният в сравнение с всяко друго длъжностно лице. Първият главен прокурор след промяната Иван Татарчев веднъж заяви, че Бог е единственият над него.Разследването на най-големия икономически скандал в най-новата българска история, сривът на банка КТБ през 2014 г. със загуба от 2 милиарда швейцарски франка, все още продължава и повдига въпроси. Въпреки че беше написано обвинение на хиляди страници, липсваха имената на влиятелни хора, които поне трябваше да бъдат чути. Медийният магнат и политик Делян Пеевски дълго време беше бизнес партньор на основния подсъдим и се смята за един от най-големите бенефициенти на банковия скандал. Той дори не беше изслушан като свидетел. В същото време през последните години бяха открити множество съдебни производства, които, според критиците, са политически мотивирани. Най-известното от тях е публичният арест и осъждането на 20 години затвор на общински кмет в София, който беше победил кандидата на управляващата партия ГЕРБ на премиера Бойко Борисов.Доказателствата за обвързването на политиката и прокуратурата са очевидни, както показва неотдавнашният корупционен скандал с евтини луксозни апартаменти за топ политици. През пролетта аферата „Апартаментгейт\" удари високопоставени политици от управляващата партия и стигна до ръководителя на КПКОНПИ Пламен Георгиев. Комисията бе създадена през 2018 г. под натиск от ЕС и е пример за онези мерки, които са добре приети в Брюксел, но в крайна сметка правят малко. Георгиев трябваше да подаде оставка, но малко след това бе назначен от консула на премиера Бойко Борисов във Валенсия.Миналата седмица главният прокурор Цацаров беше избран за нов председател на Комисията за противодействие на корупцията. „Значи статуквото се запазва\", обяснява Николай Стайков. Бившият икономически журналист е съосновател на Фонда за борба с корупцията в София, независима организация за наблюдение.Експертът по корупция Стайков не очаква много от обществената дискусия за конституционната реформа, която президентът Радев обяви във вторник. Държавният глава, който е близък до опозиционната БСП, беше наложил вето след първия избор на главен прокурор преди три седмици и по този начин съчувства на неговите противници. Конституцията не допуска второ вето. Въпреки това президентът има повече свобода за сериозна критика, каза Стайков: Той можеше да постави публично под въпрос целесъобразността на кандидата. „Така Радев ни подкрепи, но не прави нищо. Политическият елит няма интерес от промени\". Той също не вярва, че румънският пример може да бъде приложен. В северната съседка на България наскоро правителството си тръгна заради корупцията. Недоволството на гражданите, както и критиките на президента Клаус Йоханис изиграха важна роля за това. Към това се добави и нарастващият натиск от страна на ЕС. „Преди шест години имахме голямо протестно движение. Понастоящем само едно малцинство може да бъде мобилизирано. И ЕС дори подкрепя правителството\", коментира още изданието.  ", "date": "2019.12.01", "title": "Neue Zürcher Zeitung: Борбата срещу корупцията в България е инсценировка  "}
{"url": "http://www.cross.bg/donchev-ministur-borisov-1619267.html", "text": "/КРОСС/ Мотивите на премиера Бойко Борисов да поиска оставката на социалния министър Бисер Петков са достатъчно ясни. Това коментира пред БНР вицепремиерът Томислав Дончев. Според Дончев мотивът за поисканата оставка е бил неизпълненото очакване на премиера за по-високо темпо и по-високи резултати в Министерството на труда и социалната политика.Вицепремиерът не уточни дали вече е взето решение за наследник на Бисер Петков на поста министър на социалната политика. \"В демокрацията е напълно нормално различни обществени групи да изразяват различни позиции\", коментира Дончев по повод появилите се протести от различни организации срещу оставката на Петков. Той заяви, че не очаква премиерът Бойко Борисов да върне Петков на поста министър, след като самият Борисов поиска и получи оставката му. \"Не мисля, че има конкретен случай, особено от последните дни, което да е причина за това решение на премиера\", каза Дончев. По думите му от един министър се очаква да бъде и политически говорител. Дончев каза, че в обществото са се разразили немалко драми, като акцентира върху създадената почти масова обществена психоза, че някой има намерение да взема децата на българите и да ги праща не знам къде. Той смята, че тази тема не е била обяснена достатъчно добре не само от социалното министерство, но и от Министерството на образованието, здравното министерство, народните представители и от целия кабинет.Вицепремиерът вярва, че един министър трябва да прави политики и с публични послания: \"Едно добре скроено публично послание има по-голяма публична мощност дори от закон\". \"Нямам очаквания да има проблем с приемането на Държавния бюджет за 2020-а г.\", коментира Дончев друга тема. По отношение на срещата на Борисов с президента на САЩ Доналд Тръмп, Дончев заяви: \"Тези срещи отварят много възможности. Въпрос на достатъчно упорство и добре премерени действия на правителството, за да доведат до резултат. Сферите са енергетиката, сигурността и икономическото сътрудничество\". По думите му за енергетика се разсъждава обикновено в идеологически категории - \"по координатната система Изток - Запад\". Той уточни, че газовата карта на Европа се променя динамично, вече има гъвкави решения. \"Ключовите думи са конкуренция и диверсификация\", заяви Дончев и уточни, че умните правителства се опитват да осигурят конкуренция, а това означава избор, но това означава и сигурност.Депутатът и зам.-председател на ДПС Йордан Цонев също коментира пред БНР поисканата от Борисов оставка на социалния министър. \"Вероятно натрупани проблеми в системата. Ако премиерът следва тази логика, трябва и други оставки да поиска, защото доста системи стоят нереформирани\", отбеляза той. \"Няма нищо нелогично в тези оставки, но те вече не са отдушник на натрупаното напрежение\", каза Цонев. Според него в България са правени истински реформи по времето на премиера Иван Костов, по времето на СДС, във времето, когато приемаха България в Европейския съюз и НАТО.  ", "date": "2019.12.01", "title": "Дончев разкри защо е поискана оставката на Бисер Петков "}
{"url": "http://www.cross.bg/ychastutzi-podgotveni-mrezha-1619268.html", "text": "/КРОСС/ Пътната полиция предупреждава, че заради падащите температури, на много места се очаква да има заледени участъци по пътищата.Инспектор Петър Соколов призова водачите да тръгват на път само подготвени за зимата:\"И да имат готовност за частично заледяване на някои  участъци от републиканската пътна мрежа, особено, когато се движат в усойни места и по републиканската пътна мрежа през проходите на страната. Трябва да бъдат подготвени за такава ситуация и да могат при необходимост незабавно да реагират за безопасност, така че да могат да предотвратят пътно-транспортно произшествие\". ", "date": "2019.12.01", "title": "Очакват се заледени участъци по пътищата "}
{"url": "http://www.cross.bg/rysiya-pravish-bulgariya-1619279.html", "text": "/КРОСС/ Винаги съм твърдял, че професионалното русофилство и русофобство, американофилство и американофобство е изключително грозно явление, силно ширещо се в някои политически кръгове в България. Тогава, когато ти е изгодно да обичаш Русия, за да получиш някакви дивиденти, да го правиш по безскрупулен начин. Тогава, когато портмонето (работодателят) биха желали да чуят, че мразиш Русия, да го правиш със същия ентусиазъм, е толкова грозно, колкото когато го правиш с Америка.  На Станишев (този Станишев) това му е стил на поведение, а Елена Йончева не изненада тези, които я познават.Не е наша работа да даваме оценка на взаимоотношенията между Русия и Прибалтика от '90-те години на миналия век. Още повече, вероятно някои наши близки биха се обърнали в г роба, ако видят как се намесваме сега. Този цинизъм ще бъде добре видян от българския народ. Много е важно политическият носител на Станишев и на Йончева БСП да реагира адекватно, ако иска да запази част от достойнството си в международните отношения.А иначе, тези двамата са зависими от съвсем други фактори, не и от почтеността, не и от интересите на България и българския народ. Хубаво е когато тези неща се виждат и като дойде следващият път и пак паднат маските, специално на тях двамата, да не се правим на изненадани. ", "date": "2019.12.01", "title": "Румен Петков: Маските (пак) паднаха"}
{"url": "http://www.cross.bg/gorbachov-afganistan-oruzhiyata-1619272.html", "text": "/КРОСС/ Бившият съветски лидер Михаил Горбачов ще остане в историята като човека който беше начело на една империя при нейния разпад, съобщава Си Ен Ен. По-малко известна обаче за историята остава срещата му с американския президент Джордж Буш старши няколко седмици след падането на Берлинската стена.Двамата се срещат на средиземноморския остров Малта, където обсъждат изключително бързата промяна на историята. „Погледнете колко нервни сме\", споделя Горбачов, показвайки снимка, на която е редом до Буш. „Шокирани сме от бързината, с която се случиха промените\", споделя Буш старши в документалния филм „Среща с Горбачов\" на режисьора Вернер Херцог, който ще бъде излъчен в Русия на 5 декември.30 години по-късно някои от основните проблеми обсъждани на срещата в Малта все още носят определен отзвук - контролът над оръжията, Афганистан и проблемите в изграждането на доверие между Москва и Вашингтон.В деня, в който Си Ен Ен разговаря с Горбачов в Москва, президентът Доналд Тръмп направи изненадващо посещение на американските войски в Афганистан, където той обяви, че преговорите за мир с талибаните са подновени. Подобно на Съветския съюз преди три десетилетия, САЩ се опитват да договорят изтегляне от Афганистан, като същевременно гарантират, че централното правителство в Кабул няма да се срине.През 1989 г. Съединените щати и СССР бяха на противоположни страни на конфликта, като Вашингтон подкрепяше муджахидините, които се опитваха да свалят правителството на подкрепяния от съветски режим на президента на Афганистан Мохамед Наджибула. Но малко повече от две години по-късно СССР се разпада, помощта на правителството в Кабул пресъхва и правителството на Наджибула падна.Запитан какви уроци могат да бъдат извлечени от изтеглянето на съветските войски от Афганистан, Горбачов отговори: \"Те трябваше да бъдат изтеглени. Това е основният урок. Знаеш ли, това е като клечка кибрит. Тя е запалена, огънят се разпространява. И тези сблъсъци, когато водещите, най-големите страни в този конфликт, стават все по-ожесточени - те са опасни за всички нации\".Русия започва изтеглянето на войските си от Афганистан в края на 80-те години на миналия век.Падането на Берлинската стена беше предшествано от още един основен момент: подписването на Договора за ликвидиране на ракетите със среден и малък обсег през 1987 г.Този основен постулат на контрола над оръжията ефективно се разпадна тази година, след като САЩ официално се оттеглиха и руското правителство заяви, че споразумението е изхвърлено в кошчето.На въпрос за прекратяването на договора, който той подписа заедно с президента на САЩ Роналд Рейгън, Горбачов изрази надежда, че подобни споразумения за контрол на оръжията могат да бъдат възстановени.\"Всички споразумения, които са там, са запазени и не са унищожени\", каза той. \"Но това са първите стъпки към унищожаването на [онова, което] в никакъв случай не трябва да бъде унищожено. Следователно, ако този път продължи, всичко е възможно. Това не трябва да се допуска.\"Крайната цел на контрола на оръжията, добави той, трябва да бъде да се отървем напълно от ядрените оръжия. ", "date": "2019.12.01", "title": "Горбачов: Москва и Вашингтон не бива да допускат нова “гореща война”"}
{"url": "http://www.cross.bg/sokolova-pernik-kriza-1619255.html", "text": "/КРОСС/ Заради водната криза в Перник областният управител Ирена Соколова се очаква да бъде отстранена. По неофициална информация в петък премиерът Бойко Борисов е поискал оставката на Соколова.Решението за смяната се очаква да бъде взето на заседанието на правителството през следващата седмица, а вероятен наследник на Соколова е бившият кмет на пернишкото кметство Изток Емил Костадинов, според източници на \"Дневник\".За водна криза в Перник се заговори след местните избори, а от средата на ноември бе въведен воден режим. Преди дни протестиращи заради режима поискаха оставката на Соколова заради бездействието й. За намаляването на водата в язовир \"Студена\" се е знаело от лятото, но мерки не са взети. Според Соколова язовирът е източван с незаконни отклонения.Освен областен управител на Перник Ирена Соколова е председател на Жени ГЕРБ. ", "date": "2019.12.01", "title": "Заради водната криза Борисов ще смени областния управител на Перник"}
{"url": "http://www.cross.bg/bolnitza-detska-andreeva-1619254.html", "text": "/КРОСС/ В седмицата, в която столичната педиатрия обяви край на спешния прием, родителите могат да се ориентират за най-близката алтернатива през мобилно приложение. Неговата авторка е детска лекарка, а нейната голяма кауза е дългоочакваната националната детска болница.Безплатното приложение „Хелти кид София\" е творение на д-р Таня Андреева. При нужда от спешна или неспешна детска медицинска помощ, чрез него всеки родител може да провери къде да заведе детето си. Д-р Андреева го създава преди две години, за да улесни - и родителите, и колегите си - докато се появи дългоочакваната национална детска болница.„Натискаме върху дадения симптом и се подреждат болниците според отдалечеността, на която се намираме. Избираме съответната болница и веднага можем да отворим навигацията\", обясни д-р Андреева.Каузата и България да има национална детска болница д-р Андреева припознава като своя още през 2006 г. Тогава тя е студент по медицина, работи и като медицинска сестра в Националната кардиологична болница. Разказите на по-възрастните ѝ колеги за започнатата в началото на 80-те, но така и незавършена детска болница, там са ежедневие. 13 години по-късно д-р Андреева е вече детски ревматолог и специализант по обща педиатрия. Детската болница обаче все още я няма.„Едно тежко болно дете преминава през редица специалисти. Тези консултации изключително много затрудняват диагностиката и я забавят, което е опасно за пациентите\", посочи д-р Таня Андреева. ", "date": "2019.12.01", "title": "Приложение показва пътя до най-близката болница"}
{"url": "http://www.cross.bg/sofiya-oblik-beshe-1619253.html", "text": "/КРОСС/ Площад „Света Неделя\" в София ще бъде с нов облик. Общината възложи конкурс за проектиране. В него участваха архитектурни студиа на световно ниво, привлечени от културното ни наследство. В петък международно жури определи победителя - студио „Фуксас\". По думите на експертите всеки от кандидатите за реновирането на сърцето на София се радва на международно признание. А проектите на \"Фуксас\" говорят за тях във всеки град, и то не само на Стария континент.„За нас водещите елементи в модерния облик на София са хората, природата, историята и новите технологии. Събрахме ги в един проект, с който вашият град да бъде разпознаваем за целия свят\", посочи арх. Микеле Чинини.Планът на „Фуксас\" е да направи пространството пред храма \"Света Неделя\" достъпно за пешеходците, да се запази историческият облик на площада, но и той да бъде осъвременен с фотоволтаици. Нощем те ще светят, а денем от тях ще зареждаме мобилните си телефони. Събраната дъждовна вода пък ще ни разхлажда през лятото.Идеята е приета от почти цялото жури, с изключение на един от членовете му. Архитект Борислав Игнатов е подписал с особено мнение. „Има много големи проблеми с комуникацията, особено пешеходното движение. Те могат да бъдат поправени, но според мен не е целта да се правят компромиси. В крайна сметка обаче това е решението на 15-членното жури\", коментира Игнатов.„Това е добро решение за модерна, но ненатраплива, елегантна градска среда. В изготвянето на техническото задание ще има много сериозна дискусия за това в каква степен да бъдат представени тези фотоволтаични елементи. Те обаче са част от осветлението и това трябва да го имаме предвид\", каза председателят на журито Малина Едрева.Ако няма обжалване, студиото ще проектира  догодина. Строежът ще започне през 2021-ва. Всяка стъпка ще се съгласува с общината. Градската управа ще има последната дума и за бюджета, който по първоначални изчисления възлиза на около 17 млн. лева.„Надявам се членовете на журито да са се спрели на най-добрия проект, който да бъде и красив, и функционален. Надявам се той да представя по един добър начин останките от древна Сердика и да може и да бъде изпълнен\", добави кметът на София Йорданка Фандъкова.„Този проект е от най-щадящите и с най-добро отношение към контекста на средата. Трябва да обърнем внимание, че на площада са напластени хилядолетни слоеве. Имаме доста сложна архитектура и подходът към този площад е въпрос на интерпретация. Считам, че избраното решение е добро. То не подхожда неглижиращо към една или друга част от архитектурата. Напротив - има респект към намерената археология. Във всички проекти видях по една добра идея. Избраният е реализируем, а това беше едно от условията ни като възложител в конкурса\". Така коментира темата главният архитект на София Здравко Здравков.„Дебатът в журито беше огромен. Много трудно беше журирането на проектите. Арх. Игнатов има своята позиция, която аз уважавам. Всички останали членове взеха това решение с огромен дебат и анализиране на това, което е представено. Преценено е, че този проект отговаря на критериите ни като възложител и той може да бъде реализиран в рамките на мандата - до 2023 г.\", допълни Здравков.Главният архитект на столицата коментира и намерението на кмета на район „Лозенец\" да поиска от ДНСК да нареди събарянето на небостъргача „Златен век\".„Желанието на кмета беше тази сграда да се приведе в съответствие с общия устройствен план. Важно е да се обърне внимание кога се издава разрешението за строеж. Това се случва два дни преди влизането на общия устройствен план. Моето мнение е, че мястото на тази сграда не е там. Въпросът е, че ние трябва да се съобразяваме със закона\", посочи Здравков.Снимки Юлия Лазарова", "date": "2019.12.01", "title": "Какво не знаем за новия облик на площад „Света Неделя”?"}
{"url": "http://www.cross.bg/politziya-putna-previshena-1619259.html", "text": "/КРОСС/ 17 тежки катастрофи са станали само в събота. Един човек е загинал, а 27 са ранените. В първия ден с отрицателни температури, в по-голямата част от страната - КАТ засилва проверките по пътищата.Оказва се, че най-честото нарушение е превишението на скоростта. От началото на годината са регистрирани 702 624 случая, 400 000, от които в градовете. Близо 20% от тях са се случили в тъмните часове на денонощието.Над 700 000 са хванатите с превишена скорост шофьори през 2019 г.„От страна на „Пътна полиция\" са извадени всички налични технически средства за контрол. Работим по републиканската пътна мрежа и по най-уязвимите участъци от тях. Моят съвет към водачите, с настъпване на зимния период - е да бъдат изключително отговорни с поведението си, което да доведе до безопасното движение, както на самите тях, така и на останалите\", посочи инсп. Петър Соколов от „Пътна полиция\". ", "date": "2019.12.01", "title": "Над 700 000 са шофьорите, хванати с превишена скорост през 2019 г."}
{"url": "http://www.cross.bg/angioedem-tzentur-bulgariya-1619258.html", "text": "/КРОСС/ Първият и единствен  по рода си в България пациентски център за  рядката диагноза наследствен ангиоедем, навърши шест години от откриването си, съобщава ВИП Комюникейшън.В този център пациентите имат възможност да бъдат насочени и консултирани от  водещи специалисти в тази област. Наследственият ангиоедем (НАЕ) е описан за първи път през 1882 г.  и е пример за първичен имунодефицит и псевдоалергична реакция. Диагнозата  е фенотипен израз на предаван по наследство дефицит на плазмения С1 естеразен инхибитор, който се проявява клинично с рецидивиращи, самоограничаващи се отоци по кожата на тялото, лигавиците на горните дихателни пътища, храносмилателната и урогениталната системи. Отоците са бледи, твърди, несърбящи и болезнени и спонтанно преминават  обикновено от  24 до 72 часа.Те обаче са  обезобразяващи, инвалидизиращи, а  в случай при оток на гърлото - и животозастрашаващи. Важно е всички лекари и особено тези, работещи в спешни отделения, да бъдат запознати със симптомите на наследствения  ангиоедем, защото именно там болните са чести посетители.Центърът се намира в гр. Пловдив  на ул. \"Капитан Райчо\"50. За предварителна - уговорка на тел.0878 518267. ", "date": "2019.12.01", "title": "Единственият в България пациентски център за НАЕ стана на 6 години"}
{"url": "http://www.cross.bg/dyshi-rysiya-reka-1619260.html", "text": "/КРОСС/ Тежка катастрофа в Русия. 19 души загинаха, след като пътнически автобус падна от мост в замръзнала река в Сибир, съобщава БГНЕС. В превозното средство е имало 40 души.Инцидентът станал заради спукана гума на автобуса. Шофьорът загубил контрол и превозното средство паднало от мост над река Куенга в сибирския Забайкалски регион.Автобусът пътувал от Сретенск за Чита, когато излязъл от пътя и паднал върху замръзналата река. Ранени са 21 души, съобщиха местните власти.Следственият комитет на Русия, който проучва сериозни инциденти, заяви, че е започнал наказателно разследване за възможно нарушение на правилата за безопасност на движението.Пътните инциденти са често срещани в Русия, често явление заради злоупотреба с алкохол, лошото състояние на пътищата и неспазването на правилата за движение.Въпреки това броят на смъртните случаи по пътищата е намалял през последните години, до около 20 000 годишно. ", "date": "2019.12.01", "title": "Автобус падна в замръзнала река в Русия, 19 души загинаха "}
{"url": "http://www.cross.bg/delfini-plen-delfinariyma-1619261.html", "text": "/КРОСС/ Протест на екозащитници във Варна. Те настояват Делфинариумът в града да бъде закрит.Пред сградата на Делфинариума са се събрали защитници на животните от организацията \"Последната клетка\".Недоволството е предизвикано след смъртта на бебе-делфинче още в края на лятото. Тогава също имаше и протести срещу собствениците на Делфинариума.По данни на природозащитниците за времето откакто съществува атракциона са умрели близо 20 делфина. Протестиращите казват, че тези бозайници страдат от живота в плен и уточняват, че се дресират чрез глад, за това се хранят само по време на представления и тренировки.Смъртните случаи на делфини били резултат от стреса от шумните представления, тясното пространство на басейните и атракциите като \"плуване с делфини\". Освен това природозащитниците твърдят, че дейността на Делфинариума е незаконна. В Закона за защита на животните се казва, че в шоу програми могат да участват делфини \"най-малко трето поколение\", а тук има само едно поколение отгледано в плен.Какви са данните в Западна Европа - от 90 делфинариума са затворени 60. Такова е и искането на протестиращите- варненския атракцион да спре своята дейност. Има и онлайн кампания, която призовава българското правителство да забрани вноса, развъждането в плен и употребата на делфини в България. ", "date": "2019.12.01", "title": "Природозащитници настояват да бъде закрит Делфинариумът във Варна "}
{"url": "http://www.cross.bg/ezik-yniversitet-bulgarski-1619262.html", "text": "/КРОСС/ Обучение по български език като втори чужд език стартира в Истанбулския университет от тази есен, като вече има шестима записани студенти, съобщават от Министерството на образованието и науката.Бъдещите българисти се запознаха със заместник-министър Деница Сачева, която беше на посещение във висшето училище. От нея те получиха първите си учебници по български език и книги от български поети и писатели.Заместник-министърът разговаря с ректора проф. Махмуд Ак. Двамата обсъдиха възможността да бъде разкрита специалност \"Български език и литература\" в Катедрата по славянски филологии, като идеята се подкрепя от Факултет \"Хуманитарни науки\". Беше постигната договорка в библиотеката на Истанбулския университет да бъде разкрита и българска секция с литературни произведения.„Предложих още да се разширяват хоризонтите на сътрудничеството не само в областта на българистиката, културологията, историята, но и в научните изследвания. Това е област, в която можем да направим сериозни крачки напред\", заяви заместник-министър Сачева.Тя припомни, че Софийският университет наскоро спечели голям проект на Европейската комисия за разкриване на Център за анализ на големи данни. „Това е изключително модерна територия, в която се пресичат много общи интереси, особено когато става въпрос за две съседни държави. Научните изследвания в областта на анализа на големи данни е от взаимен интерес\", посочи тя. ", "date": "2019.12.01", "title": "Ще се изучава български език в Истанбулския университет "}
{"url": "http://www.cross.bg/klyb-zhenski-mezhdynarodniya-1619263.html", "text": "/КРОСС/ Днес е откриването на 25-ия благотворителен базар на Международния женски клуб - София в Интер експо център. Тази година Клубът става на 30 години, предаде БТА. Сред гостите бяха американският посланик Н. Пр. Херо Мустафа и бившият български премиер Симеон Сакскобургготски със съпругата си доня Маргарита, предаде репортер на БГНЕС.Тази година участват над 60 държави с щандове. Организаторите от Международния женски клуб ще подкрепят със събраните средства 30 социално значими каузи. Броят не е случаен - точно преди три десетилетие е учредена организацията.Със събраните 389 000 лева от миналогодишния благотворителен базар са били подкрепени 30 проекта. В зали 2, 3 и 4 на Интер експо център посетителите могат да зарадват себе си и близките си с ръчно изработени продукти, сувенири, ястия от различни национални кухни, характерни облекла и да се запознаят с различни културни обичаи.През 2018 г. посетителите са били над 10 000, а тази се очаква те да са над 12 000.Президентът на Международния женски клуб - София Албена Джоунс съобщи пред журналисти, че организацията предвижда и инициатива в подкрепа на Албания, която ще бъде обсъдена от борда на Клуба след приключването на базара в столицата.Под голям флаг на американското посолство лично новият дипломат номер 1 у нас Херо Мустафа приемаше поздравления от десетките посетители, които се снимаха и разговаряха с нея.„Това е прекрасно събитие и отлична инициатива за нас да се включим в благородната кауза\", заяви за БГНЕС американският посланик и призова всяка страна с посолство да се присъедини към събитието и да популяризират благотворителността.\"Събитието е чудесно, придава усещането за празничност, човещина\", заяви за БГНЕС и бившият премиер Симеон Сакскобургготски.За тази година очакванията са средствата да надхвърлят размера на миналогодишните.Снимки БГНЕС", "date": "2019.12.01", "title": "Започна 25-ият благотворителен базар на Международния женски клуб "}
{"url": "http://www.cross.bg/kostov-premier-ivan-1619264.html", "text": "/КРОСС/ \"Социалните теми в дневния ред на страната са три - правосъдието и върховенството на закона, секторът на социално министерство, където се стигна до оставка на изключителен експерт като Бисер Петков, и липсата на вода\".Това каза бившият премиер Иван Костов пред БНТ.Той започна с анализ на последната - режимът в Перник, който по думите му не е вследствие на това, че е сушава годината.\"Неглижирането на проблемите е обхванало сектора на държавната администрация и самите министри, които не са в състояние да наложат приетите дори документи, наредби и стратегии през годините\", отбеляза Костов.\"Премиерът освен ловък коментатор, трябва да влезе и в ролята на добър управител на страната и да не се доверява на оценката на министрите и администраторите. Трябва да се запознае със становищата и да реши сам как да действа, защото няма на кого да се довери в момента\", коментира Костов.Той посочи, че една от основните слабости е в Министерство на финансите, откъдето се правят икономии.\"Водата е проблем на национална сигурност - освен че не може без вода, а и здравето преминава през качеството на водата\", категоричен бе Иван Костов, който обясни, че обновяването на водната инфраструктура струва около 12 милиарда и е посочено откъде да се намерят парите.\"Проблемът е сложен, а не в шефа на ВиК Перник, нито в областния управител, а отговорен е Министерски съвет\", каза Костов. По думите му този дребен проблем може да се превърне в голям за страната.Бившият премиер коментира срещата на Борисов с президента на САЩ Доналд Тръмп, както и Брекзит.\"Това е добра крачка, но медиите създадоха неправилна постановка за това какво точно е говорено на срещата. Ако се погледне внимателно, там няма визи, акцентите са върху енергийната сигурност, корупцията, свободата на медиите, проблеми от нашия дневен ред, а не в личното отношение на Тръмп към Борисов\", коментира срещата Костов.Той смята, че най-големият геополитически проблем за България обаче е излизането на Великобритания от ЕС - защото страната ще излезе от Съюза, а Борис Джонсън ще бъде избран за премиер, а в Англия има много българи.\"Дали Европа ще върви към федерализация или ще бъде Европа на нациите - огромен проблем, който засяга и България. Оказва се, че ние получаваме най-малко от кохезионните фондове - как се води европейска политика, най-бедните получават най-малко\", посочи Иван Костов.Той смята, че президентът на Франция Еманюел Макрон и премиерът на Италия Джузепе Конте ще паднат от власт на следващи избори.\"Но каква политика трябва да води България на този фон - трябва да води национална политика\", каза бившият премиер.Иван Костов подкрепя идеята за повишаване на данъците на старите автомобили, предложена от Йорданка Фандъкова.\"Но трябва да се подходи комплексно - градски транспорт, паркирането, тъй като въздухът е най-голямата заплаха за здравето на всички граждани, и по света е така\", обясни Костов.Бившият премиер не пожела да коментира \"разпада в дясно\", тъй като е излязъл от политиката и няма сили да участва в боричкания. ", "date": "2019.12.01", "title": "Иван Костов: Премиерът няма на кого да се довери в момента"}
{"url": "http://www.cross.bg/klimata-izmenenie-borisov-1619266.html", "text": "/КРОСС/ Министър-председателят Бойко Борисов ще участва в 25-ата конференция по изменение на климата на 2 декември в Мадрид, Испания, съобщава пресслужбата на кабинета.Очаква се страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности в борбата с изменение на климата в развиващите се държави, с пазарни механизми за сътрудничество, както и докладване на поетите ангажименти заради климатичните промени.Държавните и правителствени ръководители на страните по Конвенцията ще изложат позициите си, с които да се даде напредък на преговорите за финализиране на правилата за прилагане на новия пазарен механизъм по чл. 6 от Парижкото споразумение. В него се залага възможността за използването на доброволни механизми за намаляване на емисиите, предназначени за развиващите се държави.На Конференцията министър-председателят Бойко Борисов ще представи позициите на България по важни въпроси и приоритетни теми, свързани с изпълнението и отчитането на целите на Споразумението от Париж.Европейският съюз е отговорен за едва 9 процента от парниковите емисии в света, затова страната ни застъпва становището, че ЕС не може да се справи самостоятелно с проблема без поне толкова активно участие и на другите големи емитери (Китай, Индия и САЩ), се посочва в прессъобщението. В същото време Европа, благодарение на опита и силно развитите си технологии, играе водеща роля в борбата с климатичните промени. В рамките на форума ще се проведе среща на държавните и правителствените ръководители на ЕС. ", "date": "2019.12.01", "title": "Борисов участва в 25-ата конференция по изменение на климата в Мадрид"}
{"url": "http://www.cross.bg/bansko-stydentite-stydenti-1619278.html", "text": "/КРОСС/ Седмица преди студентския празник на 8 декември, повечето хотели и заведения в Банско вече са резервирани. Очаква се в града да празнуват близо 10 000 студенти. Повечето от тях са с куверт за две нощувки, с осигурена вечеря и празнична програма. Заведенията в Банско също се подготвят да посрещнат младежите. Цените са запазени като миналата година.Традиционно хотелите в Банско посрещат студентите с жива музика, ди джеи, томбола и купон до зори. В двудневния пакет за престой цената е около 150 -200 лева на човек. В пакета са включени две нощувки със закуски, празнична вечеря и посещение на спа зоната на комплекса.Надя Атанасова: Имаме си студенти, които са изцяло при нас..Смятам , че са доволни, защото работим със студенти поне 4 или 5 години.Цените на кувертите за празника в банските механи започват от 20 лева. Крайна цена няма, защото много от студентите предпочитат да бъдат на свободна консумация.Стефан Малински, управител на механа: Стараем се ценовата листа да бъде съобразена с икономическото положение в страната ни. Зависи с какви финанси разполагат. Все пак да не забравяме, че са млади хора и че учат.Повечето от студентите са склонни да похарчат между 200 и 300 лева за празника. Но има и такива, които ще отделят минимален бюджет за 8 декември.Евгени Цветков, студент: Доста пари са склонни да отделят, като мама и тате дават, е нормално да се отделят пари, все пак.Мила Смиленова, студент: Не съм човек, който би дал огромна сума пари за такова нещо, особено за една вечер. Нищо, че е 8 декември.Стефка Стоименова, студент: По принцип студентите обичат да се забавляват. Така че, дали ще е на Банско, дали ще е на дискотека, дали ще е у дома, ако го има купона - го има.Собствениците на заведения в Банско се надяват и този 8 декември да премине нормално, и предвиждат допълнителни мерки за да бъде осигурено спокойствието както на празнуващите студенти, така и на редовните клиенти. ", "date": "2019.12.01", "title": "Повечето хотели и механи в Банско вече са резервирани за студентския празник "}
{"url": "http://www.cross.bg/lyuben-kornezov-ninova-1619257.html", "text": "/КРОСС/ \"Напусна ни една от най-ярките личности на парламентаризма, блестящ юрист и изключителен авторитет за нас, българските социалисти - Любен Корнезов. В политиката си остава безспорният ориентир за почтеност, а в човешките отношения - за доброта и великодушие. Поклон. Ще ни липсваш, професоре\". Това написа във Фейсбук председателят на БСП Корнелия Нинова във връзка със скръбната вест за смъртта на проф. Любен Корнезов.", "date": "2019.12.01", "title": "Нинова : Напусна ни една от най-ярките личности на парламентаризма"}
{"url": "http://www.cross.bg/vsichki-yslygi-sotzialnite-1619249.html", "text": "/КРОСС/ За политическа партия МИР основополагащи етични принципи и ценности са моралът, нравствеността, общочовешките добродетели и патриотизмът - обичта и дългът към нацията, разбирана като общност на всички български граждани.Ние принадлежим на Европа, не като абстрактни и безродни хора, а като българи със своя собствена история, бит и култура. Всяка политика - вътрешна, външна, социална, енергийна, финансова, военна - трябва да се дефинира през призмата на националния ни интерес и идентичност. Това се казва в разпространена позиция на ПП МИР (Морал, Инициативност, Родолюбие) по повод новия закон за социалните услуги. Една от основните цели на най-младата българска партия е възстановяване на ценностите и моралните устои на българското семейство и общество.В позицията се казва още, че заради действията и бездействията на българските политици през последните 30 години, България е изправена пред едно от най-големите предизвикателства в своята история - да оцелее като държава и българският народ да се съхрани напред във времето. В продължение на години се осъществява подмяна на християнските ценности чрез въплъщаване в законодателството на идеи, които нито са част от душевността на българина, нашата народопсихология и традиции, но и са в конфликт с устоите на православната ни вяра.\"В последните години и месеци в България  бяха приети редица закони и нормативни документи, които заедно с Националната стратегията за детето 2019-2030 г. и Истанбулска конвенция застрашават съхранението на традиционното българско семейство и възпитанието на децата ни в християнските ценности. Срещу всичко това ПП МИР категорично се противопоставя и ще се бори с всички законови сили и средства\", пишат още от ПП МИР.За да се защити традиционното българско семейство, както и да се спре демографската катастрофа в България и успоредно с това ефективно да се предпазят децата и жените от опасности, според ПП МИР е необходимо да се създаде добра и устойчива законодателна уредба.Според ПП МИР сериозна тревога буди новоприетия Закон за социалните услуги и промените в други нормативни актове, които променят реда за осъществяване на социалното подпомагане в Република България.\"На 22.03.2019 г. е приет Закон за социалните услуги, а управляващите от ГЕРБ, ВМРО, НФСБ и Атака чрез позната законодателна техника променят много други нормативни актове, включително Семейният кодекс, Законът за закрила на детето, Законът за социално подпомагане. Тази нова законодателна уредба, която се отнася до обществени отношения, засяга всички граждани на Република България. В част от разпоредбите и са включени и идеите на обсъжданата и неприетата, поради широкото обществено недоволство, Национална стратегия за детето 2019-2030 г.\", се посочва още в позицията на ПП МИР.Промените в Закон за социалните услуги и всички съпътстващите закони влизат в сила от 01.01.2020 г. За прилагането на този закон се предвижда приемането на подзаконови нормативни актове в тримесечен срок от влизането му в сила, поради което и към настоящия момент законът не дава ясна представа за конкретното въздействие, което ще окаже върху обществените отношения. Според ПП МИР тази неизвестност крие още по-голяма опасност за въздействието, което законът може да окаже върху българското общество.От партията смятат, че Нормативната уредба на изключително важни правила за поведение трябва да бъде включена и приета със закон, а не в подзаконови нормативни актове.\"Всички тези действия и бездействия на управляващата коалиция от ГЕРБ, ВМРО, НФСБ и Атака показват, че управляващите не само не искат да преборят демографската криза, но искат чрез законови средства да утвърдят схема за извършване на социални услуги от чужди неправителствени организации\", са категорични от ПП МИР.Според ПП МИР новата нормативна уредба е ясен сигнал за това, че чрез нея управляващите не целят да се преодолее демографската криза чрез подпомагане на родителите за отглеждането и възпитанието на детето в семейството.\"Напротив - тя създава нова конструкция в социалните отношения с водеща роля на частните доставчици на социални услуги - основно НПО, които могат да бъдат и проводници на чужди интереси, вредни за българското общество\", категорични са от ПП МИР.Според най-младата българска партия тази нормативна уредба основателно повдига въпроса за страховете на българите за децата им, а интересът на децата да бъдат отглеждани в семейството от биологичните им родители не е защитен, което е видно от регламентираните основания за настаняване на дете извън семейството.\"За нас православните християни детето е неразделна част от неговото семейство. С него то се намира не просто във фактически или юридически отношения, а в духовна зависимост, в духовна симбиоза, в духовно единение. Ограничаването и лишаването от родителски права е точно и ясно уредено в сега действащия Семеен кодекс. Нормативното регламентиране на множество нови предпоставки за ограничаване на родителските права поставя родителите в невъзможност да възпитават собствените си деца, тъй като процесът на възпитание включва в себе си поощрителни, обучителни, но и ограничителни мерки, които трябва да се прилагат комплексно\", са категорични от ПП МИР.Чрез направените от управляващите промени се създават предпоставки за един модел на незаконна и ненаказуема намеса на чиновници и неправителствени организации в семейството, което според нас от ПП МИР е абсолютно недопустимо и обслужва чужди икономически и политически интереси.За да бъде защитена целостта на християнското семейство, съхранението на българските ценности и традиции ПП МИР иска незабавно да се отложи действието на новия Закон за социалните услуги. Според ПП МИР българското общество има нужда от широк обществен дебат по темата с участието на всички заинтересовани страни.Именно за това ПП МИР ще организира кръгла маса с участието на всички заинтересовани страни и институции в това число и Българската православна църква, която също излезе с ясна и категорична позиция в защита на християнските ценности и семейството.ПП МИР предлага едва след провеждането на кръглата маса и след като бъдат взети предвид предложенията на всички заинтересовани страни да се подготви Закон, който гарантира съхранението на традиционното българско семейство и възпитанието на децата в християнските ценности и добродетели.  ", "date": "2019.12.01", "title": "ПП „МИР” протестира пред сградата на Европейската комисия в София"}
{"url": "http://www.cross.bg/elhata-vitleem-hilyadi-1619244.html", "text": "/КРОСС/ Във Витлеем бяха запалени светлините на Коледното дърво, с което се дава начало на празничните дни.Събитието привлича хиляди туристи от цял свят и е едно от най-важните в културния календар на града, смятан за родното място на Исус.Елхата грейна с хиляди лапички в бяло и златно, а върхът й е украсен с голяма червена звезда.Украсен е и площадът пред базиликата \"Рождество Христово\", където е елхата.Празничната вечер завърши с пищни фойерверки. ", "date": "2019.12.01", "title": "Запалиха елхата във Витлеем"}
{"url": "http://www.cross.bg/slunchevo-temperatyri-mesta-1619245.html", "text": "/КРОСС/ Тази сутрин температурите са между минус 3° и 2°.Облачността ще е променлива, намаляваща, на много места до слънчево. Вятърът ще отслабне и постепенно ще се ориентира от югоизток. Максималните температури ще са между 4° и 9°.В планините - предимно слънчево време. Преди обяд на отделни места в масивите от Източна България ще превалява сняг. Ще духа умерен вятър от север-северозапад.В понеделник сутрешните температури ще бъдат между минус 4° и 1°, но дневните слабо ще се повишат.Във вторник ще има валежи от дъжд, но с понижението на температурите в Северна България и по високите полета дъждът ще преминава в сняг.В сряда ще бъде студено, облачността бързо ще намалее. ", "date": "2019.12.01", "title": "Времето ще е слънчево, но по-студено "}
{"url": "http://www.cross.bg/plovdiv-plaza-beshe-1619250.html", "text": "/КРОСС/ PLOVDIV PLAZA мол посрещна първия си рожден ден с много игри, хубави емоции и купища подаръци за най-големите фенове на риалити шоуто „Фермата\" в събота. Хиляди пловдивчани се стекоха в най-новия и модерен търговски център в града, за да се срещнат със своите любимци от различните сезони на телевизионното шоу и да участват в игрите от „Арена на дуелите\".А игрите бяха за малки и големи и включваха не само изпитание на умения като сила и сръчност. За истинските професионалисти при спиртните напитки беше надпреварата \"Познай ракията\". Специално за празника Източният атриум на PLOVDIV PLAZA беше преобразен с препятствия и бали със слама, а водещите на „Фермата\" Иван и Андрей даваха кураж на участниците. Еуфорията в мола се допълни от концерта на Михаела Филева и „Славея на Фермата\" - Лилия Семкова. За по-добрата видимост на многохилядната публика организаторите се бяха погрижили цялото шоу да се излъчва на живо на огромния LED екран в мола.Не само PLOVDIV PLAZA празнуваше в съботния ден. Събитието в търговския център се превърна в троен празник. Другият рожденик беше водещият Иван, а Андрей пък имаше да черпи за имен ден.Специална изненада за всички гости на събитието беше флаш моб изпълнението на автентични народни песни - специален подарък от Фермерски пазар „Пендара\" за рождения ден на PLOVDIV PLAZA.Празненствата в търговския център продължават и днес със специален коледен караоке концерт на Маргаритка и светването на коледната елха заедно с Дядо Коледа и Снежанка.  ", "date": "2019.12.01", "title": "PLOVDIV PLAZA отпразнува първи рожден ден на мола"}
{"url": "http://www.cross.bg/vuvezhdaneto-sistemata-svetovnata-1619251.html", "text": "/КРОСС/ На 5 декември в София Агенция „Пътна инфраструктура\" и Световната банка - консултант на държавната пътна администрация за въвеждането на тол системата, организират форум във връзка с въвеждането на тол системата. Срещата е рамките на общественото обсъждане на проекта на тарифа на тол таксите, което продължава до 16 декември 2019 г.Експертите от банката подпомагат администрацията при определяне на обхвата за таксуване с тол на пътната мрежа и размера на тарифите. Пред участниците във форума проф. Олег Асенов, член на Управителния съвет на АПИ, ще представи философията и същността на електронната система. Експерти на Световната банка ще представят най-добрите европейски и световни практики при въвеждането на тол таксуването, принципите за определяне на тарифите у нас и как те ще се отразят на цените на стоките от първа необходимост и на автобусните билети. Ще бъде представен и моделът на функциониране на националните доставчици на услуги и на доставчиците на декларирани данни като партньори на АПИ в тол таксуването.На форума в хотел „Хилтън\" са поканени представители на министерствата на регионалното развитие и благоустройството, на финансите, на транспорта, информационните технологии и съобщенията, на вътрешните работи, Агенция „Митници\", членовете на Обществения консултативен съвет по въвеждане в експлоатация на електронната система за таксуване на база време и изминато разстояние, представители на неправителствения сектор, икономически анализатори и др. ", "date": "2019.12.01", "title": "АПИ и Световната банка организират форум за тол системата"}
{"url": "http://www.cross.bg/sofiya-beshe-godini-1619246.html", "text": "/КРОСС/ България ни измъкна от тоталната изолация. Никола Груевски възстанови най-мрачната антибългарска пропаганда на бивша Югославия. Истинско историческо отклонение беше наследникът на ВМРО да се чувства по-близък до Белград, вместо до София. Липсата на пътна инфраструктура между София и Скопие ни пречи да излезем от тази мъгла и да осъзнаем и осмислим историческите факти. В Скопие имате десетки сръбски медии и нула български. Не искам и да чувам за някаква 4-та Югославия. На този етап \"малкият Шенген\" е в структурна безпомощност.Това са само част от посланията на македонския президент Стево Пендаровски в интервю за Агенция БГНЕС, което е и първото телевизионно интервю за българска медия.Неотдавна изразих личните си резерви по отношение на „Малкия Шенген\". За нас те са преди всичко в областта на европейската интеграция. Идеята за „Малкия Шенген\" беше обявена официално на 11-12 октомври в Нови Сад, само няколко дни преди отрицателната позиция на френския президент Еманюел Макрон и по същество на целия Европейски съвет за започване на преговори с Европейския съюз за членство. На пресконференция на 18 октомври той обясни решението си и ни нарече „съседи\", но институционално ние не сме съседи. Съседите на ЕС са страните от „Източното партньорство\", като Молдова и страните от Северна Африка. Ние сме част от Европа и когато един ден изпълним критериите, ще станем пълноправен член на тази Европа. Когато видях идеята за „Малкия Шенген\" забелязах, че тя съдържа основните принципи на така нареченото Европейско икономическо пространство. Ако това е един вид обезщетение за това, че не станахме членове на ЕС, ще кажа - не, благодаря за тази инициатива.Всички политически лидери в Македония, включително премиерът Зоран Заев, който участва в двете срещи, посветени на „Малкия Шенген\", се съгласихме, че няма да приемем тази инициатива, ако тя е компенсация или алтернатива на членството ни в ЕС. „Малкият Шенген\" има структурни слабости и не трябва да бъде нова Югославия.В политиката, особено в международната политика, правило номер едно e, ако една организация или голяма държава остави празно място, друга ще го запълни. В нашата ситуация, ако ЕС остави това пространство, не говоря само за Македония, а за целите Западни Балкани ... ще се образува стратегически вакуум. Той ще бъде запълнен за много кратък период от време от други страни, дори и да не искате. Смятам, че ЕС схвана грешката си, която направи през октомври.Ако ЕС и на срещата на върха в Загреб на 6 май, която е планирана по време на хърватското председателство, по някаква причина не вземе политическо решение за започване на преговори, тогава проблемът ще стане още по-голяма, защото ще стане ясно, че ЕС няма намерение да се разширява бързо със Западните Балкани. а Груевски възстанови югославската агресия срещу БългарияНе е преувеличение квалификацията, която Зоран Заев често дава за ролята на Бойко Борисов и настоящото българско правителство през последните две години, според която българският премиер заедно с Ципрас са помогнали да излезем по-бързо от международната изолация. Наистина смятам, че договорът за приятелство с България, колкото и да изглежда, че е нещо обикновено трябва да подчертая, че когато ние го подписахме, ние току-що бяхме се освободили от един тежък авторитарен режим на Никола Груевски, а това не бе просто един антизападен режим, но и антиалбански и с антибългарско настроение. По онова време всичко, което идваше от София, напомняше на най-лошите времена от комунизма. Когато се разказваха вицове за българите, когато се подигравахме с българския народ чрез пропагандата на комунистическия режим. Груевски на практика реставрира тези времена и е исторически парадокс той, който твърди, че е наследник на историческото ВМРО задълба в такава антибългарска риторика и поведение. Трябва да знаете, че за Никола Груевски България като държава не съществуваше...Не искам да се задълбочавам надълго и нашироко от тази позиция, на която съм. По-рано като експерт и професор съм казвал това. И така това беше най-голямата историческа девиация Белград да бъде по-близък от София на лидера на историческото ВМРО. Тук спирам.Договорът за добросъседство беше подписан на 1 август 2017 г. само два месеца и половина след съставянето на правителството на Зоран Заев. Атмосферата беше все още такава, каквато беше по-рано, не беше променена. Ние нямахме време да кажем, че хората там на Изток от нас не са наши врагове. България е страна-член на ЕС от дълго години, а също така и на НАТО, и че, като изключим солунското пристанище, е нашата най-близка врата към Европа.Признаването на независимостта на Македония през 90-те години на миналия век беше категорична заслуга на президента Желю Желев и помощта, която ние получихме, след като Гърция наложи ембарго в продължение на година и половина. Тогава, според данните на Световната банка, нашата икономика загуби около 60% от БВП. Не можем да забравим приятелската помощ на България и Турция, която те ни оказаха тогава по Коридор №8, който никога не се направи докрай и това е наша грешка, не ваша. И искам да кажа, че в такава атмосфера не беше никак лесно да се направи такъв договор. Беше тежко. И въпреки, че този договор беше на 90% същият договор от времето на премиерите Любчо Георгиевски и Иван Костов през 1999 г., беше тежко от политическа гледна точка да се обясни на нашата общественост, която беше свикнала да чака само неприятелски действия от София. В това се състои голямата заслуга и на Борисов, и на Заев в този момент.Ако двата коридора заработят на 100% от капацитета си, това ще допринесе значително за икономическото развитие на страната. Гарантирам ви. Не оспорвам аспекта на сигурността. През 1992-1994 на нас ни бяха наложили блокада. Без помощта на приятелските държави, щяхме да умрем в икономически смисъл и като държава щяхме да бъдем сериозно дестабилизирани. В икономически план ние нанасяме големи щети на нас, защото вие имате други коридори, по които се свързвате с останалата част на света, включително с Европа, които ние нямаме. Ние нямаме излаз на море. През изминалите 30 години нещо беше започнато, но не е завършено. Това е срамно за всички нас, които бяхме на власт в Скопие през последните 30 години.Дълги години съм се занимавал с въпросите на сигурността и ще ви кажа, че НАТО не ни приема заради страх от нашите съседи, а заради новите заплахи. През последните години сме подложени на страшна политическа пропаганда с всички тези фалшиви новини, един нов феномен или така наречените хибридни заплахи. Не можем да се отбраняваме, ако нямаме помощ от съюзниците. Не говорим за традиционни войни. Никой няма да ни нападне. Около 140-150 наши граждани се сражават по бойните полета в Сирия, Ирак и Близкия изток. Обменяме информация със страните от НАТО, които ни информират за това с какво оръжие и навици ще се завърнат тези бойци. Обмяната на информация с нашите съюзници от алианса вече се осъществява на по-високо ниво, отколкото през миналата година.Не бих искал да говоря надълго и нашироко по тази тема. Не съм вчерашен в политиката на Македония. Не за пръв път заемам пост. Между впрочем съм имал щастието и привилегията да работя и с Борис Трайковски, и по-късно с Бранко Цървенковски, т.е. на най-високо политическо равнище, мога да ви кажа, че стереотипите са по-силни от политическата реалност. Не искам да излезе така, че чета на някого лекции. Аз съм последния, който трябва да го направи това. Ние за първи път със Зоран Заев и Бойко Борисов получихме нестандартни политици, без исторически товари и емоции. Аз мога да кажа, че става въпрос за гигантски товар от комунистическото време, който за съжаление през този дълъг и мъчителен преход не бе прочистен и преди всичко в образователния процес. Може да говорите и с Любчо Георгиевски и с други премиери, но аз твърдя, че нашите учебници по история не само по отношение с България, но и по отношение на Запада са същите. Пропагандата в бивша Югославия, която твърдеше, че ние имаме най-съвършената система. Днес ние имаме хора на средна и по-стара възраст, които за съжаление \"учат\" и по-младите, че е лошо да си богат, че всички богати на Запад са престъпници. Аз съм потресен, че след толкова години като професор в университета, видях, че дори и сред по-младото поколение съществува този колективизъм като дух, а те са специфични за комунизма. За съжаление и в двете държави тези комунистически матрици са много силни, включително и комунистическата историография до 90-та година, те са мощни и при вас и при нас....В Скопие никъде не можете да си купите нито един български вестник. Няма нито един български канал, включително и по сателита. Още преди пет години писах, че в София се провеждат панаири на книгата, които са пет пъти по-големи от Солунския и Белградския. Малко хора знаят, дори и най-младите, че в близост до София има филмови студия, в които се снимат филми и копродукции с най-големите холивудски актьори. Броят на филмите, които се снимат там е по-голям, отколкото на цялата филмова продукция в Централна и Югоизточна Европа. Е сега, защо нашите хора не знаят това? Защо ние политиците не правим така, че това да бъде достъпно до македонските граждани, който искат да четат книги, който искат да гледа филми, който иска нека да отиде в София. Аз говоря за обикновените хора от двете страни на границата, които не могат да разберат, че от едната страна имаме само врагове, а от другата само приятели, така както внушаваше югославската пропаганда десетилетия на ред.Защо нямаме ЖП линия, защо нямаме магистрала, пътуваме три часа и половина, за да минем 220 км. от София до Скопие. Не знам дали знаете, но същото е разстоянието от Скопие до Солун, но то се минава за по-малко от час и половина. Това е грешката на политиците. Аз съжалявам, че днес македонската младеж знае всички сръбски футболисти, чалга звезди, а не знае за нито един български артист и спортист. Те не знаят за нито един гръцки артист или спортист, също. И да не говорим за Косово и Албания. Това е грешката на политиците. Не може да твърдим, че не е време. За да дойде времето ти като политик трябва да създадеш средата, а ние не сме я направили до момента... с малки изключения. И Любчо Георгиевски имаше нестандартно мислене, но не направи нестандартни политически ходове. Политиците трябва да създадат среда, за която да се запиташ: Абе защо не сме били в София...За тези 30 години ние не построихме инфраструктура към България, Македония няма магистрала и до Прищина. Ние не създадохме и човешката инфраструктура, нито новата историческа инфраструктура, защо? Защото имахме политици каквито ги описахме до момента. Ако бяхме направили модерна магистрала до София, ние по-дълбоко щяхме да задълбаем при разчистването на историческите мъгли....Имаше скромни опити за реабилитация, за които комунистическата пропаганда твърдеше, че са били чужди шпиони, а всъщност те са били борци за македонската кауза. За първи път през 2000-та година имаше опит за отварянето на архивите на комунистическата държавна сигурност. Тогава започна с много ограничения процесът на лустрация, но само след година всичко приключи. А досиетата бяха предадени в архива на Македония, със зачеркнати и заличени имена на доносниците, включително и на полицейските служители създавали тези досиета. По времето на Груевски, това се превърна в борба срещу политическите опоненти. На практика по негово време бяха укривани истинските доносници, близки до семейството му. На практика истинските борци за македонската кауза, бяха представени за доносници, а истинските агенти бяха скрити под чадъра на ВМРО - ДПМНЕ. Той на практика компрометираше самата идея за лустрация.В една светска държава аз няма как да бъда най-компетентния по църковния въпрос. Лично следя този въпрос доста отдавна. Да припомня и за една среща на починалия бивш президент Борис Трайковски и неговия разговор с Вселенския патриарх Вартоломей през 2002 г. Тя бе една много интересна среща, която продължи 1 час и 45 минути. На нея се говореше за статута на Македонската православна църква (МПЦ). Кое бе необичайното на тази среща? Трайковски каза на патриарха - аз съм протестант, но искам да помогна на моята църква и той се бореше лъвски за нея. Да кажа открито днес имаме един пробив в тази посока и отчасти направихме крачка напред с Преспанския договор. Днес имаме нови хоризонти, не само с евентуална подкрепа от страна на Българската православна църква, а въобще в православния свят. Всички знаем, че имаме противопоставяне от страна на Сръбската православна църква (СПЦ) срещу нас. През всички тези години и десетилетия зад СПЦ стоеше Гръцката православна църква и спора за името.Имам покана от българския президент Румен Радев да посетя София. С него имаме принципно съгласие и той знае моята позиция. Съвместната историческа комисия не работи с желаното от двете страни необходимо темпо. Решихме да изчакаме - да видим евентуални положителни развития на тази комисия и след това да имаме с какво да се похвалим.След София аз искам да посрещна Радев в Скопие. Трябва да ви кажа, че и в двете държави работим интензивно за създаването на атмосфера за по-свободно и пълно зачитане ", "date": "2019.12.01", "title": "Македонският президент: България ни измъкна от тоталната изолация"}
{"url": "http://www.cross.bg/razpredelenie-suoruzheniya-bulgariya-1619248.html", "text": "/КРОСС/ ЧЕЗ Разпределение България инвестира 4 млн. лв. в монтирането на автоматизирани съоръжения по електроразпределителната мрежа през 2019 г. Компанията инсталира близо 270 устройства, които ще спомогнат за много по-бързата реакция на дружеството при възникване на евентуални аварии.Автоматизираните съоръжения са няколко вида. Те сигнализират къде е аварията и това скъсява времето за нейното локализиране; показват къде има къси съединения и подават команда на електропровода или друг тип съоръжение да се изключи, за да се избегнат сериозни повреди. Някои от тях имат възможността сами да изключат електропровода и след това да го включат. Благодарение на устройствата, диспечерите са в състояние да насочват аварийните екипи с много по-голяма точност. Всичко това води до по-бързи реакции при аварии и съответно до по-кратко време, в което клиентите са без електрозахранване.„Автоматизацията на мрежата води до редица облекчения. Пример в това отношение е автоматичното секциониране на електропроводите на  отделни зони, което дава възможност за отделяне на авариралия участък в рамките на няколко минути, като по този начин по-голямата част от клиентите, захранвани от него, остават незасегнати, докато повредите се отстраняват\", каза Васил Василев, директор „Експлоатация и поддържане в ЧЕЗ Разпределение България.Автоматизираните устройства, които компанията монтира, са кабелни и въздушни сигнализатори, мощностни разединители и реклоузъри. Само за последните две години и половина инвестицията в този тип съоръжения възлиза на 11 млн. лв. Развивайки автоматизацията на електроразпределителната мрежа, ЧЕЗ Разпределение България стартира и модернизацията на възлови станции на територията, обслужвана от дружеството. ", "date": "2019.12.01", "title": " 4 млн. лв. инвестира ЧЕЗ Разпределение в автоматизирани съоръжения по мрежата през 2019 г"}
{"url": "http://www.cross.bg/rukovodstvoto-lokomotiv-klyb-1619243.html", "text": "/КРОСС/ Полицията задържа човек от ръководството на футболен клуб „Локомотив София\" във връзка с побоя от петък. Още двама души са арестувани, единият от които е лидер на агитката на столичния клуб.Арестите са заради нападение срещу представители на ръководството на „Хебър\" (Пазарджик) по време на футболната среща на стадион „Локомотив\". В сбиването се включили и други фенове на отбора домакин. Няколко души пострадаха. Полицията издирва още участници в инцидента. Образувано е досъдебно производство. ", "date": "2019.12.01", "title": "Задържаха член на ръководството на ФК „Локомотив София\" "}
{"url": "http://www.cross.bg/grypa-portygaliya-sofiya-1619233.html", "text": "/КРОСС/  Изключително жестока група очаква националния отбор на България, ако се класира на Евро 2020, съобщи Gong.Жребият за форума определи нашите да са в един поток с Германия, Франция и Португалия, ако преодолеят баражите.Това е наистина ужасяващ жребий за \"лъвовете\", които преди това обаче имат още работа за вършене. Ако стигнат до там, те ще са заедно с последните два световни шампиона и с действащия европейски първенец.За да се доберем до финалите, трябва да победим първо Унгария на полуфиналните плейофи в Лигата на Нациите на 26 март в София. Ако го сторим, после ни предстои и финален бараж в София на 31 март, като в него евентуално срещаме Исландия или Румъния.И ако се доберем до тази смилаща група, ще открием представянето си срещу Португалия на Кристиано Роналдо. \"Мореплавателите\" са шампиони от предишния форум на Стария континент от 2016 г. ", "date": "2019.12.01", "title": "България в група с Германия, Португалия и Франция, ако се класира за Евро 2020 "}
{"url": "http://www.cross.bg/moskva-purzalka-zimata-1619236.html", "text": "/КРОСС/ През зимата в Москва има много сняг, който покрива черния асфалт, удивително украсява паметниците и сградите на града. С толкова много декоративни светлинки, както и снежинки, които леко падат, Москва се превръща в истинско магическо място.Най-красивото и вълшебно място в Москва е нейния Червен площад. ГУМ, украсен с хиляди светещи лампички, Катедралата \"Свети Василий\", куполите, на която толкова наподобяват фунийките за сладолед. Тук, наЧервения площад, можете да намерите най-впечатляващите празнични украшения и инсталации.Чудовищната ледена пързалка на изложбения център All-Russia предлага на запалените скейтъри над 20 000 кв. м. лед, което я прави най-голямата изкуствена пързалка в Европа. Всъщност е толкова голяма, чеорганизаторите са взели решение да разделят пързалка на под-зони, за да се погрижат за всички вкусове. Те включват детска зона, зони \"Безкрайност\" и \"Голям кръг\", а за романтичните сред вас дори \"Алея налюбовта\".Благородството на Москва, булевард \"Тверской\" е най-дългият и най-старият булевард в центъра на Москва. Започвайки от площад \"Пушкин\" и простиращ се до паметника \"Тимирязев\" по пътя към Арбат, тази приятнапешеходна зона с дървета е обградена от няколко забележителни сгради, включително Кафе Пушкин и къщата на Херцен, където едноименния автор е роден. През зимата булевардите стават още по-магически, дърветата са украсени с лампички и с празнични сергии по централната артерия, където се продават сувенири, греяно вино и сезонни ястия.Никой списък в Москва не би бил пълен без Централен парк Горки, може би най-класическият от всички зелени площи в Москва. През 2011 г. паркът претърпя голяма реконструкция, красиво поддържаните цветни лехи ивпечатляващите булеварди са замени с внушителния тематичен парк, който доминира в пространството. Както и при повечето други паркове в Москва, ски пистите са създадени за ентусиастите на зимни спортове. Миналата година повече от половин милион души са посетили ледената пързалка през зимния сезон и този брой се очаква да нарасне още повече през следващите месеци. Паркът има зони за сноуборд скокове и инструктори, ако решите да се научите.Паркът Соколники предлага 15 писти на обща площ близо 50 километра, за да практикувате ски. След това може да релаксирате в едно от многото кафенета из парка с чаша горещо греяно вино. Соколники има най-голямата естествена ледена пързалка в Москва, което означава, че трябва да имате свои собствени кънки. През зимата опознайте красивите гори от бреза, смърч и бряст.Руската столица е известна със своя висок стандарт и невероятни забележителности. Москва през зимата, в разгара на празниците - това е истинско вълшебство, радост за всички сетива. ", "date": "2019.12.01", "title": "Москва – истинско магическо място (СНИМКИ)"}
{"url": "http://www.cross.bg/stzenarist-bulgarski-proekti-1619237.html", "text": "/КРОСС/Изключително богата и натоварена сесия за финансиране на нови български игрални филми приключи в тази седмица. Националният филмов център оповести решенията, от които става ясно кои проекти ще влязат в производство през следващата година. Необичайно много от проектите са по съвременни български романи, спечелили вниманието на читателите.„Калуня-каля\" - новият игрален проект на режисьорката Иглика Трифонова получи зелена светлина за производство, за което НФЦ отпуска над 600 хил. лв. (сумата в крайна сметка може да надвиши и 1 млн.). Посмъртно писателят Георги Божинов ще получи още признание за своя роман, преиздаден над 10 пъти - след като през 2014-а Деян Енев преоткри „Калуня-каля\". Филмовата адаптация на романа е дело на Трифонова.Само за още един филм е гласувана такава сума - „По-малкото зло\" със сценарист Юрий Дачев и режисьор Магдалена Ралчева (позната от филма „12А\").Финансиране в категорията „Проект за развитие на сценарий\" са получили „Чамъ-кория\" по книгата на Милен Русков със сценарист и режисьор Виктор Божинов, който пресъздаде и „Възвишение\", и „Балканска рапсодия\" по новелата на Мария Касимова-Моасе, със сценарист Димитър Коцев-Шошо. Един от спечелилите проекти с режисьор Зорница София („Воевода\") е написан от известния български писател Петър Делчев.Отпаднал е един от филмовите проекти по известен роман - „Камбаната\" на Недялко Славов, със сценарист Александър Секулов.В есенната сесия на НФЦ са подадени 17 проекта за финансиране с над 600 хил. лв. Одобрени са само 2 от тях. 16 проекта са кандидатствали за бюджет, по-малък от 600 хил. лв., три ще получат държавна субсидия за производство. Най-много предложения - 22 - са постъпили в категорията „Проект за развитие на сценарий\". Девет екипа ще получат пари, за да работят най-малко половин година върху усъвършенстването на сценария. След това ще кандидатстват за бюджет за заснемане. Подадени са документи и за над 15 късометражни филма.В една от най-оспорваните сесии на НФЦ са се включили почти всички български режисьори и сценаристи на игрално кино. Сред имената, отпаднали и одобрени, се срещат Светослав Овчаров, Радослав Спасов, Георги Дюлгеров, Камен Калев, Киран Коларов, Борис Десподов, Яна Титова, Иля Велчев, Петър Попзлатев и др.Комисията, която одобрява проектите, е с председател Адела Пеева. Сред членовете ѝ са Бойка Велкова, Стефан Куцаров, Пламен Манасиев, Ивайло Пенчев и др. ", "date": "2019.12.01", "title": "Иглика Трифонова снима филм по „Калуня-каля“"}
{"url": "http://www.cross.bg/selo-marinka-burzo-1619242.html", "text": "/КРОСС/ Автобус със 51 пътници, пътуващ по линията Варна-Одрин, се запали и изгоря снощи край бургаското село Маринка.Автобусът, собственост на хасковската фирма \"Тони 2004\", пламнал малко преди 19 часа, а шофьорът успял бързо да евакуира пасажерите, сред които не е имало деца.Пострадали и ранени при пожара няма, но огънят унищожил голяма част от покупките на пътниците, които били на пазар в южната ни съседка.„Нищо, пламък и готово, запалват се. Автобусът е от 2005 година, сравнително нов за автобус. Всичко е технически изправно. Кой ще те пусне в чужбина, ако не е изправен. Според мен причината е техническа. Сега ще кажат хората, аз не мога да кажа\", разказва Любо Миланов, водачът на автобуса.„Много бързо реагира шофьора, благодарим му много.Човека видя в последния момент, каза- бягайте, автобуса гори, отвори вратите и ние изскочихме, боси, голи, без якета.Това е, важното, че се спасихме\", казва Назик„Да благодарим на кмета на съседното село и на Маринка на кмета, отвориха, микробус осигуриха, да ни придвижат, за което сме благодарни\", споделя друг потърпевш.Веднага след инцидента пасажерите били настанени на топло в кметството на село Маринка, до идването на друг автобус, с който отпътуваха за Варна. ", "date": "2019.12.01", "title": "Автобус с 51 пътници се запали край Бургас"}
{"url": "http://www.cross.bg/myskat-dafne-dedzhordzho-1619238.html", "text": "/КРОСС/ Няколко минути по-късно той скочил обратно в колата, за да каже на Мускат, че имат сделка - да бъде убита известната журналистка Дафне Каруана Галиция.На 16 октомври 2017 г. Дафне бе взривена в колата си.Убийството шокира Европа и разкри изпълнения с насилие престъпен свят - слабото място на Малта. Години наред Дафне пишеше в популярен блог с остри политически коментари и обвинения за корупция по най-високите етажи на властта. Това ѝ създаде много врагове.Тази ексклузивна история на \"Ройтерс\" е неразказвано досега описание на заговора да бъде убита Дафне. За едно поръчково убийство срещу само 150 000 евро.Мускат разкрива тези сензационни подробности на полицията през април 2018 г. с надежда да бъде амнистиран. Детйали от свидетелските му показания бяха споделени с \"Ройтерс\" миналата година, но досега не са публикувани, за да не се навреди на следствието.Премиерът Джоузеф Мускат (бел.ред. - само съвпадение на фамилното име) отказва да одобри искането на Винс Мускат да го амнистира, независимо че прокуратурата даде имунитет срещу преследване на друг участник в заговора - таксиметровият шофьор Мелвин Тюма.Тюма призна пред полицията, че е бил посредник между убийците и човека или хората, наредили убийството на Дафне. Той е освободен под полицейска защита, твърди полицейски източник, и следващата седмица трябва да даде свидетелски показания в съда.\"Абсолютно несправедливо е Тюма да дава показания срещу Винс, след като именно Винс отведе полицията до него и им помогна да решат този случай. Той трябва да е амнистираният, не Мелвин.\" Това казва Полин Мускат, съпругата на Винс, говорейки за пръв път публично.Официални лица в Малта казват, че Тюма е бил арестуван на 14 ноември като част от друго разследване за незаконен хазарт. След задържането му той предложил информация за убийството на Дафне и предоставил доказателства, довели до задържането 6 дни по-късно на Йорген Фенек, един от водещите бицнесмени на Малта, казват още официалните източници на \"Ройтерс\".Фенек в момента е разпитван от полицията, адвокатите му отказват коментари, а защитникът на Тюма не отвръща на запитвания за коментар.Първият арест в разследването става на 3 декември 2017 г. Тогава Мускат и двамата му заподозрени съучастници - братята Алфред и Джордж Деджорджо, са обвинени в убийството на Дафне. И тримата отхвърлят обвиненията. След продължителни предварителни изслушвания те бяха официално обвинени през юли. Очаква ги съд, но още не е определена датата за начало на процеса.Мускат, известен на полицията за дребни прегрешения, включително внос на птици, се съгласява да проговори през април 2018 г.Това става, след като полицията казва, че думите му ще бъдат използвани само като свидетелски показания, ако защитниците му успеят да извояват амнистия.Запознат с подробностите от свидетелските показания на Мускат е споделил съдържанието им с \"Ройтерс\". Мускат казал на полицията, че на убийците са били платени 150 000 евро, като авансът е бил 30 000 евро. Използваната бомба е купена от средите на организираната престъпност на Малта и е доставена от италианската мафия.Полицията казва, че смятат Мускат за наемен убиец на Джордж Деджорджо. Той е лидер на организирана престъпна група и е известен с прякора \"Китаеца\". Алфред Деджорджо, известен като \"Бобеното зърно\", е бил член на същата банда, смятат още полицаите.Братята продължават да отричат да са участвали в убийството на Дафне и отказват да отговарят на въпросите на полицията. Марк Сант, адвокат на Винс Мускат, отказва коментар, както и адвокатите на братята.В разговор с полицаите Мускат посочва таксиметровия шофьор Тюма като посредникът, уредил убиването на Дафне, казва източникът, запознат с неговите думи. Мускат твърдял още, че е откарал Алфред Деджорджо на няколко срещи с Тюма. Според него не е чувал какво обсъждат двамата мъже да убиването на Дафне, но Алфред Деджорджо му разказвал накратко най-важното след всяка среща. Подробности за срещите били предавани от Алфред и на Джордж Деджорджо, казва още Мускат.Той твърди, че след като сключили договор за убиването на журналистката, те решили първо да я застрелят и купили пушка с оптически мерник. Мускат твърди, че оръжието е било доставено от Италия, а изстрелите трябвало да произведе Алфред Деджорджо.Престъпната група започнала работа с проследяване движението на Дафне, каране след колата ѝ и наблюдение на дома ѝ. Те избрали прозорец, пред който тя често сядала, докато работи на лаптопа си. В един момент са поставили и чувалчета с пясък на зид срещу прозореца, на които снайперската пушка да бъде подпряна за повече стабилност.Мускат казал на разследващите и че проследяването продължило и когато Дафне отседнала със семейството си в хотел край Ла Валета и, както и до летището, когато със съпруга си Питър са пътували в чужбина.Тюма помогнал, твърди Мускат, за наблюдаването на семейната кола, за да съобщи кога са се прибрали. Член на семейството на Дафне потвърди, че тя е отсядала в хотел \"Финиша\" (Phoenicia) на 17 и 26 август и е пътувала в чужбина с Питър от 16 до 21 септември 2017 г.След разузнавателната фаза бандата решила поради неизвестни засега причини, че ще е твърде трудно да застрелят Дафне, се казвало още в показанията на Мускат. Снайперската пушка била върната на доставчика, след което получили бомба и им било показано как да я взривят, допълнил той. Полицията е идентифицирала заподозрените доставчици на оръжието и се надява скоро да има арести.Дафне живееше в къща в обграден със зид имот край малтийско село. Обикновено е паркирала колата си вътре и това се оказало пречка за убийците, които се наждаели от достъп до автомобила, за да монтират бомбата. За целта се наложило да се прехвърлят през оградата в градината и да направят специална каишка за контрол над кучето, което тичало свободно из имението.Вечерта на 15 октомври 2017 г. Мускат и братята Деджорджо установили, че колата е паркирана извън имението. В разговор с \"Ройтерс\" Матю, синът на Дафне, е описал как е оставил колата на пътя въпросната нощ - нещо, което правел много рядко.В ранните часове на 16 октомври двамата Дежджорджо и Мускат отиват в селото да поставят бомбата, описва полицията пред съда.Източникът, запознат с показанията на Мускат, казва, че според него Алфред проникнал в колата като отворил прозореца от страната на пътника. Джордж наблюдавал околността от високо място, а Мускат - алеята пред дома на Дафне. През това време Алфред пропълзял в колата и поставил бомбата под седалката на водача.На съдебните заседания полицаи описват как данни от телефон са разкрили, че Джордж Деджорджо след това се е качил на яхта и е бил в Големия залив на Ла Валета, когато Дафне напуска дома си малко преди 15 часа на 16 октомври.Прокуратурата твърди, че Джордж Деджорджо е изпратил кратко текстово съобщение от яхтата до устройството в колата на Дафне, което е взривило бомбата и е убило жената.Мускат твърди, че остатъкът от договорената за убийството сума е била предадена на Алфред Деджорджо от Малвин Тюма 10 дни след атентата. Това станало на място, наречено Рамла Таз-Зейтун в южната част на Малта. Полицейски източници отказват да обсъжгдат подробности за финансови транзакции. Адвокатите на братята отказват коментар.Разгневени от разкритията и бавното разследване малтийци се сбиха с полицията по време на протест в ранните часове на петък.В петък бизнесменът Йорген Фенек поиска в съда президентът на страната да го амнистира в замяна на това да сподели информацията, която има за убийствто. Премиерът Джоузеф Мускат каза, че това няма да стане.Фенек лично се яви в съда, за да поиска главният следовател Кийт Арно да бъде отстранен от делото, защото имал връзки с премиера и бившия началник на кабинета му и близък съветник Кийт Скембри. Той също бе подозиран, че е свързан с убийството на Дафне и че тайно е пускал на медиите информация за отклоняване на вниманието. В петък Скембри бе арестуван, а в четвъртък бе освободен от полицията и бе обявено, че вече не представлява интерес за следствието. Защитниците на Фенек изпратиха молба за амнистия директно на президента Джордж Вела, а не на правителството, защото смятат, че то е в конфилкт на интереси в цялата история.Премиерът Мускат, който е на власт от 2013 г., е под растящ натиск най-после да подаде оставка след поредните разкрития. Специалният докладчик от 2018 г. на Съвета на Европа по случая Питер Амцигт също го призова вчера да се оттегли от поста. \"Само трима заподозрени са обвинени и никой не е осъден. Затова е изключително важно следващото правителство да бъде освободено от подозрения в корупция и незаконни действия, които обвиват администрацията на Мускат\", написа той.Премиерът казва, че няма да го направи преди да е приключил процесът и да е ясно кой стои зад убийството. Но в петък местно водещо издание съобщи, че все пак оставката му ще бъде обявена всеки момент, а неговата Лейбъристка паратия отмени събитие в неделя, на което той трябваше да говори.Цялата тази продължаваща поредица от обвинения и контраобвинения между влиятелни хора във властта и бизнеса само потвърждава, че Дафне е била права в голямата част от обвиненията в блога си, че държавата в Малта е прогнила, пише Би Би Си.В петък Фенек спокойно излезе от съдебната палата в скъпия си костюм и слънчеви очила, спокойно си запали цигара и каза на журналистите, че ще посочи имената на хора около премиера, свързани с поръчковото убийство.Разследването получи неочакван тласък заради острия нос на полицейско куче. На 13 ноември, сряда, то дава сигнал за нещо подозрително в багаж на летището. В куфар за полет до Истанбул митничарите откриват 210 000 евро в брой. Извикан е екип на отдела за борба с финансови престъпления и малко по-късно е задържан таксиметровият шофьор Мелвин Тюма.Докато го разпитват в полицията, той прави сензационното твърдение, че е действал като посредник в поръчковото убийство, предизвикало най-големите политически сътресения в островната държава, откакто тя стана независима през 60-те години.Емоциите около разследването избухнаха тази седмица и изкараха хората на протести на улицата. Всичко започна от даването в понеделник на имунитет на Мелвин Тюма заради предположенията, че в замяна ще даде ценна информация и може би има записи на разговори, свързани с делото.Във вторник подадоха оставка министърът на туризма Конрад Мици, а министърът на икономиката Крис Кардона доброволно се оттегли временно от поста си, за да бъде разпитан от полицията в събота. И двамата отричат да имат нещо общо с убийството.Миналата седмица Фенек бе арестуван в полицейска операция на яхтата му, беше настанен в болница и след това бе пуснат под гаранция. Миналата година той бе посочен като собственикът на регистрираната в Дубай компания 17 Black, описана в разследването \"Панамските досиета\" през 2016 г. като място, през което изглежда са изпрани милиони евро. Дафне писа за тази компания 8 месеца преди да я взривят и според нея 17 Black е свързана с високопоставени лица в правителството. Кийт Скембри бе посочен в \"Панамските досиета\", а Каруана Галиция твърдеше, че той и Мици (тогава министър на енергетиката) са се облагодетелствали от компании, които реално не извършват дейност, а превъртат незаконно спечелени пари.Ситуацията изглежда още по-оплетена от това, че когато Тюма казва преди две седмици, че иска адвокат, той посочва Джейсън Ацопарди - семейният защитник на семейството на Дафне, и колегата му Саймън Бусути.И двамата са депутати от опоцизионната националистическа партия, а Бусути беше лидер на организацията до 2017 г. И двамата са в челните редици на битката срещу правителството на Мускат да понесе отговорността си за случилото се. \"Разбира се, че отказахме да се срещнем с него, но е факт, че той е поискал да бъдем извикани веднага след арестуването му\", казва Бусути.Това е моментът, в който се отключи новата вълна от обвинения и твърдения, включително за 150-те хиляди евро и че ги е платил Йорген Фенек - човек с бизнес в имоти и хазарт и получил от правителството апетитен договор за електростанция.В четвъртък вечерта правителството заседава заради целия скандал извънредно 6 часа и половина до ранните часове на петък.Отново в четвъртък в Европейския парламент в Страсбург Манфред Вебер, лидерът на групата на ЕНП, каза: \"Ситуацията в Малта има последствия за целия европейски проект. Мисля, че този парламент трябва да изтъкне, както никога досега, пред властите там, че убийството на журналист заради политическите му разследвания трябва да има ясни политически последици.\"Репутацията на най-малката страна от ЕС е подложена на сериозни удари напоследък - заради това, че се превърна в център на онлайн хазарта, на борси за криптовалута, продажба на гражданство на ЕС срещу малко инвестиции и място с такъв контрол над прането на пари, който привлича онези, които искат да прикрият доходи и да не плащат данъци.Малта има същия глас в ЕС като всяка друга държава.източник: Дневник ", "date": "2019.12.01", "title": "Как се поръчва и извършва убийство на журналист в Европа "}
{"url": "http://www.cross.bg/mesta-tyristicheski-nastanyavane-1619240.html", "text": "/КРОСС/„Аз бих искала да успокоя всички, които дават апартаменти под наем чрез електронните платформи, че това, което беше прието през изминалата седмица в Народното събрание е най-лекият режим на регистрация на тези обекти\". Това каза в интервю за предаването „Събуди се\" по Нова телевизия зам.-министърът на туризма Ирена Георгиева. „По отношение на стаите за гости, искам да направя едно важно уточнение, редът за това стаите за гости да бъдат категоризирани съществува и сега.Дори това предложение, което беше обсъждано предполага и тези стаи да минат на по-лек режим, а именно регистрационен\", посочи тя. „Всички места за настаняване ще бъдат вписани в Националния туристически регистър, което ще означава, че те ще бъдат легитимирани. Ще се знае, че в тези места се предлагат туристически услуги, каза още Ирена Георгиева.", "date": "2019.12.01", "title": "Всички места за настаняване ще бъдат вписани в Националния туристически регистър"}
{"url": "http://www.cross.bg/aktivi-otzenka-godina-1619239.html", "text": "/КРОСС/ Близо 11 милиарда лева е стойността  на ВиК инфраструктурата в България. Това показва оценката на ВиК активите публична държавна и публична общинска собственост, която се прави за първи път.Активите, за които е събирана информация, са водоизточниците - каптажи, речни водохващания, пречиствателни станции, водопроводна мрежа, включително съоръженията по нея, помпени и хлораторни станции и други специфични съоръжения, канализационна мрежа (главни и второстепенни канализационни колектори в населено място и извън него), дъждопреливници, канализационни помпени станции, електрически съоръжения, измервателна апаратура и оборудване, както и сгради, които се използват от ВиК дружествата. Техническите параметри на подземната инфраструктура, която е над 90 хиляди километра, са оценени въз основа на наличната документация за тях, без допълнително обследване със специализирано оборудване.Оценката  е направена по проект „Подпомагане регионалното инвестиционно планиране на отрасъл ВиК\", финансиран от Оперативна програма „Околна среда  2014-2020 г.\", и е на база на унифицирани Инструкции за оценка на публични ВиК активи. Те са разработени от Световната банка през 2015 година, отново с финансиране по ОПОС, но от предишния период - 2007-2013 година.В рамките на сключения договор от Министерството на регионалното развитие и благоустройството е изготвена оценка на всички ВиК активи, представляващи публична собственост, които се стопанисват, поддържат и експлоатират от 39 ВиК оператора. Това са всички дружества с държавно участие в капитала, плюс част от общинските оператори, които към датата на обявяване на обществената поръчка през 2018 година са взели решение да се присъединят към обособената територия, обслужвана от държавен ВиК оператор в съответната област. Съгласно условията на сключения договор оценката на публичните ВиК активи е извършена към дата 31.12.2017 година.Такава оценка на публични ВиК активи се извършва за първи път в България и е мащабно начинание. Оценени са над 160 хиляди актива. Събирани са голям обем технически данни, прегледани са всички списъци с публични активи, които са част от договорите между асоциациите по ВиК и ВиК операторите в 39 обособени територии. В рамките на 4 месеца инженерни екипи са обходили територията на страната, за да направят обследване на място на по-съществените активи,  които се използват от съответния ВиК оператор.В резултат на извършената оценка текущата балансова стойност на публичните ВиК активи в обследваните територии, която е 3 310 577 000 лв., нараства близо три пъти до  10 890 658 000 лв. Съгласно приложената методика за оценка е получена нова възстановителна (справедлива) стойност на публичните ВиК активи (прибл. 11 милиарда лева), която показва какво би ни струвало да построим тези активи днес, които биха носили същите ползи за ВиК операторите и потребителите на услугите.Целта на тази оценка е да подпомогне по-ефективното финансово управление, отчетност и контрол върху съществуващите ВиК системи и съоръжения от страна на собствениците на публичните активи и ВиК операторите. ", "date": "2019.12.01", "title": "ВиК инфраструктурата в България е на стойност близо 11 милиарда лева"}
{"url": "http://www.cross.bg/petrov-institytzii-prof-1619241.html", "text": "/КРОСС/ „Тази линия на разделение, между гражданите и пациентите, от една страна и лекарите, лошите лекари, от другата страна, според мен, не е правилно\". Това каза в интервю за предаването „Тази неделя\" по БТВ кардиологът проф. Иво Христов, който е и зам.-председател на Столичния общински съвет. „Т. е. и ние сме пациенти, и ние сме граждани, и ние се стремим да помагаме на обществото. Смятам, че това е изключително погрешна, бих казал, че вече стана практика\", допълни той.Думите му са по повод удължаването на срока на проверката на случая със смъртта на 3-годишото дете в София. „За нас, лекарите, трагедията е многократна, защото ние се срещаме със смъртта, това е неизбежно, такава ни е професията. И за нас трагедията е наистина..., колкото пъти почине пациент, толкова пъти ние се чувстваме ужасяващо зле. Аз съм по няколко дни болен, буквално\", сподели проф. Петров. „Смятам, че нещата трябва да бъдат така направен и структурирани, че да се избягват такива драматични разделения. И до голяма степен не съм съгласен, че за всеки един такъв случай трябва обществените медии да бъдат до такава степен въвличани, и още повече институции на правителствено ниво да вземат решения за индивидуални казуси, като на всичкото отгоре се вземат и неправилни решения, много често, при такава емоционална ситуация\", изтъкна Петров.По въпроса, дали правилно решението за  отстраняването на шефовете на трети големи болници, в които е било преглеждано детето, до края на проверката, проф. Петров отговори: „Не съм съдник и не мога да бъда съдник на политиката на премиера Борисов, но смятам, че трябва да има наистина такъв тип отношение към институциите, което да ги направи стабилни. Не може институции, които се  управляват с много големи флуктоации в отношението към тях, да бъдат стабилни, и уважението на обществото към тях пада. Естествено, когато падне уважението на обществото, тези институции се разклащат. Ние нямаме полза от разклатени здравни институции. Имаме полза от добре стандартизирани и добре акредитирани по международните стандарти\", заяви кардиологът.Проф. Петров коментира и темата, защо нямаме детска болница: „Аз не бих казал, че трябва да има детска болница - мастодонт. По-скоро трябва да има детски болници, които да помагат на децата и на детското здравеопазване по места\". Проф. Петров коментира и докладът на Европейската комисия за състоянието на здравеопазването в целия Европейски съюз, според който изводът за България не звучи добре - здравеопазването ни е скъпо, сгрешена структура и спорна ефективност. „Всъщност ние сме в системата и до голяма степен сме отговорни за това. Смятам, че има много какво да се коригира. И този доклад всъщност потвърждава това, което ние знаем, той не ни изненадва. И не случайно в последните две години тече много стабилна дискусия, относно това ,че трябва да се промени, както финансирането, така и изразходването на средствата, така и структурата на здравеопазната системата. Аз смятам, че има много, какво да се поучим от прагматичните здравеопазни системи, като френската, например, или шведската\", каза още проф. Иво Петров.", "date": "2019.12.01", "title": "Проф. Иво Петров: Има разделителна линия между лекари и пациенти"}
{"url": "http://www.cross.bg/dyrus-kilometra-albaniya-1619247.html", "text": "/КРОСС/Поредно земетресение е разлюляло Албания снощи, то е било с магнитуд 4.2 по скалата на Рихтер. Това показва справка в Европейския средиземноморски сеизмологичен център (ESMC), съобщи Фокус. Епицентърът е бил на 23 километра от Дуръс на дълбочина от 10 километра.Жителите на града са напуснали панически домовете си.Трусът е бил усетен слабо и от жителите на западна Македония. ", "date": "2019.12.01", "title": "Пореден трус в Албания от 4,2, паника в Дуръс"}
{"url": "http://www.cross.bg/helikopter-pomosht-meditzinski-1619252.html", "text": "/КРОСС/След като България остана без медицински хеликоптер, сега се предвижда купуването на нова машина за спешни случаи. Средствата ще бъдат осигурени от оперативна програма „Региони в растеж\". Планира се хеликоптер да има още следващата година.Доктор Максим Митев от „Спешна помощ\" е готов веднага да смени линейката с хеликоптер. Според него машината би била най-полезна при инциденти с много пострадали като катастрофата в Своге, през миналото лято.„Тогава би било хубаво да се използва хеликоптер, за да можем да се придвижим по-бързо и по-ефективно към мястото на инцидента. Ще можем да окажем най-ефективно доболнична спешна помощ\", обясни д-р Максим Митев.У нас медицински хеликоптер имаше до юли. Тогава фирмата-собственик го продаде в Грузия. Той беше използван редовно при над 20 спасителни акции от Планинската спасителна служба.„Всяка година сме правили по 5-6 акции, които са налагали употребата на хеликоптер. Бяхме достигнали до едни чудесни резултати. За съжаление, това вече не е налично\", каза директорът на Планинската спасителна служба Емил Нешев.България остана единствената държава в Европейския съюз без въздушна линейка. Пари за нова обаче вече са намерени - 20 млн. лева ще дойдат по програмата „Региони в растеж\".„За да имаме по-качествено здравеопазване и повече спасени животи хеликоптерът и това, което изпълняваме като пилотна инициатива с Министерство на здравеопазването, е много важно\", обясни зам.-министърът на регионалното развитие и благоустройството Деница Николова.„Хеликоптерът ще се отрази прекрасно върху качеството и бързината на оказване на помощ на тежко пострадали в трудни условия\", допълва Нешев.По въздух ще може много по-бързо да се помага и при необходимост от трансплантации. Предвидени са средства за обучение на пилоти, както и медицински екипи. Според лекарите особена разлика в работата няма да има.„Това оборудване, което ние го използваме в линейките  е абсолютно същото и в хеликоптера. Вече сме научени и запознати как да работим спокойно с тази апаратура. Можем да действаме ефективно\", заявява д-р Митев.Заложено е дейността на хеликоптера да е под контрола на здравното министерство. След като бъде купена първата машина ще се търси вариант и за още.„Разграфяването на държавата трябва така да се направи така, че да се гарантира оказване на помощ във всяка една точка на страната, в рамките на 15 минути\", заключи Емил Нешев. ", "date": "2019.12.01", "title": "България ще закупи нов медицински хеликоптер"}
{"url": "http://www.cross.bg/kornezov-lyuben-prof-1619235.html", "text": "/КРОСС/ Почина юристът и бивш конституционен съдия проф. Любен Корнезов.БНТ отбелязва, че професор Корнезов беше няколко мандата народен представител, както и зам.-председател на Народното събрание от 2005 до 2009 година.Той беше изтъкнат специалист по граждански процес и преподавател в юридическите факултети на УНСС и на Югозападния университет \"Неофит Рилски\" в Благоевград.Има дълга кариера като съдия по граждански дела, бил е председател на Окръжния съд в родния си Ямбол, както и на Окръжния съд в Търговище.Като депутат във Великото народно събрание проф. Любен Корнезов е и един от авторите на сегашната конституция. ", "date": "2019.12.01", "title": "Почина проф. Любен Корнезов"}
{"url": "http://www.cross.bg/bira-bakterii-fermentiralata-1619234.html", "text": "/КРОСС/Учени установиха, че двойно ферментиралата бира съдържа много пробиотични микроби, които носят различни ползи - като се започне от поддържане на теглото и се стигне до укрепване на съня, съобщи в. \"Дейли мейл\", цитиран от БТА.Учените са работили с белгийски бири като \"Хогардън\" и \"Вестмале трипъл\", които са двойно ферментирали - веднъж в пивоварната и втори път в бутилката. Втората ферментация увеличава алкохолното съдържание и променя вкуса, той става по-силен и сух. При нея обаче дрождите са различни от тези за традиционната бира.\"Получавате по-силна бира, която е много, много полезна\" - каза проф. Ерик Класен, специалист по чревни бактерии от университета на Амстердам.\"Не даваме оправдание на хората да пият повече бира. В големи концентрации алкохолът е вреден, но ако пиете по една такава бира дневно, ще бъде добре за вас\".Учени от университета на Небраска установиха, че някои бутилки бира съдържат до 50 милиона пробиотични или \"добри \" бактерии. Попаднат ли в храносмилателната система, те убиват съперниците си - \"лошите\" бактерии, които предизвикват всякакви болести. ", "date": "2019.12.01", "title": "Според учени: Двойно ферментиралата бира предпазва от затлъстяване и укрепва съня "}
{"url": "http://www.cross.bg/tyrtziya-evropa-gazoprovod-1619226.html", "text": "/КРОСС/  Въведен беше в експлоатация европейският участък от Трансанадолския газопровод (ТАНАП) на територията на Турция. По него ще бъде пренасян азербайджански газ към Трансадриатическия газопровод за Гърция и Италия, който е част от подкрепяния от ЕС Южен газов коридор.По това трасе България също ще може да получава гориво през бъдещата си газова връзка с Гърция, която се очаква да бъде въведена в търговска експлоатация през следващата година.Разнообразяването на източниците и маршрутите за доставка на природен газ е приоритет за България, заяви министърът на енергетиката Теменужка Петкова, която по покана на своя турски колега Фатих Дьонмез участва в церемонията по откриването на европейския участък на Трансанадолския газопровод.Турският президент Реджеп Тайип Ердоган нарече проекта за Трансанадолски газопровод /ТАНАП/, по който азербайджански газ ще постъпва в Турция и Европа, символ на дълбокото приятелство между Турция и Азербайджан, съобщи турският телевизионен канал НТВ. Ердоган каза това на церемония по откриването на европейския участък от Трансанадолския газопровод /ТАНАП/ в Ипсала в окръг Одрин.Ние сме свидетели наистина на исторически момент за нашите страни и нашия район. ТАНАП се свързва през Азербайджан, Грузия, Турция с Европа. Това е регионален проект и трябва специално да подчертая, че е проект на мира. Този проект е преди всичко символ на дълбокото приятелство между нашите страни, заяви турският президент.Азербайджанският президент Илхам Алиев, който присъства на церемонията, нарече днешния ден \"исторически\" и изрази надежда, че \"ТАНАП ще донесе полза на народите на Турция, Азербайджан и другите съседни страни\".ТАНАП преминава през територията на Турция от границата й с Грузия до тази с Гърция при Ипсала. Предвижда се чрез него да се транзитира природен газ от Каспийския регион към Европа. Европейският участък на TАНАП ще осигури преноса на азербайджанския природен газ към Гърция в Трансадриатическия газопровод /TAП/.Първоначалната пропускателна способност на газопровода ТАНАП ще бъде 16 милиарда кубически метра газ годишно. От тези обеми 6 милиарда кубически метра ще остават в Турция, а 10 милиарда кубически метра ще се транспортират към южната част на Европа.ТАНАП се явява част от инфраструктурата на Южния газов коридор, който ще се простира на 3,5 хиляди километра от Баку до южната част на Италия, през територията на Грузия, Турция, Гърция, Албания. Начало на търговски доставки на азербайджански газ в Европа по Южния газов коридор се очаква през 2020 г., отбелязва ТАСС.\"Турски поток\" тръгна на 8 януариПускането в експлоатация на газопровода \"Турски поток\" ще се състои на 8 януари в Истанбул, съобщи още днес турският президент, цитиран от в.\"Миллиет\".  По-рано говорителят на Кремъл Дмитрий Песков съобщи, че посещението на руския президент Владимир Путин в Турция се планира за първото десетдневие на януари, отбелязва ТАСС. На 19 ноември руският концерн Газпром съобщи, че завършва подготвителните дейности за пускането в експлоатация на газопровода \"Турски поток\", което според графика трябва да се случи до края на 2019 година. В момента с газ са запълнени двете линии, като се започне от крайбрежните обекти около руския град Анапа до приемния терминал, разположен край селището Къйъкьой на турското крайбрежие. Същевременно приключват и подготвителните дейности на приемния терминал в Турция.\"Турски поток\" предвижда изграждането на газопровод по дъното на Черно море до европейската част на Турция и до границата с Гърция. Първата тръба ще снабдява с газ турския пазар, а втората - страните от Южна и Югоизточна Европа.Историята на ТАНАПИдеята за TANAP се ражда преди 20 години след откриването на голямото газово находище Шах-Дениз (залежи от 1.2 трлн. куб. м) в шелфа на Азербайджан в Каспийско море. По това време бившите социалистически страни вече са започнали газови доставки от Западна Европа и през 2000 г. е дадено началото на обсъждане как азербайджанският газ да достигне Европа и да намали енергийната зависимост от Русия, припомня \"Дневник\". ", "date": "2019.12.01", "title": "Тръбата за газ от Азербайджан за Европа започна да работи"}
{"url": "http://www.cross.bg/chasa-sofiyaot-sustoi-1619224.html", "text": "/КРОСС/София.От 09:00 часа в зали 2, 3 и 4 в Интер Експо Център - София (бул. „Цариградско шосе\" 147) ще се състои 25-тия юбилеен благотворителен базар на Международен женски клуб - София.***София.От 16:00 часа на Моста на влюбените при НДК доброволци от клубовете на БМЧК от софийски училища ще раздават информационни материали и червени панделки по случай Световния ден за борба с ХИВ/СПИН.***София.От 17:00 часа от пл. \"Св. Неделя\", ще тръгне шествие на доброволците на Столичната организация на БЧК, посветено на Световния ден за борба с ХИВ/СПИН.***София.От 18:00 часа пред НДК, кметът на София Йорданка Фандъкова традиционно ще запали светлините на голямото Коледно дърво на Общината.***София.От 18:00 часа в Литературен клуб „Перото\" ще се състои инициативата „Коледа в писмо\".***БургасОт 13.00 часа на адрес: ж.к. \"Братя Миладинови\", бл. 56, вх. А, ще се проведе кастинг за персонажи, които да участват в заснемането на рекламни филми за забележителностите на България.***Кюстендил.От 18.00 часа в Общинския театър ще се състои „Магията на танца\", спектакъл на ансамбъл „Чинари\".***Плевен.От 18.00 часа от Драматично-куклен театър ,,Иван Радоев\" ще започне шествие по повод Международния ден за борба срещу СПИН, организирано от БМЧК- Плевен.***Плевен.От 19.00 часа в читалище ,,Съгласие\" ще се състои гала концерт на победителите от конкурсната програма на Петия международен фестивал на китарата.***Стара Загора.От 11.00 часа в Кукления театър, ще се играе спектакълът „Който не работи не трябва да яде\".***Стара Загора.От 12.00 часа в парк хотел „Стара Загора\", ще се проведе Шести фестивал „Хляб и вино\". ", "date": "2019.12.01", "title": "Предстоящи събития на 1 декември "}
{"url": "http://www.cross.bg/vitleem-isys-svetite-1619225.html", "text": "/КРОСС/  Миниатюрна дървена реликва, за която се твърди, че е от яслата, където е поставен новороденият Исус, се върна в постоянния си дом в библейския гр. Витлеем, съобщи Асошиейтед прес.Поклонници посрещнаха тържествено реликвата, преди тя да бъде внесена във францисканската църква \"Света Катерина\" близо до църквата \"Рождество Христово\" във Витлеем, където според преданията е роден Исус.Според християнската традиция Йосиф и Мария са отишли във Витлеем, за да се регистрират за преброяване. Те не намерили стая в страноприемница и се подслонили в пещера. Мария родила в нея и сложили бебето в ясла.Яслата, в която християните вярват, че е поставен Исус, когато се е родил, е изпратена от Свети Софроний, патриарх на Ерусалим, на папа Теодор Първи през 640 г., около времето, когато мюсюлманите покоряват Светите земи. Тъй като цялата дървена конструкция е в нестабилно състояние и не може да бъде превозвана, папа Франциск е решил да върне малка част от нея в Светите земи. ", "date": "2019.12.01", "title": "Реликва от яслата на Исус пристигна в новия си дом във Витлеем "}
{"url": "http://www.cross.bg/dnes-shte-greiinat-kolednite-svetlini-v-sofiya-1619229.html", "text": "/КРОСС/  Тази вечер, в 18:00 ч., в парка пред НДК, ще бъдат запалени светлините на Коледната елха на София.След това небето над столицата ще бъде озарено от празнична заря. В празника ще участват вокални групи и изпълнители, а томбола с награди ще зарадва децата.От 11.00 ч. до 14.00 ч. в столицата ще се движи ретро трамвай. ", "date": "2019.12.01", "title": "Днес ще грейнат коледните светлини в София "}
{"url": "http://www.cross.bg/masova-filipinite-vetrove-1619232.html", "text": "/КРОСС/  Масова евакуация във Филипините, съобщава БГНЕС.Причината - мощен тайфун, който се заформя в Тихия океан и носи със себе си проливни дъждове и буреносни ветрове. Според прогнозите на синоптиците стихията Камури ще навлезе към вътрешността на страната в понеделник вечерта с ветрове със скорост от 170 километра в час.Местните власти на главния остров Лусон, разположен на север, вече са обявили тревога от очаквано лошо време. В централния регион Бикол вече се евакуират хора. Около 4 хиляди души вече са настанени в евакуационни центрове. Очаква се броят на евакуираните да нарасне.Заради стихията в крайбрежните райони се очакват високи приливни вълни и наводнения. На места има опасност от активизиране на свлачища.Заради тайфуна учебните занятия в районите, над които ще премине Камури са отменени до второ нареждане. ", "date": "2019.12.01", "title": "Масова евакуация във Филипините: Задава се мощен тайфун "}
{"url": "http://www.cross.bg/laiien-zapochva-komisiyata-1619230.html", "text": "/КРОСС/  Новата Европейска комисия, начело с председателя Урсула фон дер Лайен, започва мандата си днес.Първата жена в историята на този пост и нейните 26-има еврокомисари бяха подкрепени от трите големи партии в Европейския парламент - Европейската народна партия, Прогресивния алианс на социалистите и демократите и „Обнови Европа\".Като приоритет на Комисията Фон дер Лайен определи борбата с климатичните промени, като ги нарече „екзистенциално\" предизвикателство.Българският еврокомисар Мария Габриел ще отговаря за „Иновации, изследвания, култура, образование и младеж\".Мандатът на Комисията Фон дер Лайен е до 2024 г. ", "date": "2019.12.01", "title": "От днес започва мандатът на новата ЕК"}
{"url": "http://www.cross.bg/spin-svetovniya-shestvie-1619231.html", "text": "/КРОСС/  По случай Световния ден за борба с ХИВ/СПИН - 1 декември, софиянци и гости на града ще могат да се включат днес в традиционно шествие на доброволците на Столичната организация на БЧК.То ще тръгне в 17.00 ч. от пл. \"Св. Неделя\", ще премине по бул.\"Витоша\" и ще приключи на Моста на влюбените. Участниците ще оформят с плат и запалени свещи червената панделка - международен символ на анти СПИН кампанията. ", "date": "2019.12.01", "title": "БЧК организира шествие по случай Световния ден за борба със СПИН в София "}
{"url": "http://www.cross.bg/olimpiiiski-hiryrg-direktor-1619172.html", "text": "/КРОСС/ Евгений Иванов, изпълнителен директор на КРИБМария Илиева, певицаАлександър Александров, космонавтД-р Бахрам Фирузи, хирург, ортопед-травматолог в Клиника по хирургия на ръката в \"Пирогов\"Бисерка Бенишева, дипломат, член на борда на Атлантическия клуб, директор по европейските въпросиВладимир Чавдаров, окръжен прокурор на ВарнаД-р Димитър Игнатов, хирургДичо Христов, музикантДобринка Станкова, актрисаЖивко Гинчев, журналистИван Пушкаров, бивш министър на индустриятаСийка Келбечева, олимпийска шампионка по академично гребанеТеодосий Теодосиев, учител, създател на школа по математика и физикаТончо Тончев, олимпийски вицешампион по боксЯнко Русев, олимпийски, световен и европейски шампион по вдигане на тежести ", "date": "2019.12.01", "title": "Рождениците на 1 декември "}
{"url": "http://www.cross.bg/naym-prorok-gospod-1618989.html", "text": "/КРОСС/  Св. пророк Наум живял 700 години преди Рождество Христово. 200 години преди него пророк Йона, по Божия повеля предсказал разрушението на Ниневия за големите беззакония на нейните жители. Ниневитяни се покаяли и всеблагият Господ отменил строгата Си присъда. Но след известно време те пак се развратили. Тогава Господ чрез устата на пророк Наум им открил страшните бедствия, които ще ги постигнат.Пророчеството се сбъднало точно. Ниневия, един от най-големите и богати градове на древния свят, била разрушена дo основи и разграбена от враговете. Разливането на р. Тигър довършило опустошението. Сега едва може да се познае мястото, където е бил тоя грамаден град.Пророк Наум предсказал и други събития и утешавал верните Божии служители чрез откриване на евангелските обещания.", "date": "2019.12.01", "title": "Св. прор. Наум. Св. Филарет Милостиви"}
{"url": "http://www.cross.bg/naii-podloto-prestuplenie-1619017.html", "text": "/КРОСС/ Най-подлото престъпление е злоупотребата с доверието на приятеля.Хенрик Ибсен", "date": "2019.12.01", "title": "Най-подлото престъпление"}
{"url": "http://www.cross.bg/voiina-bulgariya-purvata-1619170.html", "text": "/КРОСС/ На днешната дата през 1145 г. започва Вторият кръстоносен поход.През 1347 г. българският цар Иван Александър се жени за еврейката Сара, която приема свето кръщение и християнското име Теодора.През 1408 г. Москва е обсадена от войските на татарския хан Едигей.През 1640 г. Португалия възвръща независимостта си от Испания и Жоао IV отново се възкачва на трона.През 1648 г. по време на Английската революция е пленен крал Чарлз I.През 1742 г.  Руската императрица Елисавета нарежда евреите да бъдат изгонени от Русия.През 1804 г. Наполеон Бонапарт се жени за Жозефина Боарне.През 1822 г. Педро I е коронован за император на Бразилия.През 1822 г. 11-годишният Ференц Лист дебютира като пианист на концерт във Виена.През 1835 г. Ханс Кристиян Андерсен издава първата си книга с приказки.През 1855 г. пощата в Канада въвежда като услуга паричния превод.През 1864 г. в Русия е въведено разделяне на гимназиите на хуманитарни и технически.През 1887 г. британският писател Артър Конан Дойл публикува разказ, в който за първи път главен герой е детектива Шерлок Холмс.През 1891 г. американецът Джеймс Наисмит изобретява играта баскетбол.През 1913 г. в автомобилните заводи Форд е пусната първата поточна линия.През 1918 г. Исландия става автономно кралство, но все още обединено с Дания.През 1918 г. Румъния се обявява за обединена държава след като Трансилвания става част от страната, а преди това, на 27 март с.г. са присъединени Бесарабия и Буковина.През 1918 г. е провъзгласено Кралство на сърби, хървати и словенци, по-късно преименувано на Кралство Югославия.През 1939 г. Втората световна война: Окупационните власти на Варшава издават разпореждане всички евреи да носят като отличителен знак Звездата на Давид.През 1943 г. Втората световна война: В Техеран (Иран) е закрита конференцията на държавните лидери от Антихитлеристката коалиция Франклин Рузвелт, Уинстън Чърчил и Йосиф Сталин.През 1953 г. отпечатан е първият брой на еротичното списание Плейбой.През 1956 г. в България е обявено приключването на преброяване на населението, резултатите от което са обявени на 17 януари 1957 г.През 1956 г. в Мелбърн е установен рекорд по посещаемост на бейзболен мач - 114 хиляди зрители.През 1959 г.  Студената война: 12 държави подписват във Вашингтон Антарктическия договор, с който Антарктида се запазва за ядрени взривове и складиране на радиоактивни материали и се забраняват военни дейности на този континент.През 1972 г. с извеждане в космоса на българска апаратура на съветския спътник Интеркосмос 8 България е вписана като 18-тата космическа страна в регистъра на ООН.През 1981 г. е създаден дарителския фонд 1300 години България.През 1987 г. започва строителството на Тунела под Ла Манш.През 1988 г. за първи път се чества Световният ден за борба срещу СПИН.През 1990 г. френските и британските строителни работници се срещат под Ла Манш при строителството на Тунела под Ла Манш.През 1990 г. е създадено  Националното бюро по заетостта, днешната Агенция по заетостта.През 1991 г. на състоялия се референдум украинците категорично гласуват за независимост от СССР.През 2000 г. България е извадена от негативния Шенгенски визов списък.През 2009 г. влиза в сила Договора от Лисабон, който заменя двата договора, осигуряващи конституционна основа на Европейския съюз - Договора от Маастрихт и Римските договори.", "date": "2019.12.01", "title": "1  декември в историята"}
{"url": "http://www.cross.bg/tema-tazi-esil-1619223.html", "text": "/КРОСС/Тема: Квартира или хотел? Как ще преброи държавата апартаментите под наем?Тема: Архитектурно предизвикатеплство в сърцето на столицата. За новата визия на стара София, говори главният архитект.Тема: „50 нюанса Есил\". Есил Дюран, с ново начало.Тема: Албания в трудно време. Нейно превъзходителство, посланик Доника Ходжа в „Тази неделя\".Тема: Отличниците в медицината, за лошата оценка на здравеопазването. Проф. д-р Иво Петров, един от най-утвърдените кардиохирурзи у нас.Тема: Виртуозният цигулар Васко Василев, след българското си турне.Тема: Как се живее на показ? Българската ютуб и инстаграм звезда Антоанет Пепе, за славата и отговорността.Тема: Какво е да си имаш за гадже близначка? Влади и Стефан от рап-дуото „Young BB Young\", в поредицата „Менделсон\".Тема: Бунтарите „Дибиоза Колектив\", с шести концерт у нас.Тема: Кои са пожарникарите, които влязоха първи в горящото отделение на \"Пирогов\"?В деня за борба със СПИН, разговор с д-р Тонка Върлева.Да срещнеш Тръмп. Журналистът Константин Вълков.Философия на правосъдието. Гостува Маргарита Попова.Рисковете за България, прогнозите на бившия премиер Иван Костов.Зад завесата на професията. Актрисата Йорданка Стефанова.Комедията \"Умопомрачение\". Среща с Койна Русева и Асен Блатечки.\"Мой сън...\". Силвия Кацарова с автобиографична книга.\"Живите архиви\": БНТ на 60.\"Клетниците\" в операта. Новото заглавие представя маестро Пламен Карталов.  ", "date": "2019.12.01", "title": "Теми и гости в сутрешните блокове на телевизиите"}
{"url": "http://www.cross.bg/evropa-tzentralna-spin-1619228.html", "text": "/КРОСС/  На 1 декември отбелязваме Световния ден за борба със СПИН. Датата - 1 декември е определена през 1988 година по инициатива на Световната здравна организация с цел да насочи общественото внимание към проблемите на ХИВ/СПИН и да подчертае необходимостта от подкрепа и разбиране за хората, живеещи със заболяване.В световен мащаб всеки ден около 7 100 души се инфектират с вируса на имунната недостатъчност. Най-бързо епидемията се разраства в Източна Европа и Централна Азия. Докато в Западна и Централна Европа лицата, живеещи с ХИВ са приблизително 900 000, то в Източна Европа и Централна Азия те са приблизително 1,4 милиона. Основният път на предаване на инфекцията в Централна и Западна Европа е при необезопасени сексуални контакти между мъже, докато в Източна Европа и Централна Азия е кръвният път чрез инжекционна употреба на наркотици.България е страна със сравнително ниско разпространение на ХИВ в общата популация. По данни на Европейския център за контрол на заболяванията (2011 г.) честотата на новите случаи с ХИВ в страните от Европейския съюз е средно 5,7 случая на 100 000 души население, а в България - 2,7 случая на 100 000. У нас през 2013 г. броят на новоинфектираните мъже е бил пет пъти по-голям от броя на новоинфектираните жени.По данни на Националната програма за превенция и контрол на ХИВ/СПИН към Министерството на здравеопазването към края на юли 2014 г. от началото на годината новозаболелите от СПИН в страната са 113 и така общият брой на регистрираните носители на ХИВ в България става 1943. ", "date": "2019.12.01", "title": "Световен ден за борба със СПИН"}
{"url": "http://www.cross.bg/chasa-telegraf-vodeshti-1619227.html", "text": "/КРОСС/ в. 24 часа -  Спасиха без операция млада жена с инсулт и разкъсана сънна артерияв. Телеграф -  Племенницата на поета пред „Телеграф\": Откриха три нови стихотворения на Вапцаровв. 24 часа -  Жалба в ЦИК срещу фейсбук заради политическа рекламав. 24 часа -  Борисов: Нова добра оценка, повишиха кредитния рейтинг на Българияв. Телеграф - Новите лични карти с чип от 1 октомври догодинав. Телеграф - Ядем най-скъпото свинско за последните 10 г.в. 24 часа -  Д-р Светлин Наков създател на инициативата „СофтУни\": \"Работодателят вече пита не какво си учил, а какво можеш да правиш\"в. Телеграф - Основателят и китарист на „Остава\" Георги Георгиев: На хората им липсва истинското в музиката ", "date": "2019.12.01", "title": "Преглед на неделните вестници"}
