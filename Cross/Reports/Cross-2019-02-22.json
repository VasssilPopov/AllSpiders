{"url": "http://www.cross.bg/zhivotni-domashni-ryskata-1597281.html", "text": "/КРОСС/ Министерството на природните ресурси на Руската федерация е съставило списък с животни, за които предлага забрана да бъдат отглеждани като домашни любимци.Сред тях са големи котки, паяци, скорпиони и морски бозайници. Това е посочено в съответната проекторезолюция, публикувана на уебсайта на правителството, съобщи в. „Независимая газета“.Според министерството списъкът е в допълнение към закона за жестоко отношение към животните, приет миналия декември.„Целта на приемането на това постановление на правителството на Руската федерация е да се състави списък на забранените за притежаване животни. В момента в домашни условия , извън традиционните домашни животни, има много видове диви животни, включително екзотични, внесени на територията на Руската федерация“, се казва в изявлението.Според документа списъкът на забранените за отглеждане животни ще включва големи хищни животни (тежащи повече от 20 кг. като възрастни), включително представители на мечките и големите котки; отровни животни, които са опасни за хората (отровни паяци, скорпиони); както и морските бозайници и големите животни, за които ще е трудно да се създадат приемливи условия за живот.", "date": "2019.02.22", "title": "Забраняват мечки, скорпиони и паяци за домашни любимци в Русия"}
{"url": "http://www.cross.bg/venetzyela-granitzata-nikolas-1597282.html", "text": "/КРОСС/ ЕМеждувременно, надпреварата между Николас Мадуро и Хуан Гуайдо прерасна в концертен двубой. Музикалната схватка между двамата ще се проведе от двете страни на моста, който свързва Венецуела с Колумбия. В колумбийския град Кукута се събраха над 250 000 зрители, а събраните дарения за венецуелското население се очаква да достигнат 100 млн. долара. Благотворителният концерт е организиран от британския милиардер Ричард Бренсън.От другата страна на моста, на 300 м от Какута, след няколко часа започва концертът „Долу ръцете от Венецуела“. Събитието е организирано от правителството в Каракас и ще продължи до неделя.По-рано . Москва определи това като „американска провокация“, която ще доведе до сблъсъци.", "date": "2019.02.22", "title": "Един човек загина при сблъсъци след затварянето на границата Венецуела – Бразилия"}
{"url": "http://www.cross.bg/trump-chen-yn-hayurd-1597283.html", "text": "/КРОСС/ Австралийският актьор с китайски произход Хауърд Екс, който влиза в образа на севернокорейския лидер Ким Чен-ун, пристигна в Ханой във връзка с предстоящата втора среща на високо равнище между лидерите на САЩ и КНДР. Във виетнамската столица той се срещна с двойника на Доналд Тръмп - Ръсел Уайт.Имитаторът на Ким отказа да сподели плановете си пред забелязалите го в Ханой журналисти, но обеща, че появата му пред публика ще бъде ярка и неочаквана. Засега той се снима с колегата си пред местната опера, като двамата позираха в пози, типични за големите лидери.Изглежда, че двойникът на лидера на Северна Корея иска да привлече вниманието на местните жители и туристи в центъра на Ханой, където се намират няколко петзвездни хотела. В един от тях може да се проведе планираната за 27-28 февруари среща между Доналд Тръмп и Ким Чен-ун, предаде ТАСС, цитирана от БТА.Все още е трудно да се предположи какви ще са реакциите на натоварените с подготовката и сигурността на предстоящата среща местни служби към появата на Хауърд Екс в града.Миналата година, преди първата среща между Тръмп и Ким Чен-ун в Сингапур, актьорът беше задържан и получи предупреждение да стои далеч от остров Сентоса - мястото на срещата. Въпреки това, в Сингапур Хауърд Екс се срещна със своя колега, двойника на Доналд Тръмп, и двамата заедно се снимаха с всички желаещи.Хауърд Екс започва кариерата си като двойник на Ким Чен-ун през 2011 година, когато получава предложения да се снима в киното и телевизията, най-вече в Хонконг. Той отбеляза, че през последните три години е постигнал най-голяма прилика със севернокорейския лидер. Хауърд Екс преживя минути световна слава по време на Олимпиадата в Пхенян, когато неговата поява заедно с тази на двойника на Тръмп на откриването й предизвика истински фурор.", "date": "2019.02.22", "title": "Двойниците на Ким Чен-ун и Тръмп пристигнаха в Ханой"}
{"url": "http://www.cross.bg/vtori-ramzes-sluntzeto-1597287.html", "text": "/КРОСС/ Статуята на фараон Рамзес Втори беше осветена в петък призори от лъчите на слънцето в Абу Симбел, феномен, наблюдаван само два пъти годишно, предаде Франс прес.Двата храма, изсечени в скалата над река Нил, са разположени на 200 километра южно от Асуан. Те са посветени на Озирис и на Изида и са били издигнати от Рамзес Втори, един от най-известните египетски фараони, който е бил на престола от 1279 до 1213 г- пр.Хр.Официални лица, африкански посланици и посетители станаха свидетели на осветяването на статуята при изгрева на слънцето. Слънчевите лъчи проникнаха през тъмната камера на Големия храм на Рамзес Втори, като огряха неговата статуя.Това явление може да се наблюдава само два пъти в годината - на 22 февруари и на 22 октомври. Историците са на мнение, че слънчевото явление в храма, построен преди 3 хилядолетия, символизира раждането и коронясването на владетеля.Делегацията в Абу Симбел, водена от министъра на туризма Рания ал Машат и министъра по въпросите на паметниците на културата Халед ел Анани, имаше за цел да бъде популяризиран и стимулиран туризмът в страната. Той силно пострада след размириците в Египет през 2011 година.", "date": "2019.02.22", "title": "Рядък феномен: Статуята на Рамзес Втори в Египет беше осветена от слънцето"}
{"url": "http://www.cross.bg/poroshenko-izbirateli-podkypvane-1597275.html", "text": "/КРОСС/ Лидерът на партия „Отечество“ и кандидат за президент на Украйна Юлия Тимошенко прогнозира масови протести на гражданите на страната в случай, че екипът на действащия държавен глава Петро Порошенко направи масова фалшификация на резултатите от вота, пише електронното издание на вестник „Взгляд“, цитирано от \"Фокус\". „Виждам, че украинският народ ненавижда сегашните власти, има категорично неприемане на президента и цялото му ръководство“, заяви тя. „Мога да предвидя, че ако президентът използва силовите структури, административен ресурс, организира масово подкупване на избиратели и използва за това пари от държавния бюджет, т.е., ако Порошенко пробва да купи изборите, то украинците няма да го допуснат“, добави тя. Що се отнася до възможността за нов Майдан, Тимошенко изрази увереност в „способностите на украинците да се борят за правото си да са европейска страна и за правото си да живеят свободно“. По нейните думи, Порошенко вече използва технологии за фалшификация на изборите. Конкретно, по нейните думи, към тези методи се отнася регистрацията на близо 30 технически кандидата за президент (общият брой на регистрираните претенденти е 44 души), манипулациите с регистрацията на избирателите, масовото подкупване на избиратели, използването на силовите структури за натиск над своите конкуренти. Освен това, Тимошенко заяви, че екипът на действащия президент се занимава със системно подкупване на избиратели и организира специална схема за формиране на избирателните комисии, която ще доведе до победата му на предстоящия вот. По мнението на лидера на „Отечество“, Порошенко „дори не е близо“ до втория тур на президентските избори. „В момента те искат с фалшива и купена социология да легализират бъдещите подкупи и фалшификацията на изборите. Ние знаем реалното състояние на нещата“, подчерта тя. Както припомня изданието, по-рано украинските медии са разкрили система на Порошенко за масово подкупване на избиратели. В началото на февруари кандидатът за държавен глава Анатолий Гриценко заяви, че Порошенко ще изхарчи около 74 милиона долара от бюджета на страната за подкуп на избиратели.", "date": "2019.02.22", "title": "Тимошенко заплаши Порошенко с масови протести, ако фалшифицира президентските избори"}
{"url": "http://www.cross.bg/manolova-iskaneto-grazhdanite-1597286.html", "text": "/КРОСС/ Конституционният съд отказа да допусне искането на омбудсмана Мая Манолова срещу Закона за горивата. Той бе внесен през март миналата година от депутати от почти всички партии, а в мотивите му бе записано, че има за цел да се изсветли пазара на горива у нас.Законът обаче получи множество критики, че е лобистки и удря по дребните търговци за сметка на големите компании. Омбудсманът атакува пред съда 10 текста от него, които поставят нови тежки изисквания пред търговците за регистрация, обезпечение и по-висок установен капитал. Конституционните съдии обаче не допускат искането на Манолова с мотиви, че омбудсманът можел да атакува пред тях само закони, които пряко засягат права на гражданите.С особени мнения са петима съдии – Борис Велчев, Атанас Семов, Павлина Панова, Мариана Карагьозова и Филип Димитров, според които конституцията не поставя ограничения относно правата на гражданите, които омбудсманът има право да защитава.Миналия месец търговци на горива заплашиха за пореден път с протести срещу новия закон.", "date": "2019.02.22", "title": "КС отказа да допусне искането на Мая Манолова срещу Закона за горивата"}
{"url": "http://www.cross.bg/myzika-i-shokolad-v-yseshtane-za-zhena-1597284.html", "text": "/КРОСС/ Бляскава премиера на шоколадовия албум на струнен квартет „Дестини“ разтърси София лайф клуб – с великолепно шоу момичетата заявиха своето усещане за жена.Облечени като фатални дами, Гергана, Звезделина, Ивелина и Лора, изпълниха хитовите си парчета на фона на ефектни видеа. Показаха, че освен перфектни изпълнителки от световна класа, са и актриси, и най-вече жени – дръзки и пленителни.Единственият по рода си шоколадов албум с четири различни вкуса е дело на шеф Ради Стамболов, в опаковката освен удоволствие за небцето си ще откриете и наслада за слуха – класика, популярна, танцова и циганска музика, интерпретирана с истинска женска страст.", "date": "2019.02.22", "title": "Музика и шоколад в „Усещане за жена“"}
{"url": "http://www.cross.bg/sporta-sreshta-sofiya-1597280.html", "text": "/КРОСС/ Спортните министри и ръководители на футболните федерации на България, Сърбия, Гърция и Румъния ще обсъдят изработването на общ текст на меморандум за разбирателство между четирите правителства, с който да се учреди организационен комитет за подготовка на съвместната кандидатура за европейското първенство по футбол през 2028 г. и световното през 2030 г.Въпросът ще бъде разгледан на работна среща в София в понеделник. Тя ще се проведе в сградата на Българския футболен съюз (БФС) в \"Бояна\".На срещата ще присъстват спортният министър Красен Кралев, министърът на младежта и спорта на Сърбия Ваня Удовичич, зам.-министърът на културата и спорта на Гърция Георгос Василиадис и министърът на младежта и спорта на Румъния Богдан Константин Матей, съобщиха от БФС.От страна на България в разговорите на експертно ниво ще участват президентът на БФС Борислав Михайлов, изпълнителният директор на \"Национална спортна база\" Пламен Манолов, заместник изпълнителният директор на БФС Антон Попов и директорът на дирекция \"Европейски програми, проекти и международно сътрудничество\" към министерство на младежта и спорта Виктория Славкова.Работната среща в София е третата между четирите държави. Първите две се проведоха в Сърбия през ноември и декември миналата година. Очаква се следващите разговори за общите кандидатури да бъдат през април в Солун, Гърция.За домакинство на световно първенство са необходими стадиони с капацитет за поне 40 000 зрители. Към момента България няма нито един такъв стадион.По думите на Кралев правителството планира изграждането на четири стадиона. По думите му два от тях ще са в София, а за другите ще се избира между Варна, Пловдив и Бургас.", "date": "2019.02.22", "title": "БФС ще е домакин на среща за балканската кандидатура за световното през 2030 г."}
{"url": "http://www.cross.bg/dzhinsi-tesni-stomaha-1597266.html", "text": "/КРОСС/ В гардероба на всяка жена има поне по няколко чифта тесни джинси, в които дори когато качим няколко излишни килограма, пак правим и невъзможното, за да се поберем. Оказва се обаче, че красотата си има цена и носенето на тесни джинси може да ви донесе сериозни здравословни проблеми.Постоянното носене на впити в тялото джинси, особено ако прекарвате по-голямата част от деня зад бюро, предизвикват продължително притискане на диафрагмата.Тя пък от своя страна притиска стомаха. При тези условия дванадесетопръстникът работи по-бавно и задържа преработената храна. В резултат стомахът е непрекъснато раздразнен.Това води първо до изтощение на обвивката на стомаха, а след това до гастрит и язва.Затова, внимателно с тесните джинси.", "date": "2019.02.22", "title": "Тесните джинси - причина за гастрит и язва"}
{"url": "http://www.cross.bg/ezik-maiichiniya-bulgariya-1597261.html", "text": "/КРОСС/ В София бе отбелязан „21 февруари - Международен ден на майчиния език“, обявен от Генералната конференция на Организацията на обединените нации за образование, наука и култура, ЮНЕСКО през 1999 г. Честването организира Сдружението за културно взаимодействие с подкрепата на Посолството на Република Турция в България.Деца и младежи от различни възрастови групи от цяла България изразиха значимостта на говоренето и изучаването на майчин език, като рецитираха стихотворения, представиха балетни и фолклорни танцови и музикални изпълнения. Награди получиха отличилите се на челни позиции в конкурса за есе на тема „Защо е важно да пишем и четем на майчиния си език?“. Специален гост на събитието бе обичаната естрадна певица Силвия Кацарова, която внесе колорит към програмата с изпълнения на български и турски език.Гостите, сред които председателят на Комисията за защита от дискриминация, главният секретар на Омбудсмана, представители на дипломатическия корпус, Главното мюфтийство и неправителствени организации приветства посланикът на Република Турция в България д-р Хасан Улусой. Той напомни, че изучаването на майчин език в България, която е член на Европейския съюз, е конституционно право и отбеляза желанието на сънародниците за преодоляването на практическите трудности при упражняването на това право, както и тяхната готовност за сътрудничество с българските власти в тази насока. Посланик Улусой подчерта значението на изучаването на майчиния език от гледна точка на културата на съжителство, обръщайки внимание на факта, че децата, които не успяват да се научат да четат и пишат на майчиния си език, трудно научават и официалния език на страната си, което би могло да има негативен ефект върху връзките им за принадлежност.", "date": "2019.02.22", "title": "В София бе отбелязан „21 февруари - Международен ден на майчиния език“"}
{"url": "http://www.cross.bg/vietnam-godina-stranata-1597272.html", "text": "/КРОСС/ Виетнам, където се очаква да се срещнат президентът на САЩ Доналд Тръмп и севернокорейският лидер Ким Чен Ун, измина дълъг път след края на войната на САЩ срещу комунистическия Северен Виетнам през 70-те, информира Асошиейтед прес, цитиран от БТА.Страната с население от 95 милиона души в средата на 80-те години става производствена база на южнокорейската корпорация Samsung и на много други промишлени гиганти.Икономическите реформи, предприети от комунистическото ръководство на страната и оформени предимно по подобие на модела на Китай, с който Поднебесната империя се превърна в световна производствена база, могат да бъдат пример за севернокорейския лидер Ким Чен Ун.Виетнамската икономика е нараснала с малко над 7 процента през 2018 година благодарение главно на двуцифрения растеж на производството. Виетнамският брутен вътрешен продукт, възлизащ на 5,54 квадрилиона виетнамски донга (238 милиарда долара през 2017 г.), нарежда страната сред първите 50 икономики в света. С нарастването на икономиката равнищата на бедност спадат, а продължителността на живот се е повишила до 76 години.Големите инвестиции на водещия световен производител на чипове и смартфони Samsung доведоха до поемането на ангажименти от Microsoft и Intel.Samsung откри първия си завод за смартфони във Виетнам през 2009 година и сега дава работа на над 100 000 души в заводите си в страната. През 2017 година компанията покриваше над една четвърт от общия виетнамски износ.Samsung не коментира спекулациите, че Ким може да посети един от заводите на компанията извън столицата Ханой, където ще се срещне с Тръмп.Присъединявайки се към Световната търговска организация и някои регионални споразумения, Виетнам изпревари съседите си, като се възползва от ниските мита и износът му скочи. Експортът достигна 214 милиарда долара през 2017 година или с над една пета повече, отколкото през предходната година. САЩ са най-големият износен пазар на Виетнам. Виетнамският износ за американския пазар възлиза на близо 42 милиарда долара през 2017 година. Виетнам не изнася само смартфони - основни експортни пера са също така електрониката, обувките и домакинските уреди.Виетнам полага усилия да подобри производителността, която е ключът за повишаването на жизнения стандарт.Според икономистите производителността в страната е едва една трета от производителността в Китай и доста под производителността в богатите страни. Зависимостта на виетнамската икономика от износа прави страната уязвима към сътресенията в световната икономика. Виетнамските ръководители копират китайските и в здравия контрол върху медиите, политическите дисиденти и други свободи. Бедността в селските райони, замърсяването и корупцията будят сериозни притеснения и също като големия си северен съсед Виетнам се опитва да реформира доминираните от държавата сектори, които са наследство от предишната епоха на централно планиране.След като години наред Виетнам получаваше огромни потоци чуждестранни инвестиции, сега страната може да отчете отслабването им на фона на забавянето на световния икономически растеж. За да поддържа растежа и да остане конкурентоспособен, Виетнам трябва да даде по-голяма свобода на частния бизнес, съветват Световната банка и други експерти, както и да насърчи навлизането на по-съвременни технологии.", "date": "2019.02.22", "title": "Как Виетнам стана модел за икономически растеж?"}
{"url": "http://www.cross.bg/huawei-tazi-sedmitza-1597271.html", "text": "/КРОСС/ Голяма делегация от американски представители ще потегли към Испания този уикенд за най-голямото телекомуникационно търговско събитие в света, планирайки да удължи продължилата цял месец офанзива срещу Huawei Technologies, която доведе до смесени резултати, пише Wall Street Journal.Американските представители обичайно посещават Световния мобилен конгрес в Барселона, за да се срещнат с чуждестранните си колеги и с играчи от индустрията, както и да се запознаят с най-новите технологии. Тази година обаче мисията им е различна.Администрацията на Доналд Тръмп води сериозна кампания, особено в Европа, за намаляване ползването на телекомуникационна инфраструктура от Huawei, която е най-големият производител на оборудване в тази света в глобален мащаб. Американски дипломати притискат правителствата на съюзниците на САЩ, както и интернет и телеком доставчиците в други страни, да се откажат от услугите на китайската компания. Съединените щати твърдят, че Huawei може да е бил принуден от Пекин да шпионира или да направи мрежите им уязвими.Нито една американска компания не може да се конкурира с предложенията на Huawei, но САЩ насърчават другите страни да се насочат към финландската Nokia и шведската Ericsson, като единствени големи алтернативи.Американската делегация планира да се срещне предимно с правителства, но и с чуждестранни телекоми, за да ги предупреди за дългосрочните рискове от използването на продуктите на Huawei, твърди представител на Държавния департамент на САЩ.„Залозите са големи“, коментира той. „Наистина действаме сериозно“.Съединените щати са фокусирани върху европейските страни, защото те са най-близо до пускането на 5G, следващото поколение мрежи, посочва представителят. Американските представители твърдят, че ще създаде нова вселена на свързани с интернет обекти, които могат да бъдат хакнати.Държавният секретар Марк Помпейо в четвъртък предупреди европейските съюзници, че използването на Huawei за ключова инфраструктура може да изключи въпросните държави от възможността да споделят информация със САЩ.Американските усилия бяха посрещнати хладно. Wall Street Journal писа тази седмица, че Германия, голям пазар за Huawei, не е съгласна да забрани използването на Huawei за изгражданет на 5G инфраструктурата на страната.Тази седмица британските лидери по киберсигурността посочиха, че ще заемат средна позиция по отношение на Huawei и САЩ. Те потвърдиха притесненията си за националната сигурност, но заявиха, че ще намалят риска, като ограничат част от оборудването.Много европейски телекоми са абсолютни поддръжници на Huawei, като цитират развитите предложения на компанията и често изгодните цени. По време на медийно събитие в Лондон Huawei проведе четиристранен видео разговор с ръководителите на три големи британски телекома и им демонстрира новата 5G технология. В края пък им благодари за подкрепата.Huawei се сблъсква с американските усилия на позната територия. Тя доминира последните издания на конгреса, който от тази година официално е преименуван на MWC Barcelona. Китайската компания е взела най-големия павилион и има огромно място за показ в залите, из които ще се разхождат около 100 хил. посетители.От години Huawei не реагира сериозно на предупрежденията на САЩ. Компанията твърди, че никога не би шпионирала или саботирала мрежите на другите заради Пекин, защото това ще срине репутацията ѝ и ще ѝ струва клиенти. Наскоро обаче тя превключи от защита към нападение. Промяната настъпи, след като американските власти я обвиниха в кражба на търговски тайни и нарушаване на санкциите срещу Иран. Huawei отрича всичко.„Те няма да ни изоставят, защото сме по-напреднали“, коментира основателят на компанията Рън Джънфей в интервю за BBC тази седмица. Той заяви още, че няма начин „САЩ да ни сразят“.", "date": "2019.02.22", "title": "Битката на Huawei застава в центъра на Световния мобилен конгрес в Барселона"}
{"url": "http://www.cross.bg/priklyuchi-ysloviya-shishman-1597274.html", "text": "/КРОСС/ От понеделник, 25 февруари започва реконструкцията на ВиК мрежата по ул. \"Ген. Паренсов\", в отсечката между ул. \"6 септември\" и ул. \"Шишман\". Работата на екипите на \"Софийска вода\" ЕАД трябва да приключи до 11 април при подходящи метеорологични условия. След това в участъка ще започнат работа строителите, които работят по проекта за обновяване на централната градска част. Ще бъде пренареден паважът, ще бъдат направени нови тротоари и ще бъде допълнено озеленяването.Ако няма съществена промяна на метеорологичните условия ремонтът трябва да приключи до 30 май.", "date": "2019.02.22", "title": "Започва реконструкцията на ВиК мрежата по ул. \"Ген. Паренсов\" между ул. \"Шести септември\" и ул. \"Шишман\""}
{"url": "http://www.cross.bg/zayavi-babish-pravitelstvoto-1597263.html", "text": "/КРОСС/ Премиерът на Чехия Андрей Бабиш представи на 21 февруари плана на правителството за изграждане на атомни енергоблокове, като заяви, че държавата трябва да контролира строителството, за да може да спре проекта, ако цените на електроенергията не го подпомагат.Правителството разчита да подпише договор за един или два нови енергоблока в АЕЦ „Дуковани“ с CEZ, чиито мажоритарен акционер е държавата, като търгът ще бъде обявен към края на 2020 г., а до 2024 г. трябва да бъде избран доставчикът.Бабиш заяви, че правителството няма да предостави на CEZ неограничена държавна гаранция и че компанията сама трябва да покрие допълнителните разходи, които не са свързани с действията на правителството или на чуждестранни регулатори.„Основната цел на държавата трябва да бъде да поеме контрол върху строителството на нова атомна мощност“, заяви Бабиш на пресконференция. „Държавата ще има такъв контрол като подпише договор за строителство с CEZ“.CEZ се въздържаше да обяви търг без получаването на държавни гаранции, но Бабиш заяви, че компанията, която е най-голямата листвана в Централна Европа, може да се справи с проекта сама.Изпълнителният директор на CEZ Даниел Бенеш обаче заяви на конференцията, че найдобрият модел за разширяването на АЕЦ все още не е определен и никой план не бива да накърнява интересите на миноритарните акционери.Това ще бъде най-големият търг в историята на Чехия с шестима потенциални участници - руската „Росатом“, китайската CGN, съвместното предприятие между Mitsubishi и EDF - Atmea, американската Westinghouse, южнокорейската KEPCO и френската Areva.", "date": "2019.02.22", "title": "Андрей Бабиш представи план на правителството за изграждане на атомни енергоблокове"}
{"url": "http://www.cross.bg/poligon-ycheben-suvmestnata-1597277.html", "text": "/КРОСС/ На Учебен полигон „Ново село\" започва съвместната българо-американска подготовка, която ще продължи до 19 октомври 2019 г.В нея ще участват сили и средства от Министерството на отбраната, структурите на пряко подчинение на министъра на отбраната и Българската армия.За целите на подготовката от днес, 22 февруари, започва предислоциране на до 400 военнослужещи с необходимата екипировка, щатно въоръжение и бойни припаси от Въоръжените сили на САЩ в Европа, както и на бойни машини на пехотата M2A3 „Брадли\", хеликоптери UH-60 „Blackhawk\" и HH-60 „Pave Hawk\", самоходни минохвъргачки М1064, транспортна, спомагателна и ремонтна техника.В рамките на съвместната тренировка ще бъдат провеждани стрелби на Учебен полигон „Ново село\" и тренировъчни полети на военните хеликоптери.", "date": "2019.02.22", "title": "Съвместна българо-американска подготовка ще се проведе на Учебен  полигон „Ново село“"}
{"url": "http://www.cross.bg/transport-sofiya-protiv-1597273.html", "text": "/КРОСС/ Обявяваме се категорично против идеята нощният транспорт на града ни да бъде спрян. Нещо повече, предлагаме да се разширява обхвата на нощния транспорт.Припомняме, че една от целите и приоритетите на Групата от началото на мандата е именно пускането на нощен транспорт в София. От ПГ5 работихме активно в Общинския съвет по темата с налагането на идеята и няма да позволим сега, след като той вече е факт, да бъде спиран или да се превръща в разменна монета между управляващите и транспортните синдикати.Не нощният транспорт е проблемът, а сегашният модел на управление на транспорта и транспортните дружества в София.Във всяка европейска столица има нощен транспорт и той се ползва активно както от гражданите, така и от гостите на града. Ако София иска да бъде истинска европейска столица трябва да продължи да налага и разширява нощния транспорт.Градският транспорт има и социална функция и е тотално погрешно да се търси само печалба от него. Транспортът трябва да бъде в полза и услуга на столичани, а не да печели на техен гръб.Припомняме, че още преди време се обявихме против вдигането на цената на билета за градския транспорт на 1,60 лв. Тогава управляващите Столична община твърдяха, че чрез вдигането на цената на единичния билет ще стимулира хората да използват месечни карти, но реално стимулираха гражданите да се качат в личните си автомобили, защото им е по-изгодно да отидат до работното си място с колата, отколкото с градския транспорт.Всичко това доведе до още по-сериозно замърсяване въздуха на София.", "date": "2019.02.22", "title": "„Политическа група 5” се обявяват против спирането на нощния транспорт в София"}
{"url": "http://www.cross.bg/konkyrsa-angelkova-risynka-1597278.html", "text": "/КРОСС/ Министърът на туризма Николина Ангелкова награди децата, които бяха отличени в конкурса за детска рисунка на тема „Моята ЕДЕН дестинация в България“. Вълнувам се, че сме заедно на днешната церемония и съм впечатлена от всяка рисунка, каза министърът. Тя благодари на всички  участници в конкурса за желанието и таланта и времето, което се отделили, за да се включат в него.", "date": "2019.02.22", "title": "Министър Ангелкова награди децата, отличени в конкурса за рисунка на тема „Моята ЕДЕН дестинация в България“"}
{"url": "http://www.cross.bg/dnes-ninova-korneliya-1597267.html", "text": "/КРОСС/ \"С ГД \"Днес\" се обединихме за връщане на преференциите и изчистване на избирателните списъци\". Това заяви лидерът на БСП Корнелия Нинова след среща с ръководството на ГД \"Днес\".Тя обясни, че левицата е отправила покана към много граждански сдружения и партии за разговори за гарантиране прозрачност на изборите, честни избори, свобода на изявлението на хората, които гласуват, и да не се отнемат граждански права.\"Днес е първата ни среща с движение \"Днес\". Другата седмица ще продължим с други граждански движения. Радвам се, че имаме съвпадение в много позиции, които ние защитавахме и от парламентарната трибуна. На едно мнение сме, че трябва да се изчистят мъртвите души от изборните списъци, машинното гласуване да се въведе, да се върне преференциалният вот, за да могат хората да пренареждат листите по своя воля\", заяви тя.Нинова коментира, че движението е подкрепило предложение на БСП за образователен ценз на СИК, което е било отхвърлено от мнозинството в парламента, както и обжалване на решенията във ВАС.\"Остава отворен въпросът за квота на гражданското общество в ЦИК. Но по големите въпроси, които са на вниманието и на президента, и на следващи решения на НС, имаме съвпадение в позициите\", заяви Корнелия Нинова.", "date": "2019.02.22", "title": "Корнелия Нинова: Законът и гражданските права стоят над партийните интереси"}
{"url": "http://www.cross.bg/evropa-stanishev-zelenite-1597279.html", "text": "/КРОСС/ Партията на европейските социалисти тръгва към евроизборите с идеята за „Социална Европа“, обяви нейният лидер Сергей Станишев на конгреса на организацията в Мадрид.Лозунгът за социална Европа се противопоставя на идеята за Европа на нациите на националистите, защото това означава по-големите да мачкат по-малките, поясни Станишев.Президентът на ПЕС обясни, че целта на всяка партия от политическото семейство е да спечели повече мандати. Той изтъкна, че бъдещите евродепутати трябва да могат да разговарят с хората. И благодари за номинациите, които е получил.\"С  огромна част от тези хора съм водил много кампании, те ме познават и знаят, че съм човек на БСП - винаги съм бил и ще бъда\", бе категоричен Сергей Станишев.Той прогнозира, че след вота ПЕС може да води разговори с крайната левица и зелените. Но посочи и различията със зелените, например. ПЕС държи на социалната цена при защитата на природата.„Предстоят ни три месеца на едно пътешествие, една одисея на диалог с хората, в която ще представим нашия нов социален договор за Европа, който предстои да одобрим. Изработили сме го заедно - 34 партии от нашето политическо семейство с амбицията да убедим колкото се може повече европейци – да спасим Европа чрез промяната“, каза в началото на изложението си пред медиите Станишев.\"Убеден съм, че всички европейци искат да видят ЕС, който бори несправедливостта, възстановява социалната справедливост, който отстоява и реализира един план за младите хора.Мнозина днес казват – Европа на нациите, да се разделим, всеки да си гони интереса. Това означава Европа да бъде един общ пазар.Искаме Европа, която е единна и солидарна, където всяка стана е уважавана, ние казваме \"не\" на различните скорости, искаме Европа, където по-слабите страни се „изтеглян нагоре“ чрез младежка гаранция, детска гаранция\", изтъкна още Станишев.\"В отговор на крайните националисти, които казват „Европа на нациите“, ние казваме „Социална Европа“.„Европа на нациите“ означава големият да мачка малкия.Очевидно е обаче, че те посочват много проблеми, от които хората негодуват. Но тези проблеми са породени от дясната консервативна политика - това, което виждаме е все по-голямо сближаване на ЕНП с крайните националисти. Те изграждат мостове към Орбан, към австрийските националисти. Тук, в Испания, виждаме как Народната партия и либералите избелват образа на крайните националисти, да не кажа неофашисти. Те вече управляват с тях в Андалузия, готови са да управляват с тях и на национално ниво\", продължи лидерът на ПЕС.\"Ние искаме да кажем – разделянето на Европа по национални домове означава край на идеята за Европа. Но тя е и крайно неизгодна за България, защото ние не сме най-голямата и най-силната икономически страна. Ние имаме нужда нашият глас да бъде чут, защото така е устроен Европейският съюз – да бъдат защитавани по-слабите от по-силните\", повтори още веднъж основната си теза Станишев.Запитан кои са партньорите на ПЕС в следващия европейски парламент, Станишев бе категоричен, че социалистическите и социалдемократически партии ще гонят максимален резултат във всяка отделна страна. А след вота видя като евентуални съюзници на ПЕС зелените и крайната левица.\"Търсим допирни точки със зелените. Но ние обвързваме опазването на околната среда със социалната защита\", подчерта Сергей Станишев.Запитан каква е позицията на левицата по политиката към мигрантите, Станишев посочи, че ПЕС е за това \"Европа да има силни граници, не може хората да живеят с усещането, че Европа е разграден двор\".Ние не искаме и граничните страни да се превръщат в буфери, добави той.Европа трябва да изнася сигурност, ако не искаме да имаме този проблем, бе изводът на Сергей Станишев.", "date": "2019.02.22", "title": "Станишев: ПЕС се бори за Социална Европа, не на Европа на нациите, където големите мачкат малките"}
{"url": "http://www.cross.bg/niiisun-planini-kinosaloni-1597258.html", "text": "/КРОСС/ След разразилата се буря около Лиъм Нийсън в САЩ, филмът “СТУДЕНО ОТМЪЩЕНИЕ” вече премиерно е в родните киносалони.Базиран на норвежкия хит “По ред на изчезването”, режисьорът Ханс Петер Моланд, взима най-доброто от стария си филм и го адаптира в нови територии.Филмът е заснет в изключително необичайна среда – затрупаните с метри сняг планини на Колорадо, в които се гуши малкото ски-градче Кихо.Пътят от Денвър до Кихо е около 3 часа и се поддържа собственоръчно от Лийм Нийсън и неговия снегорин – последен модел машина, способна да изчисти всяка снежинка или престъпник от околността. Нелс Коксман е порядъчен и трудолюбив гражданин, който дори печели наградата “Човек на годината”. Непосредствено след това, обаче, синът му е открит мъртъв от свръх доза хероин.Само че той въобще не е наркоман и баща му ще потърси виновните сред местните престъпни среди. Не след дълго важни елементи от клана започват да изчезват един по един, което разпалва война за територия между белите, индианците и… Нелс.Стилистично лентата наподобява филмите на братята Коен и Мартин Макдона – заснет в невероятните пейзажи на Скалистите планини и напоен с черен хумор, историята се движи бързо и разкрива множество необичайни герои.Самият Лиъм Нийсън не е много по приказките, а по действията, и скоро ще стигне до дъното на убийството. Виновните ще бъдат наказани един по един… Филмът е с продължителност 119 минути и вече е във всички киносалони в страната, разпространява “Лента”", "date": "2019.02.22", "title": "\"Студено отмъщение\" тръгва по кината"}
{"url": "http://www.cross.bg/salma-revyuto-vsichko-1597260.html", "text": "/КРОСС/ Тоалетът, с който Салма Хайек се появи за ревюто на Gucci в рамките на Седмицата на модата в Милано, бе всичко друго, но не и скучен.По всичко личи, че 52-годишната актриса е имала нужда от цветно настроение и пъстри емоции, избирайки рокля във виолетови нюанси, с червени пухкави ръкави, червена чанта Gucci и златисти обукви.Салма дойде на събитието заедно със съпруга си Франсоа Анри Пино, който е изпълнителен директор на конгломерата Kering, притежаващ редица луксозни брандове, сред които Alexander McQueen, Gucci, Balenciaga и Yves Saint Laurent. Двамата бяха взели за ревюто и дъщеря си Валентина, която в момента е на 11 години.Снимки може да видите в галерията ни, а във видеото може да се позабавлявате с „дефилето“ на Салма, които самата тя пусна в профила си в Инстаграм.", "date": "2019.02.22", "title": "Салма Хайек е в цветно настроение"}
{"url": "http://www.cross.bg/predi-silno-dali-1597259.html", "text": "/КРОСС/ Лек автомобил се е запалил на магистрала „Тракия“ преди тунела „Траянови врата“ при 59-ти км и е предизвикал силно задимяване на пътните платна.Пожарът е станал малко преди 14:00 часа. Видимостта в района все още е силно намалена, препоръчва се преминаване със съобразена скорост или избор на друг маршрут.Към момента не е известно дали огънят е угасен, нито дали при инцидента има пострадали хора. На място е изпратен един екип огнеборци. Причините за запалването се изясняват.", "date": "2019.02.22", "title": "Кола пламна при „Траянови врата“, магистралата е задимена"}
{"url": "http://www.cross.bg/sreshtata-brekzit-egipet-1597256.html", "text": "/КРОСС/ Лидерите на Европейския съюз няма да сключат споразумение за Брекзит по време на срещата на върха с Арабската лига в Египет, която ще се проведе в неделя и понеделник. Това съобщи представител на ЕС, цитиран от \"Ройтерс\".\"Няма да има споразумение в пустинята\", обяви източникът, след като беше запитан за шансовете за пробив по въпроса за Брекзит на срещата с Арабската лига в Шарм ел Шейх на 24-25 февруари.Но източникът отбеляза, че председателят на Европейския съвет Доналд Туск ще проведе двустранна среща с премиера на Великобритания Тереза Мей в кулоарите на форума в неделя в 16,30 часа местно време.Германският канцлер Ангела Меркел и холандският премиер Марк Рюте са сред повече от 20 лидери, които се очаква да пътуват до Египет. Лондон се надява, че Мей ще има шанс отново да поиска отстъпки, които биха помогнали за окончателно ратифициране на сделката в британския парламент.Европейски дипломати поясниха, че има някакво придвижване към възможно споразумение с Лондон, но подчертаха, че все още има много работа за вършене и че не се очаква пробив в близките дни.", "date": "2019.02.22", "title": "Няма да има сделка за Брекзит в пустинята, обявиха от ЕС преди срещата в Египет"}
{"url": "http://www.cross.bg/yniversiteti-rysiya-stydenti-1597264.html", "text": "/КРОСС/ Увеличава се интересът на българските студенти да следват в руски университети, посочи Роберт Шестаков, представител на Министерството на науката и висшето образование на Руската федерация. Във Велико Търново той представи правителствената програма, която дава възможност на 225 българи да се обучават безплатно в бакалавърска, магистърска или докторантска програма в Русия.Близо 15 хиляди българи учат в университети в Русия във всички форми и степени на висшето образование, посочи Роберт Шестаков:\"Сега има изявен интерес и към точни науки като генетика, ядрена физика, аерокосмически изследвания\".Руските университети са интересни с новите възможности, коментираха кандидат-студенти от Велико Търново:\"Мисля, че образованието им е качествено, нови възможности за развитие, нова система на обучение\".\"Има по-добра възможност, например магистратура в киберсигурността\".Държавната квота за безплатно обучение за български студенти в Русия е увеличена от 55 бройки преди 5 години до 225 за новата учебна година. Кандидатстването е по документи.", "date": "2019.02.22", "title": "Увеличава се интересът на българските студенти към руски университети"}
{"url": "http://www.cross.bg/kazashki-kybanskiya-vsichko-1597257.html", "text": "/КРОСС/ Това, че се говори и пише за мен, че съм звезда с нищо не променя моята същност на една обикновена жена, изрядна домакиня, любяща съпруга и майка. Мисля, че качества като тези правят една жена много по-звездна от всичко останало. Като професионалист на първо място обожавам работата си, това, с което се занимавам. Вероятно точно тази огромна любов към пеенето, към народните и казашки песни ме закотви от 2002 година в този прекрасен казашки колектив, в Кубанския казашки хор. През 2001 година дойдох тук, в Краснодар, на фестивал на народната песен.Тогава работех в Луганската филхармония. Всички вече знаят за град Луганск, или Ворошиловград навремето. И така, с Луганската филхармония пристигнахме на този великолепен фестивал, който със своето многообразие на народни костюми и песни се бе превърнал в една неописуема приказка. По време на фестивала се запознах с колегите от Кубанския казашки хор. Още тогава този колектив трайно ме впечатли - красиви и много пеещи! Онзи момент бе решаващ, тъй като след фестивала ръководството на Кубанския казашки хор ме покани на работа при тях.Не, не се колебаех, тъй като да пееш в хор с 208-годишна история е само чест и престиж. За мен бе неописуема радост и чест да продължа кариерата си в Кубанския казашки хор, ансамбъл, известен в цял свят! Кубанският казашки хор е основан в днешен Краснодар в началото на 1811 г.Дори руските императори са обожавали този хор, като са отбелязвали неведнъж високото и стройно звучене на гласовете и многообразието на мъжките тембъри. За това са налице исторически документи, потвърждаващи оценката на императорите.Руските императори са били единни в твърдението си, че този певчески колектив трябва да бъде обезпечаван с всичко необходимо за в бъдеще, така че никога тези гласове да не спират да пеят и достойно да представя Руската империя, Кубан и казаците, предимно със служенията си в православните храмове на Кубан, както и в концертните си прояви. И ето, че и досега ние продължаваме тази традиция и със сегашния Кубански казашки хор. В неговия репертоар са най-популярните руски и украински казашки песни и танци. В състава му са над 100 души - певци, певици, танцьори и музиканти. Ръководител на хора е народният артист на Русия Виктор Захарченко. Така че, за мен е истинска чест да съм част от този исторически колектив.Никога не съм имала такова намерение. Кубанският казашки хор е моето семейство, без което наистина не мога. След дълго майчинство се завърнах с пълен капацитет в редиците на Кубанския казашки хор, започнах и да работя с Камерния оркестър \"Благовест\" под егидата на Кубанския казашки хор. С една дума: пея от сутрин до вечер и в двата колектива. Само на сън не пея!На малките, камерни сцени пея без микрофон, но на големите сцени пред стотици хиляди зрители, разбира се, че пея с микрофон. А относно тайната, как опазвам гласа си, ще препоръчам най-златното лекарство - мълчанието! През времето, когато не пея, мълча!Това е мечтата за всеки мъж - да има мълчаща жена! / смее се!/ Трудно ми се получава, да мълча, но поне се старая. Не мисля, че мъжът ми ме обича, когато мълча. Той е свикнал непрекъснато нещо да пея или да говоря пеейки. Така че, от тази гледна точка на моя хубостник едва ли му е провървяло. Това беше в рамките на шегата.А иначе, от професионална гледна точка, наистина препоръката ми към всички пеещи е да щадят максимално гласа си не просто с мълчание, а със спокойствие! Гласът често пада на нервна почва, това е доказано в медицината. Затова трябва да сме максимално спокойни и уравновесени в нашето всекидневие. Преди всичко ни е необходимо душевното спокойствие.Във всичко търсете позитива! В най-малките заобикалящи ви неща търсете позитив. Дори в ежедневните проблеми - търсете позитив. В калната локва - търсете позитив. В мрачното време навън - търсете позитив. Да, това е много сложно в живота, който живеем, да намерим и да отсеем във всяко едно нещо позитива, но не е невъзможно, стига да го искаме, да го желаем.Знаете ли, когато душата се радва, всички болести сами си тръгват и напускат тялото. Така че, за да сте здрави, за да намерите душевен покой и уравновесеност, търсете във всичко позитив! Ако успеете да намерите този позитив, вие несъмнено ще сте здрави и това ще проличи в погледа, в очите Ви. Това работи, повярвайте ми!Позитивните хора са не само здрави, но и красиви. Позитивизмът се отразява и на външния вид на човека. Така, намирайки позитива във всичко, аз излизам на сцената винаги сияеща и радостна, като по този начин предавам моята душевна енергия на публиката и зареждам хората. Не може една артистка да излиза на сцената без блясък в очите, излъчваща злоба! Това е недопустимо.По-принцип не трябва да сме зли и злобни, това е усещане, от което всеки, в който се е зародило, трябва да се стреми незабавно да се избави, иначе ще се самоунищожи и самопогуби. В обикновения живот сцената е самият живот. Затова без настроение, със злоба затаена някъде там в ъгъла на душата, човек не трябва да си позволява да излиза и от къщи! Ако човек обитава живота с постоянно зло в душата, то това проличава и в живота, и на сцената за тези, които се качват на нея.Така че, всички ние трябва да се стремим да бъдем смирени, одухотворени, благи, радостни, вярващи и много позитивни! И не забравяйте - търсете позитивното всеки ден и във всичко!Това е моята душа! Душата ми отдавна се е сляла с Кубанския казашки хор. Тук, в този хор моята душа се изгради професионално, тук душата ми обитава в пълен покой, благодат и красота. Аз пея с душата си, не мога, не умея да пея отделно от душата си само с ноти, с тяло, с жестове. Не, това не е за мен.Аз пея с душата си, или може би душата ми пее заедно с мен. Когато пея на сцената аз се разкривам изцяло пред зрителя, напълно съм разоръжена. И всичко това постигнах благодарение на Кубанския казашки хор, който възпита в мен не просто професионалист, а професионалист с дълбока душа. Така че в моята работа на първо място е душата, и едва на второ - нотите.Ако не беше Кубанския казашки хор може би съдбата ми щеше да бъде различна и изобщо нямаше да съм това, което съм.Не, ни най малко! По-принцип човек не трябва да съжалява за нищо в живота. Не бива да се съжалява за нещо. Щом съдбата ме е насочила насам, към това място, към този град, към този колектив, как бих могла да съжалявам. Това само бе от полза както за мен и за моето семейство, така вероятно и за ансамбъла. Ние се допълваме, слети сме в едно цяло.Пък и в Кубанския казашки хор аз срещнах голямата си любов. Съпругът ми Андрей Иличев, също е част от оркестъра на Кубанския казашки хор, свири на флейта. Създадохме семейство. Имаме прекрасна дъщеря Диана, на 9 години.Да, разбира се! Обожавах да й пея народни приспивни песнички. Любимата ми беше: \"Котя, Котя, Коток\". Но дъщеря ми е различна, не иска да следва по нашите музикални стъпки. От малка не обича пеенето, явно й е писнало в къщи всички да свирят и да пеят от сутрин до вечер. Тя е много будно, активно дете. Тя е момиче с характер и по моите наблюдения повече я влече театърът. Мисля, че Диана добре би се вписала в актьорското майсторство.С първото гостуване на ансамбъла в България ще привлечем интереса на хиляди хора с прекрасните и емоционални хорови изпълнения, както и с красотата на автентичните и пъстроцветни носии и костюми. Казашкият хор е пазител и разпространител на музикалните танцови и певчески традиции на Кубанския край.Песните на казаците са с изключително силни текстове - за любовта към любимата, към родината, към родния край, за войната и жертвоготовността на казаците в името на свободата и отечеството.Репертоарът на ансамбъла е запечатал славна двувековна история и култура, той отразява традициите на един непокорен народ, чийто живот е свързан със защитата на границите и на императора. Изпълненията на ансамбъла радват стотици хиляди зрители по света в многобройни турнета.Да, така е. Имаме много турнета в Русия и в чужбина. Графикът ни се разписва година напред. Миналата година имахме грандиозно турне вътре в страната - от единия до другия край на Русия. Това турне бе с продължителност месец и половина, от бреговете на Черно море и чак до Тихия океан, и приключи в град Владивосток. Преди две години направихме подобно турне, което се увенча с невероятен успех и го повторихме по желание на зрителите.Ако не се лъжа, това наше турне от единия до другия край на Русия е регистрирано в книгата за рекорди на Русия, нещо като нашия местен \"Гинес\", като най-продължително турне в километри с най-много изпети песни, с най-много изнесени концерти и с най-много артисти на сцената.Кубанският казашки хор притежава и Сертификат за този рекорд, който се счита и световен, предвид територията на Русия и изминатите километри. С това турне закрихме зимния сезон, след което ще открием сезона наново и ще дойдем да се постоплим у вас в слънчева България.Програмата я определя художественият ръководител на Кубанския казашки хор Виктор Захарченко. Ще докараме една пълноценна и много интересна програма - най-доброто от най-доброто, което можем да представим.На сцената ще са над 100 артисти, което ще е доста внушително казашко присъствие. Концертът ще е в две части. Българската публика ще има възможността да се наслади на най-добрия репертоар, постигнат за 208 години.На сцената също така ще излезе и виртуозният танцов казашки състав на Кубанския казашки хор. Програмата ще продължи толкова, колкото ще са аплодисментите на българската публиката. Аз мога да пея и до сутринта, ако пожелаете! Няма проблем! Приготвили сме и изненада за българската публика, която няма да издавам, защото е изненада!Много хубав въпрос, за който ви благодаря! Украйна за мен е моята Родина, моята болка, моята рана.В момента Украйна за мен е моята незарастваща рана, моята болка. Това е реална и много силна болка, която преживях наяве и буквално с моите родители, които спасявах и успях да ги извозя от Луганск.Всичко това за мен беше неочаквано, изненадващо и много трагично. Болеше ме, цялостната ситуация много ме натъжава.Там, в Луганск, останаха всичките ми роднини и най-близки приятели. И тази болка, която изживях аз, едва ли някой би могъл да опише толкова реално и истински, като мен. Надявам се, този конфликт да се урегулира и нещата да се оправят. Не е редно един такъв конфликт толкова дълго да се протака във времето. Дай Боже, всичко да се оправи и да живеем в мир и разбирателство!- Какво ще пожелаете на българската публика, която с нетърпение ви очаква в България?Бих искала от сърце и душа да пожелая на всички българи преди всичко радостно, ведро настроение. Много слънце в душите ви. Не забравяйте за това, което ви казах - да търсете позитивното навсякъде около вас.Елате на нашия концерт, поканете приятели, роднини и близки, вземете цялото си семейство от малки до стари. От нас настроението, от вас - присъствието. Пожелавам залите да се напълнят, за да могат повече българи да видят уникалното пеене и завладяващите танци на казаците - нещо, което ще се помни дълго. И , разбира се, пожелавам трайно да запазите в сърцата си едно незабравимо хубаво впечатление от концертите на Кубанския казашки хор.От 18 юни до 22 юни 2019 година легендарните казаци от делтата на Кубан ще пеят за вас в пет български града: 18 юни - зала 1 на НДК в София, 19 юни - Велико Търново, 20 юни - Варна, 21 юни - Бургас, 22 юни - Пловдив. Ние не просто ще пеем за вас, ние ще живеем за вас! Ще Ви подарим незабравими емоции и ще ви заредим с положителна енергия за дълго.И още пожелавам на всички българи доброта в сърцата ви, мир и спокойствие в душите ви, пълна хармония на духа и съзнанието, обич към всичко, което ви заобикаля на всеки един жител на прекрасната слънчева България.Аз ви чувствам много близки и родни, все пак, ние сме славяни. Ние Ви знаем, ние много Ви обичаме, и ще се радваме, ако това е едно прекрасно и трайно начало на нашето културно общуване. Обичайте и бъдете обичани, скъпи български приятели!И помнете, че руският народ и българският народ - ние сме братя!!!\n\t\t\t\t\t \n\t\t\t\t\t ", "date": "2019.02.22", "title": "Марина Голченко: За да намерете душевен покой и да сте здрави, търсете във всичко позитива (видео)"}
{"url": "http://www.cross.bg/kitaii-sayditska-arabiya-1597265.html", "text": "/КРОСС/ В петък Китай и Саудитска Арабия подписаха в Пекин цели 35 двустранни споразумения на стойност 28 млрд. долара, фокусирайки се най-вече върху развитието на бъдещото икономическо партньорство между двете държави, съобщава Ройтерс, цитирайки  Saudi Press Agency (SPA).Двете страни се споразумяха да си сътрудничат в морския транспорт и в областта на енергетиката и минералните ресурси. Беше подписано споразумение за създаването на работна група за улесняване на търговията, както и споразумение, уреждащо съвместните усилия за борба с престъпленията в киберпространство.Рияд и Пекин също така се договориха, че саудитският петролен гигант Aramco ще придобие 9% от китайският нефтохимичен проект Ji Jiang, потвърждавайки по-ранни информации за интересите на Саудитска Арабия в китайската рафинираща и нефтохимическа промишленост.Всички тези договорености бяха постигнати по време на посещението в Китай на саудитския принц Мохамед бин Салман като част от по-голямата му азиатска визита. Той ще посети и Пакистан и Индия, но планираните му визира в Малайзия и Индонезия в крайна сметка са били отложени.", "date": "2019.02.22", "title": "Китай и Саудитска Арабия подписаха двустранни сделки за 28 млрд. долара"}
{"url": "http://www.cross.bg/snegopochistvashtata-tehnika-valezhi-1597268.html", "text": "/КРОСС/ Шофьорите, на които в почивните дни предстои пътуване, е необходимо да карат внимателно и със скорост, съобразена с метеорологичните условия, предупреждават от Агенция \"Пътна инфраструктура\" (АПИ).Пътните настилки и съоръженията ще се обработват превантивно във връзка с очакваните валежи, рязкото понижение на температурите и опасността от заледявания и поледици. Националният институт по метеорология и хидрология определи за утре жълт код за опасно време над цялата страна. Очаква се силен вятър и валежи от дъжд, които ще преминават в сняг. Агенция „Пътна инфраструктура“ апелира шофьорите на тежкотоварни превозни средства и на леки автомобили да шофират разумно, спазвайки дистанция и да не предприемат изпреварване на снегопочистващата техника. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори, припомнят от АПИ.", "date": "2019.02.22", "title": "АПИ: Шофьорите да карат внимателно през уикенда, предстои застудяване"}
{"url": "http://www.cross.bg/gradysa-minys-vetrovito-1597269.html", "text": "/КРОСС/ Атмосферното налягане ще се повиши и ще е значително по-високо от средното за месеца. През нощта и утре през първата половина от деня ще бъде облачно, ветровито и с валежи от сняг. След обяд от север валежите ще спират и облачността ще се разкъсва и намалява, най-късно над Рило-Родопската област.Ще духа умерен до силен североизточен вятър и на много места в планинските райони ще има условия за виелици и образуване на навявания.Температурите значително ще се понижат и минималните ще са между минус 9 и минус 4 градуса. Максималните температури ще са предимно между минус 4 и 1 градуса, но заради вятъра усещането ще е за по-студено време. В планините ще бъде неподходящо за туризъм. Ще бъде предимно облачно, ветровито и с валежи от сняг. Привечер валежите ще спират. Мразовито време. Ще духа силен до бурен североизточен вятър. Максималната температура на височина 1200 метра ще е около минус 8 градуса, на 2000 метра - около минус 14 градуса.Над Черноморието ще бъде облачно, много ветровито и на места, главно по южното крайбрежие, ще превалява сняг. Максималните температури ще са между минус 1 и 2 градуса. Температурата на морската вода е 7 - 8 градуса. Вълнението на морето ще е 3-4 бала, по южното крайбрежие - временно до 5 бала.", "date": "2019.02.22", "title": "Температурите спадат до -9 в събота"}
{"url": "http://www.cross.bg/yasli-gradini-raiiona-1597262.html", "text": "/КРОСС/ На 23 февруари, по инициатива на младите социалисти от столичния район „Триадица“, ще се проведе протест срещу липсата на места в детските градини и ясли в района. Акцията е в подкрепа на млади родители, които са организирали петиция, в която само за два дни са се сключили над 300 граждани. Те ще поставят 3 въпроса на районния кмет Николай Терзиев: 1. Защо за миналата година на територията на района имаше само 50 свободни места в детските ясли? 2. Защо за поредна година се обещава, че ще се строят така нужните за жителите на района детски градини и ясли, но това така и не се случва, а общинските терени си стоят обрасли и запустели? 3. Ще започне ли изобщо в близко бъдеще строеж на нови детски градини и ясли или те ще останат мираж? Събитието ще се проведе от 11.00 до 14.00 часа, в жк. “Манастирски ливади”, на улица “Иван Кирков”, блок 10 А.", "date": "2019.02.22", "title": "Млади родители от „Триадица“ ще протестират срещу липсата на места в детските градини и ясли в района"}
{"url": "http://www.cross.bg/albym-avtorski-izpulnitelkata-1597249.html", "text": "/КРОСС/ Модел, актриса, дизайнер, певица. Всичко това е Ива Янкулова, която представи новия си авторски албум в столичния клуб „Терминал 1“. На  сцената заедно с изпълнителката излязоха Радо Казасов (барабани), Илияна Георгиева (виолончело), Ненко Милев (китара), Петър Йотов (китара) и Петко Славов(бас), съобщиха организаторите.„Fish Tears”  е албум с авторски композиции на Ива. Продуценти са изпълнителката и Иво Христов, познат като част от проекта „Балкански”.Стилово албумът съдържа елементи на рокендрол, кънтри, солови китарни изпълнения. Изпълнителнката сподели пред своите фенове, че песента „20 years minus 1“, е посветен на нейната майка,  която тя губи на ранна детска възраст.", "date": "2019.02.22", "title": "Fish Tears – дебютния авторски албум на Ива Янкулова "}
{"url": "http://www.cross.bg/patriarshiya-tzurkva-vselenskata-1597251.html", "text": "/КРОСС/ Не бива да се търсят аналогии между случилото се с новата Православна църква на Украйна, независима от Московската партиаршия, и ситуацията в Черна гора и Украйна. Това каза Вселенският патриарх Вартоломей в интервю за сръбския вестник \"Политика\".По думите на Вартоломей, чието интервю е анонсирано с коментара му, че той \"не е източен папа\", Вселенската патриаршия няма намерение да променя устава на Сръбската православна църква и границите ѝ, дори някой да смята, че това е следващата стъпка, логична след решението за Украйна.Вартоломей призна независима украинска църква след решение за отмяна на тристагодишен документ, оставил Киевската митрополия под юрисдикцията на Московската патриаршия. Действието му и последвалата подкрепа за украинската църква, завършила с томос (свидетелство) за независимост, предизвикаха напрежение между руското духовенство и това в Истанбул.Ситуацията в СПЦ обаче е различна. \"За съжаление в момента има много дезинформация... Разликата по отношение на Украйна, канонично и (църковно), е в това, че Русия окупира митрополията на Киев, тя никога не ѝ е била дадена, а всичко, което има Сърбия, ѝ принадлежи, и църковно, и канонично.\"\"Когато държавната територия на Сърбия се е разширила, нашите братя се сърби са се обърнали към Вселенската патриаршия и са потърсили църковното прехвърляне на тези области под юрисдикцията им. Вселенската патриаршия е отговорила позитивно... което не се е получило в случая с Русия, прескочила Вселенската патриаршия.\"Ако подобно решение не е резултат от договор и сътрудничество, Вселенската патриаршия няма да даде автокефалия на никаква локална църковна структура в Македония и Черна гора, каза още Вартоломей. Миналата година той бе допуснал решаването на църковния въпрос на Македония с благополучния край на спора за името с Гърция, но при признаване под ново име, малко след като бе предупредил Българската православна църква да не подкрепя македонската.В интервюто за \"Политика\" той защитава учредяването на Православната църква на Украйна и вековни опити, \"започнали още през 1325 г.\", на \"киевския народ, клир, монашество и местна йерархия\", да се освободят от църковното ръководство на Московската патриаршия\". Той отговаря отрицателно на въпроса дали в действията му имат влияние \"американските империалиастически идеи\".", "date": "2019.02.22", "title": "Македонската църква ще си остане част от сръбската, каза Вселенският патриарх"}
{"url": "http://www.cross.bg/durzhava-vlastta-godini-1597250.html", "text": "/КРОСС/ Протестиращи пред Народното събрание поискаха днес оставката на правителството, заради ниския жизнен стандарт в страната. Сред исканията им са въвеждането на мажоритарна избирателна система и електронно гласуване, както и пряк избор от народа на представителите на съдебните органи и членовете на избирателните комисии.„Искаме реално участие на гражданите във властта чрез референдуми, честни избори, спиране на корупцията чрез участие на всички в разпределението на публичните средства“, изтъкна един от протестиращите. „Аз имам 50 години трудов стаж и ми дадоха 193 лева пенсия. Затова идвам, обаче народът ни е тъп. Ето, никой не излиза“, допълва друг.„В тази държава нищо не става от десетки години насам. Не виждам никой нищо от тези хора, които са във властта, да е направил за тази държава, освен да граби, да усвоява. Може ли да имаме златни кубета на църквата, а хората да ровят по кофите? Ние не сме смешна държава. Ние сме абсурдна държава. Трябва да се казваме Абсурдистан“, подчерта трети недоволен.В неделя протестната проява щяла да прерасне в шествие, което да обиколи центъра на София. Организаторите заявиха, че подобни прояви ще има всяка седмица и не само в столицата.", "date": "2019.02.22", "title": "Протест пред Народното събрание иска оставката на правителството"}
{"url": "http://www.cross.bg/yniversitet-mgerb-sandanski-1597246.html", "text": "/КРОСС/ Младежки ГЕРБ ще проведе своя десети Зимен университет под моторо #EU.bg. Форумът ще се проведе на 23 и 24 февруари в гр. Сандански и събира над 140 младежи от цялата страна. Обучението се организира с подкрепата на Сдружение \"Граждани за европейско развитие на България\" и фондация \"ХансЗайдел\".Десетият Зимен университет на МГЕРБ ще бъде открит от председателя на ПГ на ГЕРБ и заместнк-председател на партията Цветан Цветанов, председателя на МГЕРБ и заместник-министър на външните работи Георг Георгиев и представителя на \"Ханс Зайдел\" за България Богдан Мирчев.Приветствие към участниците ще отправят и кметовете на Сандански и Благоевград Кирил Котев и Атанас Камбитов, както и областният координатор на ГЕРБ-Благоевград и народен представителДаниела Савеклиева.По време на форума участниците ще дебатират по теми, свързани с национални и местни приоритети в контекста на глобалната европейска политика, с икономиката, с генезиса и съдържанието на българския политически процес в условията на демокрация, както и с бъдещето на Европа.Сред гостите на Зимния университет на МГЕРБ са председателят на Народното събрание Цвета Караянчева,българският еврокомисар Мария Габриел, заместник-министърът на икономиката Александър Манолев, евродепутатите от ГЕРБ/ЕНП, депутатът и актьор Евгени Будинов, политологът Румяна Коларова и журналистът и документалист Христо Христов.", "date": "2019.02.22", "title": "МГЕРБ ще проведе X Зимен университет в гр. Сандански под мотото #EU.bg"}
{"url": "http://www.cross.bg/beshe-dyukov-neft-1597247.html", "text": "/КРОСС/ Директорът на \"Газпром нефт\" Александър Дюков оглави Руския футболен съюз (РФС). Той беше избран единодушно, като беше единственият кандидат за президентския пост.\"Благодаря много за вашата подкрепа и доверие, това е важно за мен. За мен това не е само голяма чест, но и отговорност\", каза Дюков по време на конгреса, цитиран от ТАСС.По думите му предстоят трудни задачи пред руския футбол. \"Заедно с вас ще действаме като отбор. Знаем какво трябва да направим и съм сигурен, че можем да се справим\", добави той.Дюков е и председател на борда на директорите на футболния \"Зенит\" (Санкт Петербург), като от 2008 до 2017 г. беше президент на клуба. От 2014 г. той е член на изпълнителния комитет на РФС.Руското издание на \"Форбс\" го постави на 191-о място по богатство в страната за 2018 г. Състоянието му се оценява на 500 млн. долара. Той държи 0.0053% от акциите на \"Газпром нефт\", посочва ТАСС.Ключова роля в РФС дълго време имаше Виталий Мутко, който беше и министър на спорта. Той беше президент на футболния съюз от 2005 до 2009 г., а след това от 2015 до 2018 г., когато слезе от поста под натиска заради разкритията за държавно подкрепяна система за допинг в руския спорт. След това начело на РФС временно застана Сергей Прядкин.", "date": "2019.02.22", "title": "Директорът на \"Газпром нефт\" оглави руския футбол"}
{"url": "http://www.cross.bg/noshtniya-transport-zayavi-1597248.html", "text": "/КРОСС/ „Аз сега чувам, че КНСБ предлага спирането на нощния транспорт. Предложенията ще бъдат обсъдени, включително и в комисиите на столичния общински съвет.“ Това заяви кметът Йорданка Фандъкова. Тя се срещна с представители на Съюза на транспортните синдикати и КНСБ.По думите на Пламен Димитров за 11 месеца загубата на общината от нощния транспорт, който не се е използвал много, е 1 млн. лева.Андрей Зографов от „Спаси София“, заяви че махането на нощните смени не е решение на проблема. Той поиска да се подобрят условията за труд, както и да се увеличат заплатите, за да се привлекат допълнителни шофьори и млади хора в сектора.„За мен е неприемливо, София да се отказва от нощния транспорт 11 месеца след пускането му в експлоатация. Такава система има във всички европейски столици“, заяви Зографов.", "date": "2019.02.22", "title": "Фандъкова не знае, че синдикатите искат спиране на нощния градски транспорт"}
{"url": "http://www.cross.bg/priroda-grils-algafari-1597255.html", "text": "/КРОСС/ С остро мнение срещу намеренията на властите у нас да санкционират известния в цял свят пътешественик и експерт по оцеляване в дивата природа Беър Грилс излезе журналистът и политически ПР експерт Нидал Алгафари. Приятели, от два дена пазителите на планините при нас сипят жупел и пепел по господин Грилс, осмелил се да снима епизод от поредица на Нешънъл джиографик - Дива природа около рилските ни езера. Бил плувал в езеро, запалил огън според всички правила да не предизвика пожар, ял жаба от рилските езера. Този човек е емблема за опазване на дивата природа. Този човек е гледан от много милиони зрители из цял свят. И този човек ще бъде санкциониран, защото е вършил доброто си дело. А в тези ни планини се вършат безобразия, съсипващи природата, разрушава се екологичния баланс, изсичат се поголовно гори, екзотични фигури се крият с години и след това се появяват като собственици на половината ни планина и всичко това, е без глоби, наказания, съд, затвор. Но Грилс ще бъде порицан и глобен. Срамно е!", "date": "2019.02.22", "title": "Нидал Алгафари: Срамно е да глобяват Беър Грилс!"}
{"url": "http://www.cross.bg/lykashenko-raketi-otvetni-1597252.html", "text": "/КРОСС/ Беларус и Русия ще трябва да обмислят съвместни ответни мерки, ако САЩ разположат нови ядрени ракети със среден обсег в Европа, заяви беларуският президент Александър Лукашенко, цитиран от Ройтерс и ТАСС.Според Лукашенко подобен ход ще е необходим, ако САЩ пристъпят към разполагане на нови ракети след изтеглянето си от договора за ракетите със среден обсег.\"Ще трябва да помислим заедно с Русия за ответни мерки (ако се случи това)\", каза той.\"А още по-лошо ще бъде, ако тези ракети бъдат разположени (не дай боже, хипотетично) на територията на Украйна. Затова моят отговор е еднозначен: аз съм категорично против (развалянето на договора)\", заяви Лукашенко.", "date": "2019.02.22", "title": "Лукашенко: Беларус ще обмисли съвместен отговор с Русия, ако САЩ разположат ракети в Европа"}
{"url": "http://www.cross.bg/obychenie-mayrer-radev-1597253.html", "text": "/КРОСС/ България и Швейцария ще работят българо-швейцарската програма за сътрудничество да продължи и след 2019 година. За това се договориха президентите на двете държави, които разговаряха във военната база „Мейринген“ в алпийската държава. Българо-швейцарската програма за сътрудничество започва през 2010 г. и приключва с края на тази година. За този период България е получила 72 милиона швейцарски франка. Програмата е ценна с експертизата и опита за области като сигурност, върховенство на закона, стабилност на реформите, борбата с тероризма и корупцията, образованието и социалната интеграция, посочи президентът Румен Радев.„И затова искам да  благодаря на президента Маурер за неговата готовност да подкрепи следващ етап на програмата. В резултат на нашата среща се роди и идеята при следващ такъв етап да мислим и за швейцарско-български център за иновации в България, който да развива наука, да развива научни изследвания с подкрепата на Швейцария“, подчерта българският държавен глава.От своя страна швейцарският президент Ули Маурер заяви, че „когато говорим за швейцарски модел на професионално обучение при нас, той е равнопоставен със завършено университетско образование“.„Необходимо е не само да има такива центрове за обучение, но също така да има фирми, които са готови да предоставят места за обучение, което се извършва в практиката. Започва се винаги с малки проекти, които дават конкретни резултати, докато в крайна сметка се изгради една инфраструктура“, отбеляза Маурер.Радев допълни, че има възможност за сътрудничество между двете държави в областта на отбраната и сигурността в програми за обучение, съвместни учения.Швейцария е готова да продължи да ни сътрудничи при разкриването на банковата тайна особено за лица в обхвата на новия антикорупционен закон в България.По-рано днес Радев беше посрещнат с официална церемония от Ули Маурер в алпийската база на швейцарските ВВС „Мейринген“. Двамата президенти наблюдаваха учение за бърза реакция за излитане със самолети Ф-18 при сигнал за нарушаване на въздушното пространство на страната.„Най-важна за мен е подкрепата за образованието и програмата „Домино“ за дуалното обучение. Много е важно да направим така, че тази програма да продължи“, поясни Радев.", "date": "2019.02.22", "title": "България и Швейцария ще работят за удължаване на програмата си за сътрудничество"}
{"url": "http://www.cross.bg/sreda-okolnata-zabrani-1597254.html", "text": "/КРОСС/ Китайската провинция Хайнан ще забрани до 2025 година производството, продажбата и употребата на всички пластмаси за еднократна употреба, които не са биоразградими. Целта е да се намали замърсяването на околната среда.", "date": "2019.02.22", "title": "Най-големият китайски остров ще забрани пластмасата за еднократна употреба"}
{"url": "http://www.cross.bg/kontzerta-zala-fortisimo-1597270.html", "text": "/КРОСС/ Максим Ешкенази се връща на родна сцена през март за два концерта, които ще дирижира в зала “България\". Първият е част от цикъла “Филхармоници и приятели” на Софийската филхармония. Концертите в този цикъл представляват своеобразен музикален дуел, в който професионалисти от най- големия филхармоничен оркестър в България, канят колеги от международни оркестри, да се включат в надпревара с тях. Условието на дуела е да свирят на еднакви инструменти. Солистите Клер Бразо- обой (Лос Анджелис, САЩ) и Валентин Методиев - обой ще кръстосат шпаги на 10 март от 19:00 часа в зала “България”.Второто културно събитие с участието на маестро Ешкенази е част от афиша на Фортисимо Фамилия. След детските и тийнейджърски образователни концерти идва ред и на Фортисимо Академия (24 март, неделя, 19 часа), в която влизат всички навършили 16 години и нагоре, а приемът е лесен, с билет.Още от четвъртата година на своето съществуване Фортисимо Фамилия създава и своята Фортисимо Академия. И този сезон тя представя “Рапсодия в синьо- Портрет на Дж. Гершуин”.Гершуин е на пианото за премиерата си през 1924 г. и от тогава творбата му е основна част от американската музика. На пианото този път в зала “България” ще бъде виртуозният музикант Людмил Ангелов, който прави ослепителни спектакли всеки път щом засвири.Безценните гидове Ана Пападопулу и Валентин Ганев ще ни водят сред любопитните факти от живота на Гершуин. А специално подбраната за концерта мултимедия ще завърши традиционната компилация от музика, история и кадри.Рапсодията в синьо на Джордж Гершуин е забележителна по много причини. Той я пише само за три седмици, а тя го прави звезда едва на 25- годишна възраст. В концерта са включени части и от други негови произведения - “Порги и Бес” и “Американец в Париж”.", "date": "2019.02.22", "title": "Максим Ешкенази в България за два големи пролетни концерта"}
{"url": "http://www.cross.bg/anketata-drygo-pola-1597236.html", "text": "/КРОСС/ Министерството на образованието и науката отправи искане в писмо до Европейската комисия за редакция на анкетата към платформата за дигитална оценка на училищата SELFIE.В анкетата, еднаква за всички страни-членки на Евросъюза, учениците над 9-годишна възраст трябва да отбележат и пола си, като опциите за отговор са 4 – „момче“, „момиче“, „друго“ и „предпочитам да не казвам“.Настояването на Министерството е от въпроса за определяне на пола на участниците да отпадне опцията „друго“ или да бъде премахнат целият въпрос, защото в сегашния вариант той е неприемлив, посочват от МОН.Опцията за отговор „друго“ в анкетата, която противоречи на българското законодателство, предизвика разнопосочни коментари у нас.Оказа се, че към този момент ученици от 900 училища вече са попълнили анкетата, жалби от учебните заведения няма, има единствено един сигнал на родител до медиите, посочи просветният министър Красимир Вълчев вчера.Според него анкетата няма за цел да определя половата принадлежност на учениците и тя не създава обществено напрежение у нас. Вълчев уточни, че не е привърженик на проповядването на джендър-идеологии в училище.От Европейската комисия вчера уточниха, че само държавите членки на Евросъюза са компетентни да решават въпроси, свързани с каквато и да било терминология за определяне на пола, съгласно техните конституции. Твърденията, че, предлагайки инструмента SELFIE на училищата, Комисията „проповядва джендър идеология“, са неверни, заявиха от представителството на Комисията в България.", "date": "2019.02.22", "title": "МОН поиска от ЕК редакция на анкетата, в която има и „друг“ пол"}
{"url": "http://www.cross.bg/gradski-fevryari-transport-1597239.html", "text": "/КРОСС/ Заплатите в столичния градски транспорт са вдигнати с 10% от 1 февруари.Преди дни подписахме нов колективен трудов договор със Столичния градски транспорт, с което се договорихме заплатите на служителите да се увеличат с 10% от 1 февруари. По-високите си възнаграждения те ще получат през март, обяви на пресконференция председателят на комисията по транспорт и туризъм в Столичния общински съвет и председател на Съюза на транспортните синдикати в България Екатерина Йорданова. ", "date": "2019.02.22", "title": "С 10% по-високи заплати в столичния градски транспорт"}
{"url": "http://www.cross.bg/protzenta-specheli-naii-dobur-1597241.html", "text": "/КРОСС/ Търсачката Bing на \"Майкрософт\" прогнозира, че \"Рома\" на режисьора Алфонсо Куарон ще спечели Оскар за най-добър филм на церемонията в неделя, съобщи Контактмюзик.Търсачката на \"Майкрософт\" ползва алгоритъм, за да предскаже победителите. Той дава 23 процента вероятност заснетият от Куарон филм на Netflix с участието Ялица Апарисио да спечели позлатената статуетка.\"Рома\" е също претендент да спечели отличието за най-добър режисьор. Според алгоритъма, вероятността да победи в тази категория е 79 процента.Bing освен това прогнозира, че \"Рома\" ще спечели най-много Оскари, защото е основен претендент в 4 категории - за най-добър филм (23 процента вероятност), най-добър режисьор (79 процента), най-добър чуждоезичен филм (83 процента) и операторско майсторство (51 процента). Прогнозира се също, че \"Фаворитката\" на Йоргос Лантимос ще спечели три награди Оскар - за оригинален сценарий (35 процента вероятност), костюми (32 процента) и сценография (36 процента).Шансът превъплъщението на Рами Малек в образа на Фреди Меркюри в \"Бохемска рапсодия\" да му донесе Оскар за най-добър актьор пък е 42 процента.Глен Клоуз е основен претендент за приза за най-добра актриса за ролята си в \"Съпругата\" - вероятността да спечели надпреварата в тази категория е 34 процента. Клоуз е следвана от спечелилата Златен глобус за най-добра актриса в мюзикъл или комедия Оливия Колман, за която вероятността да го стори е 32 процента. Колман е звезда от \"Фаворитката\".\"\" на Лейди Гага и Брадли Купър от филма \"Роди се звезда\" стана хит в чартовете и шансът да спечели Оскар за най-добра оригинална песен е 73 процента. \"\" на Кендрик Ламар и Сиза от \"Черната пантера\" е на второ място с едва 10 процента шанс да победи в тази категория.", "date": "2019.02.22", "title": "Търсачката Bing прогнозира кои ще са големите победители на наградите Оскар"}
{"url": "http://www.cross.bg/svruhpravomoshtiyata-klayzi-ogranichavane-1597237.html", "text": "/КРОСС/ Омбудсманът Мая Манолова организира обществено обсъждане на тема: „Защита от неравноправни клаузи и свръхправомощията на банките”, което ще се състои на 25 февруари 2019 г., понеделник, от 11.30 часа в институцията /ул. „Георг Вашингтон“ № 22/.На форума общественият защитник ще представи законопроект за ограничаване свръхправомощията на банките с промени в Гражданския процесуален кодекс.Срещу България има наказателна процедура заради несъответствие с правото на Европейския съюз във връзка с неравноправните клаузи в потребителските договори, за което Европейската комисия даде през януари т.г. на страната ни двумесечен срок за справяне с проблема.Целта на дискусията е да бъде обсъдена промяна в нормативната уредба, която да осигури защита на потребителите, в това число на финансови услуги, предоставяни от банки и други кредитни институции, при снабдяването им с изпълнителен лист по реда на заповедно производство, както и защита от неравноправни клаузи.", "date": "2019.02.22", "title": "Омбудсманът Мая Манолова представя законопроект за ограничаване свръхправомощията на банките"}
{"url": "http://www.cross.bg/dragoman-vsichki-sustezanieto-1597242.html", "text": "/КРОСС/ Регистрацията за осмото издание на “Байк и рън за Чепън” на 20 април 2019 г. в Драгоман вече е отворена на адрес chepan.stenata.com.Eдно от най-големите събития за планинско бягане и колоездене в страната с над 400 участници годишно, състезанието е организирано от община Драгоман и магазини “Стената”.От 2018 г. то е и част от Българска колоездачна лига (БКЛ). В деня на надпреварата Община Драгоман обещава богата културна и спортна програма на централния площад в града.Тя ще включва голяма сцена с музика и танци, изложби, беседи в Туристически информационен център Драгоман, както и организирани туристически турове в региона.Дистанциите в “Байк и рън за Чепън”, които редовните участници добре познават, са маратон (42 км) и полумаратон (21 км) в двете направления, бягане и колоездене,а категориите при бегачите остават непроменени – мъже и жени на съответните дистанции.Стартът за всички е пред община Драгоман, като състезателите в по-късата дистанция правят една обиколка,а по-издръжливите - още една, преминавайки през билото на Чепън планина и ниските части в района на Драгоман. Теренът е съвкупност от асфалт, горски пътища, пътеки, почвен и каменист път. Цялото трасе има формата на осморка, което означава, че състезателите на 42 км имат удоволствието да се насладят на различни пейзажи на отиване и на връщане към площада пред община Драгоман, където е и финалът.Надпреварата, която се случва в една от най-атрактивните туристически дестинации, само на час път с автомобил от столицата и на границата със западната ни съседка Сърбия, за втора поредна година е условно разделена на две основни категории: XCM и Хоби. XCM “Рейс серии”са отворени за всички регистрирани към Българска колоездачна лига и желаят да участват в годишното класиране, сумиращо точки от всички състезания към БКЛ.В случай, че все още не е част от БКЛ, регистрацията на участника става автоматично. В този случай състезанието се провежда по правилата на БКЛ. Хоби е по- ”свободната” надпревара - в нея може да участва всеки, който няма стремеж за придобиване на точки към БКЛ.По традиция, заедно с голямото състезание, на площада пред община Драгоман се провежда и детска надпревара за бягане и колоездене, със свободен достъп за наймалките и със забавна програма, включваща въжена градина, много награди и др.Предстои записванията да започнат съвсем скоро като препоръчително е родителите да запишат децата си предварително.Любима атракция за състезатели и придружители е пътуването от София до Драгоман с пътнически превоз на БДЖ, в който те удобно превозват своите велосипеди и “загряват” за състезанието заедно с приятели.В пътуването ще могат да се включат всички с валидна регистрация и плащане на такса за участие. Регистрацията за вагона до Драгоман предстои да бъде отворена съвсем скоро..Вече 7 години „Байк и рън за Чепън“ събира стотици любители на екстремните преживявания, активния начин на живот и красивата българска природа, а между тях са както самите участници в състезанието, така и дошлите да ги подкрепят близки и приятели.Те са привлечени от богатото биоразнообразие на региона, като Чепън планина предлага невероятна панорама към Сърбия от най-високата си точка връх Петровски кръст, а в една кратка разходка из мостчетата на Драгоманското блато могат да бъдат видени редки видове птици, завръщащи се от своето зимно убежище в южни земи.", "date": "2019.02.22", "title": "Започна регистрацията за осмото издание на Байк и рън за Чепън"}
{"url": "http://www.cross.bg/karayancheva-polychavat-razhodi-1597240.html", "text": "/КРОСС/ Депутатите от левицата ще продължат да получават възнаграждения, съгласно Правилника за реда и организацията на Народното събрание. В писмо на парламентарния председател Цвета Караянчева до Корнелия Нинова, раздадено на медиите, се обяснява, че възнагражденията на народните представители са съгласно правилата на работа на НС, прилагат се стриктно, а удръжките от заплатите за неоправдани отсъствия са уредени изчерпателно във финансовите правила по бюджета на парламента.Извън хипотезата на цитираната норма, възнагражденията са законово дължими и ще бъдат изчислявани според разпоредбите на правилника, посочва Караянчева.Народните представители се осигуряват за всички осигурителни случаи като вноската се удържа от начислените им пари - социална, здравна осигуровка, данъци и др., добавя председателят на парламента.Начинът депутатите да получават заплатите си е или по банков път или кеш като това е личен избор, който се заявява писмено в дирекция \"Парламентарен бюджет и финанси\", отдел \"Заплати\", според правилника.В случай, че липсва заявление за изплащане по банков път, парите се изплащат в брой в касата на парламента. При неполучаването им се депонират, подчертава Цвета Караянчева.Кореспонденцията с председателя на БСП Корнелия Нинова е в резултат на писмо на левия лидер до председателя на НС, в което се декларира, че депутатите от ПГ \"БСП за България\" няма да ползват командировъчни средства от НС, отказват се от служебните автомобили, разходи за гориво и нощувки в избирателните им райони. Социалистите няма да получават и възнагражденията си като депутати за времето, през което отсъстват от работа в парламента, обявява още Нинова.Право на всеки народен представител е да прецени дали да отчита разходи по чл.10 от ПОДНС за финансовите разходи, както и дали да ползва автомобил, командировъчни и др, пише в отговор Караянчева. Тя подчертава, че правилникът на парламента не може да бъде променян еднолично от председателя му, а законодателна инициатива има всеки народен представител.", "date": "2019.02.22", "title": "Караянчева: По правилник депутатите получават пари и без да работят"}
{"url": "http://www.cross.bg/invalidnost-promeni-durzhavniya-1597238.html", "text": "/КРОСС/ Парламентът изслуша министъра на вътрешните работи Младен Маринов по повод разследването на схеми за издаване на фалшиви решения за ТЕЛК.В 10 области, сред които Силистра, Враца, Габрово, Монтана и Перник, са издадени най-много пенсии за инвалидност. През миналата година от държавния бюджет е отпуснат 1,5 млрд. лева за предоставяне на такива пенсии, стана ясно по време на изслушването. МВР е установило, че в схемите за фалшиви телкове са замесени сирийци. На посредниците по схемите са предоставени между 600 и 2500 лева.Министър Маринов призова за законодателни промени, които да пресекат престъпните схеми: \"Има областни дирекции, които имат до 30% инвалидност, има такива, които са до 10% инвалидност. Г-н Цветанов даде статистика от 1988 г., където общият процент за държавата е два до три, което е нормална европейска практика. Тези цифри говорят сами по себе си. И фактът, че всяка година се отпускат все повече средства за тази идейност в държавния бюджет показва, че има някакъв проблем\".Попитан дали законодателните промени означават и завишаване на санкциите, той отговори: \"Санкциите сами по себе си не са достатъчни като законодателни промени. Аз съм привърженик на това, че само увеличаване на санкцията не води до резултат.Води до резултат неотменността на налагане на тази санкция и нейното събиране. Ако само ще вдигаме санкциите, а няма как да ги съберем, по-добре да не го правим\".", "date": "2019.02.22", "title": "Парламентът изслуша Младен Маринов за фалшивите телкове"}
{"url": "http://www.cross.bg/detzata-sreshta-roditeli-1597243.html", "text": "/КРОСС/ Как и кога да заговорим за алкохола? Как да започнем темата за отговорната консумация пред нашите деца, без да изпаднем в крайности и пълно отрицание? Как да развием самочувствието им, така че да не се поддават на вредни влияния? - тези и много други въпроси коментираха Мира Иванова, Ваня Джаферович и актьорите Дария Симеонова, Гергана Стоянова и Васил Бинев по време на специалното събитие на спиритсБЪЛГАРИЯ.„Всеки родител има ключова роля в оформянето на светогледа на детето. Ценностите, откровените разговори иподготовката за различни ситуации, които придружават порастването, се случват в семейството и честопредопределят избора на децата. Тази специална родителска среща отново ни показа колко важно е дабъдем откровени и да бъдем пример, който ще намери свое продължение\", коментира психологът напрограмата Яна Алексиева, която дискутира темата с родителите през изминалата вечер.„Подкрепата от популярни и успешни родители е изключително ценна за програмата - всеки един от насима своя опит, най-важното е да пожелаем да го споделим. Насочването на енергията в подходящи занимания, развенчаването на митове, устояването на връстниците - тези теми не се обсъждат само днес, но и на всяка родителска среща, която е различно преживяване за родители и учители показва опитът ни за пета поредна година\", коментира Ралица Скорчева, председател на спиритсБЪЛГАРИЯ.Единствената по рода си програма в България ще продължи с провеждането на родителски срещи в София, Пловдив, Бургас, Велико Търново и малките градове в районите. Екипът на програмата предоставя възможност за всеки учител, който желае да направи самостоятелна родителска среща, да се възползва от предоставените материали в официалната платформа и .Родителите от своя страна могат да открият Наръчника за родители и да се сдобият с добри идеи за провеждането на първия разговор с детето.„Децата не спират да ни изненадват с въпроси. Най-важното е да се опитаме да им дадем подходящ отговор - открийте го заедно, докато разговаряте. Понякога така може да научим повече по тема, която е толкова любопитна за децата\", разказва актриста Дария Симеонова.„Предлагайте на децата си отговорности и знания, които да ги окуражават.Важно е да изградим вътрешна увереност в децата си - тогава те много по-трудно биха се поддали на чужди влияния или направили лош избор\", допълни актрисата Гергана Стоянова.Съвети за поддържането на доверие в тийнейджърите сподели Мира Иванова, а Васил Бинев допълниколко важно е качествено прекараното време в динамичния свят на актьорите и техните деца.   ", "date": "2019.02.22", "title": "Родителска среща в бар"}
{"url": "http://www.cross.bg/vreme-izkystven-ystroiistva-1597244.html", "text": "/КРОСС/ Сеул, 22 февруари 2019 г. – По време на Световния мобилен конгрес (Mobile World Congress - MWC) 2019, LG Electronics ще представи три нови смарт телефона, предназначени за онези, които търсят усъвършенствани мобилни устройства, без да правят никакви компромиси.LG Q60, LG K50 и LG K40 могат да се похвалят с първокласното си качество, модерни технологии и стилен дизайн на изключително достъпна цена. Предефиниране на използваемостта LG предлага големи, висококачествени дисплеи и вграден изкуствен интелект в новите устройства от среден клас, за потребителите, които традиционно трябваше да се задоволяват с по-малко.Всяко устройство притежава HD + FullVision дисплей - 6.26-инчов за LG Q60 и LG K50 и 5.7-инчов в LG K40.Предната камера на LG Q60 и LG K50 е разположена така, че притежателя да се наслаждава максимално на дисплея, като тънките рамки правят новите модели удобни за ползване дори и с една ръка. За да осигурят превъзходно потребителско изживяване, LG Q60, LG K50 и LG K40 използват технологии с изкуствен интелект, които обикновено имат флагшип телефоните.Камерата с вграден изкуствен интелект разпознава обектите и избира най-подходящия режим на снимане за невероятни резултати. Освен това, прикрепеният Google Assistant бутон дава на потребителите незабавен достъп до най-широко използвания виртуален помощник в смартфоните.Разширено аудио с DTS: X Заедно с DTS: X 3D съраунд звук и качествени слушалки, трите устройства със сигурност ще задоволят дори и най-запалените аудио феновете.Тази аудио технология симулира 7.1-канална звукова система, за да направи всяко съдържание по-завладяващо по време на игра, гледане на филм или слушане на музика.Инженерите на LG този път се фокусираха върху усъвършенстването на две основни характеристики, които са изключително важни за потребителите на смартфони в днешно време: издръжливостта на батерията и производителността на камерата.В допълнение към впечатляващата 13-мегапикселова предна камера, LG Q60 има три задни камери: 16MP с автоматично фокусиране (PDAF), 5MP със супер широкоъгълна камера и 2MP със сензор за дълбочина, която улавя образа на обекта, оставяйки фонът замъглен.С четири уникални обектива, притежателите на Q60 могат да правят перфектни снимки, без значение от обекта или околната среда. Батерията на LG Q60 и на LG K50 е с капацитет 3,500mAh за по-продължително четене на новини, преглеждане на съдържание или използване на приложения.Батерията на по-малкия LG K40 се захранва от 3000 mAh, която също е повече от стабилна и издръжлива. Посетителите на щанда на LG по време на MWC от 25-28 февруари ще могат да се запознаят отблизо, както със смартфоните от серията Q и K, така и с други вълнуващи мобилни иновации.", "date": "2019.02.22", "title": "Новите серии  Q&K смертфони на  LG са проектирани да вдъхновяват"}
{"url": "http://www.cross.bg/lozenetz-poslanika-rysiya-1597245.html", "text": "/КРОСС/ Социалистите от столичния квартал \"Лозенец\" отбелязаха Деня на Защитника на отечеството заедно с посланика на Русия Н.Пр. Анатолий Макаров. По традиция те положиха венци и цветя пред мемориалния паметник на съветските воини \"Костницата\" в \"Лозенец\".\"Нито едно Отечество днес в Европа не би съществувало, без своите защитници, каза Николай Велчев, председател на районната организация на БСП в \"Лозенец\". - Главният мъжки дълг е да е защитник на своето семейство и на родината си\".", "date": "2019.02.22", "title": "Социалистите от \"Лозенец\" отбелязаха Деня на Защитника на отечеството с посланика на Русия"}
{"url": "http://www.cross.bg/putyvane-gara-marshryta-1597227.html", "text": "/КРОСС/ На 3-ти март „БДЖ-Пътнически превози\" ЕООД ще осигури шест допълнителни вагона към състава на влак „Родопи\", който се движи по маршрута Септември- Добринище.Влаковата композиция ще пътува с увеличен състав във връзка с превърналата се в традиционна инициатива на Гражданско сдружение „За теснолинейката\" под мотото „На 3-ти март: Заедно в теснолинейката\".Събитието се организира за четвърта поредна година по повод отбелязването на Националния празник на РБългария и с всяка следваща година привлича все повече желаещи да се присъединят към празничното пътуване.Теснопътният влак ще замине от гара Септември в 08:46 ч. След неговото пристигане в гара Якоруда пътуващите с композицията могат да се включат в шествието до центъра на градчето, където ще могат да се насладят на тържествена програма.Цената на билета от Септември до Якоруда е 4.60 лв., а на запазеното място 0.50 лв.Желаещите да пътуват могат да ползват различни оферти за намаление при пътуване в двете посоки, пътуване на групи или срещу представяне на железопътни карти, които дават правона намаление.За деца до 7-годишна възраст служителите на билетните каси ще издават безплатни билети с нулева стойност срещу представяне на документ, удостоверяващ възрастта им.Безплатните билети за децата са без право на ползване на отделно седящо място, но може да им бъде закупено запазено място срещу 0.50 лв.Билетите за пътуването са вече в продажба и могат да бъдат закупени от билетните каси и бюрата във всички гари в страната.БДЖ традиционно подкрепя инициативи на любители на железопътния транспорт, които допринасят за пътуване към изконните ценности и корени на българщината и са свързани с отбелязването на паметни исторически дати.Теснолинейната линия по маршрута Септември-Добринище е включена в списъка с най- интересните железопътни линии в Европа, публикуван в Пътеводителя за Европейските железопътни разписания, издаден от германските железници (DB).Средната скорост, развивана от теснолинейната композиция по маршрута е 40 км/ч. Линията преминава презмножество живописни кътчета с многобройни тунели и мостове. По трасето се намира гара Аврамово, която е най-високо разположената гара на Балканския полуостров - на 1267 м надморска височина.Железопътната линия е с междурелсие 760 мм и дължина около 125 км, като започва от Горнотракийската низина, преминава през западните Родопи и Аврамовата седловина (разделяща Рила и Родопите) и достига разложкото поле в подножието на Пирин. ", "date": "2019.02.22", "title": "БДЖ ще осигури допълнителни вагони на 3-ти март"}
{"url": "http://www.cross.bg/rymen-mayrer-radev-1597232.html", "text": "/КРОСС/ Българският държавен глава Румен Радев, който е на официално посещение Конфедерация Швейцария, беше посрещнат с церемония от швейцарския си колега Ули Маурер във военно-въздушна база „Мейринген“. Двамата президенти наблюдаваха учение „Alpha Scramble“ - бърза реакция за излитане със самолети FA18, в случай на сигнал за нарушение на въздушното пространство.Предвидени са пленарни разговори между официалните делегации на България и Швейцария, след което Румен Радев и Ули Маурер ще дадат съвместна пресконференция.", "date": "2019.02.22", "title": " Румен Радев и Ули Маурер наблюдаваха учение „Alpha Scramble“"}
{"url": "http://www.cross.bg/klienti-prekusvaniya-kratkovremenni-1597228.html", "text": "/КРОСС/ ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.Успешната реализация на тези мерки налага кратковременни прекъсвания на електрозахранването.Във връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 25 февруари – 3 март 2019 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности.", "date": "2019.02.22", "title": "ЧЕЗ Разпределение осъществява амбициозна инвестиционна програма за подобряване на услугите за своите клиенти"}
{"url": "http://www.cross.bg/nichev-ivan-mozhesh-1597231.html", "text": "/КРОСС/  във всички големи киновериги в София и страната (Пловдив, Варна, Русе, Стара Загора) ще може да бъде видян новият филм на режисьора Иван Ничев – „”.От същата дата филмът ще бъде на екран в още 23 града на България.„Можеш ли да убиваш” представлява своеобразна метафора на съвременна България, по думите на самият режисьор, и разглежда наболели теми като битката с бедността на жителите в Северозападнана България и сблъсъкът на етносите.Филмът е заснет в град Видин и околностите, с няколко снимачни дни и в град Сливен.Премиерата на филма се състоя в НДК - кино „Люмиер Лидл” на 23.01.2019 г.На 13.02.2019 г. премина и премиерата на „Можеш ли да убиваш” в полската столица Варшава. Филмът беше възторжено приет от публиката и от професионалистите в бранша, включително от светила в областта на киното като режисьорите Кшищоф Зануси,Феликс Фалк, Януш Заорски, известната кинокритичка Ана Ментрак, както и от операторите Богдан Дживорски и Яцек Миерославски.„Можеш ли да убиваш” е разказ за седем млади българи, жители наВидин, които решават да се пробват като платени рейнджъри, за да се спасят от беднотията. Подготовката им с тренировки, учения и военни „маневри“ събужда доста смях, но и размисъл за верските войни и съдбата на Европа и света. Идеята за сюжета се потвърждава и от актуална българска статистика, според която 71 процента от 30-годишните млади хора вБългари яживеят със своите по-възрастни роднини, без свой самостоятелен живот.В продукцията участват седем млади многообещаващи актьори: Ясен Попов, Ивайло Драгиев, Атанас Найденов, Александър Кънев, Николай Върбанов, Живко Джуранов, Иво Йончев,. А също така: София Маринкова, Емилия Радева, Добри Манев, Елена Иванова, Кети Райкова и др. Както във всички филми на Иван Ничев, актьорският състав е изключително пъстър. Сред изпълнителите с убедителна роля се изявява и българският шампион по бокс - Свилен Русинов.Сценарият е на Юрий Дачев и Татяна Гранитова, в съавторство с Иван Ничев.Музиката във филма е дело на Стефан Димитров в съавторство с Пламен Велинов. А финалната песен „На случайна гара“/ по стихове на И.Тенев и Ал.Петров/ е в изпълнение на Васил Найденов. „МОЖЕШ ЛИ ДА УБИВАШ“Разпространител:\" МАДЖИК ШОП ” ЕООДПродуцент: \"Синемаскоп-И.Ничев\" ЕООДРежисьор: ИВАН НИЧЕВСценарист: Юрий Дачев, Татяна Гранитова ,Иван НичевОператор: Цветан НедковПродължителност: 98 мин.Художник: Росица БакеваКомпозитор: Стефан Димитров, Пламен Велиновпесента „На случайна гара“се изпълнява от Васил Найденов ", "date": "2019.02.22", "title": "„Можеш ли да убиваш” тръгва по кината в цялата страна от първи март"}
{"url": "http://www.cross.bg/gripa-smurt-zabolyavaneto-1597229.html", "text": "/КРОСС/ Мастните киселини от рибата могат да се окажат мощно оръжие срещу грипа, пише в. \"Дейли експрес\", цитиран от Vesti.bg.Грипните вируси могат да причинят сериозни заболявания и смърт. Във Великобритания на тях се приписват между 3000 и 4000 смъртни случая всяка година.Настоящите противогрипни лекарства не могат да се справят с най-тежките форми на заболяването.Противогрипните ваксини не са стопроцентово ефикасни, защото вирусите мутират. Изследване на японски учени от университета на Акита открива нов потенциален начин за противодействие срещу грипа. Те откриват, че съединение от мазнините в рибеното масло предпазва от смърт мишки, заразени с грипни вируси.Медикаментът действа дори в напреднали стадии на заболяването, обяснява Юмико Имаи от изследователския екип.Сънят също играе важна роля за защитата от инфекции.Когато той е по-малко от 7 часа в денонощието, значително нараства рискът от вирусно заболяване, настинка и грип, показват резултатите от изследване, проведено в университета \"Карнеги Мелън\" в САЩ.", "date": "2019.02.22", "title": "Рибеното масло помага срещу грип"}
{"url": "http://www.cross.bg/hova-godina-miliona-1597230.html", "text": "/КРОСС/ Бpaтятa Kиpил и Гeopги Дoмycчиeви oфициaлнo ca пoдпиcaли cпopaзyмeниe зa пpидoбивaнe нa гpyпaтa нa \"Hoвa тeлeвизия\" и \"Heт Инфo\".Cдeлĸaтa c дoceгaшния coбcтвeниĸ - швeдcĸaтa мeдийнa гpyпa МТG, e дoгoвopeнa чpeз нoвoтo дъщepнo дpyжecтвo нa \"Aдвaнc Πpoпъpтиc\" OOД - \"Aдвaнc Meдиa Гpyп\" и щe бъдe нa cтoйнocт oт 185 милиoнa eвpo, cтaвa яcнo oт oфициaлнo cъoбщeниe нa швeдcĸoтo дpyжecтвo. Cъщaтa инфopмaция e пoтвъpдeнa в пиcмo дo cлyжитeлитe нa \"Hoвa тeлeвизия\".\"Hoвa\" e нaй-гoлямaтa мeдийнa гpyпa в Бългapия и пpитeжaвa 7 тeлeвизиoнни ĸaнaлa, ĸaĸтo и oнлaйн бизнec, ĸoйтo дocтигa дo cpeднo 74% oт бългapcĸoтo нaceлeниe вceĸи мeceц. \"Hoвa\" гeнepиpa пpoдaжби в paзмep нa 1,154 милиoнa швeдcĸи ĸpoни и oпepaтивнa пeчaлбa oт 223 милиoнa швeдcĸи ĸpoни пpeз 2018 гoдинa, ĸaтo зa нeя paбoтят 650 дyши. МТG зa пъpви път нaвлeзe нa бългapcĸия пaзap пpeз 2007 гoдинa, ĸaтo инвecтиpa в Ваlkаn Меdіа Grоuр, a cлeд тoвa пpeз 2008 гoдинa пpидoби \"Hoвa\" и oбeдини двaтa бизнeca пpeз 2009 гoдинa\", пocoчвaт в cъoбщeниeтo oт МТG.Πocтигнaтoтo cпopaзyмeниe e зa пpидoбивaнe нa 100% нa \"Hoвa тeлeвизия\" и мaжopитapeн дял в oнлaйн мeдийнaтa гpyпa \"Heт Инфo\". Πpeдcтoи тo дa бъдe oдoбpeнo oт Koмиcиятa зa зaщитa нa ĸoнĸypeнциятa (KЗK).Πpипoмнямe, чe пpeдишнaтa cдeлĸa зa \"Hoвa бpoyдĸacтинг гpyп\" бeшe cпpянa имeннo oт peгyлaтopa. Πpeз минaлaтa гoдинa KЗK нe paзpeши нa чeшĸия бизнecмeн Πeтp Keлнep, ĸoйтo ĸyпи бългapcĸитe aĸтиви нa Теlеnоr, дa пpидoбиe дpyжecтвoтo.Heгoвaтa oфepтa зa гpyпaтa cъщo бeшe в paзмep нa 185 милиoнa eвpo, нo бeшe зa пpидoбивaнeтo нa 95% oт ĸoмпaниятa. Πpeдлoжeниeтo бeшe знaчитeлнo пoд цeнaтa, ĸoятo плaти гpyпaтa МТG зa тeлeвизиятa пpeз 2008 гoдинa. Toгaвa cдeлĸaтa бeшe зa 630 милиoнa eвpo.Cпopeд peшeниeтo нa peгyлaтopa oт минaлaтa гoдинa, \"Hoвa бpoyдĸacтинг гpyп\" AД пpитeжaвa знaчитeлeн пaзapeн дял нa пaзapa нa тeлeвизиoннo paзпpocтpaнeни и мeждy 40% и 50% oт peĸлaмния пaзap нa бaзa cтoйнocт. Знaчитeлният бpoй cpeдcтвa зa мacoвa инфopмaция, c ĸoитo щe paзпoлaгa oбeдинeнaтa гpyпa, щe ѝ дaдe cъщecтвeнo пpeдимcтвo пpeд ocтaнaлитe yчacтници, пpeдocтaвящи мeдийни ycлyги, пишeшe в peшeниeтo нa KЗK.Caмият Keлнep нe пpитeжaвa дpyги мeдии в Бългapия, a гpyпaтa нa \"Hoвa\" нe e пpoдaвaлa чacти oт бизнeca cи cлeд peшeниeтo нa KЗK. Coбcтвeниĸът нa Теlеnоr oбжaлвa peшeниeтo нa peгyлaтopa, нo пъpвoтo зaceдaниe пo дeлoтo бe нacpoчeнo чaĸ зa 12 мapт тaзи гoдинa.Πpeз янyapи coбcтвeниĸът МТG oбяви, чe ce e oтĸaзaлa дa пpoдaдe \"Hoвa бpoyдĸacтинг гpyп\" нa Πeтp Keлнep.Ocвeн пpeдceдaтeл нa KPИБ, Дoмycчиeв e coбcтвeниĸ нa ΠKФ \"Лyдoгopeц\", ĸaĸтo и нa фapмaцeвтичнитe \"Xювeфapмa\", \"Биoвeт\", ĸaĸтo и нa \"Πapaxoдcтвo Бългapcĸи мopcĸи флoт\" и дpyги. ", "date": "2019.02.22", "title": "Бpaтя Дoмycчиeви ca пoдпиcaли cдeлĸaтa зa \"Hoвa тeлeвизия\" зa 185 милиoнa eвpo"}
{"url": "http://www.cross.bg/armiya-sofiya-godina-1597233.html", "text": "/КРОСС/ По повод , днес в 10. 00 ч. пред Паметника на Съветската Армия в град София, поднесоха венци и цветя:Посланикът на Руската Федерация в България Н.Пр. Анатолий Макаров, представители на Беларуското посолство,  Арменското посолство, посолството на Китай.Ръководството на БСП - София начело с Калоян Паргов, народните представители от „БСП за България\",представители на Руския културно-информационен център в София, на Дома на Москва, НД „Русофили\",на редица политически партии и обществени организации,след което присъстващите се отправиха към паметника-костница на съветските войни кв. „Лозенец\", където бе отслужена панихида в памет на загиналите ", "date": "2019.02.22", "title": "В София се отбеляза Деня на защитника на Отечеството (снимки)"}
{"url": "http://www.cross.bg/leva-live--1597234.html", "text": "/КРОСС/ Еврофутбол“ дава почти пълен паритет между Левски и ЦСКА София в дербито от предстоящия кръг от Първа професионална лига на България. Двубоят е на 24.02.2019 г. от 13.00 часа на Националния стадион „Васил Левски“:Левски София – ЦСКА София                           Сингъл, Live, ТОП „1“-2.20 „Х“- 3.05 „2“- 2.25Следващите три дни предоставят на футболните привърженици страхотни дербита. Ето някои от тях:Вердер – Щутгарт                                            Сингъл, Live, ТОП „1“-1.50 „Х“- 3.95 „2“- 4.96Черно море – Лудогорец                                  Сингъл, Live, ТОП „1“-4.10 „Х“- 4.00 „2“- 1.36Севиля – Барселона                                        Сингъл, Live, ТОП „1“-3.26 „Х“- 3.54 „2“- 1.78ПСВ Айндховен – Фейенорд                             Сингъл, Live, ТОП „1“-1.41 „Х“- 3.88 „2“- 4.32Андерлехт – ФК Брюж                                  Сингъл, Live, ТОП „1“-2.40 „Х“- 2.89 „2“- 2.14Ман. Юнайтед – Ливърпул                           Сингъл, Live, ТОП „1“-2.74 „Х“- 3.16 „2“- 2.13Челси – Манчестър сити                                  Сингъл, Live, ТОП „1“-4.86 „Х“- 3.70 „2“- 1.38Дортмунд – Леверкузен                                 Сингъл, Live, ТОП „1“-1.72 „Х“- 3.58 „2“- 3.45Фиорентина – Интер Милано                          Сингъл, Live, ТОП „1“-2.50 „Х“- 2.97 „2“- 2.42Монако – Лион                                           Сингъл, Live, ТОП „1“-2.83 „Х“- 3.26 „2“- 2.00Бешикташ – Фенербахче                             Сингъл, Live, ТОП „1“-1.61 „Х“- 3.24 „2“- 3.72 Самоковлия може да се похвали с печалба от общо 7440 лева със залог от 40 лева във вторник за два мача от Шампионската лига. Ден по-късно хасковлия взе 4021,34 лева за седем мача в права колонка, а в четвъртък в град Раковски заминаха 5446,12 лева за четири мача в права колонка.Столичанин взе 2889 лева за Секунда на 1-ви гол от Спортмакс в четвъртък, също тогава сливналия добави 2533,50 лева за Точен резултат, а в Пловдив във вторник заминаха сумите от 2587 лева и 2519 лева.Страхотни печалби от конни надбягвания бяха реализирани в Добрич - 1295,80 лева, 1403,50 лева, 1689,60 лева, 1545 лева и 1152 лева с предвиждания за 1-3.Към 12.30 часа на 22.02.2019 г. сумата в Суперджакпот 15 достигна 101 263 лева.  ще откриете и мачовете от него. Джакпот от 13 срещи е на стойност 12 379 лева. Вижте кои мачове попадат в него . ", "date": "2019.02.22", "title": "„Еврофутбол“ дава почти пълен паритет между Левски и ЦСКА София "}
{"url": "http://www.cross.bg/zaplati-depytatskite-rabota-1597235.html", "text": "/КРОСС/ ПГ на \"БСП за България\" напусна Народното събрание и заяви, че не желае да получава възнаграждения, командировъчни и да ползва служебни коли и разходи за гориво, докато отсъства от парламента.Съгласно Правилника за работа на парламента, дори да не ходиш на работа, получаваш част от заплатата си. Ние декларирахме, че не желаем и тези суми. За целта управляващите се заканиха да променят Правилника. Нека го направят, но ние поставихме въпроса да се гласува и нашето предложение, което внасяме за трети път и от три месеца стои без движение. Искаме да се реши принципно въпроса за депутатските заплати. Те растат на всеки три месеца автоматично с ръста на средната работна заплата. Това е несправедливо, икономическинеобосновано и морално укоримо.Несправедливо е над 2 милиона българи да живеят на прага на бедността, да се увеличават неравенствата, а заплатите на политическия елит да растат. Като поставихме така принципно въпроса и настоявайки да се приеме нашето предложение, управляващите взеха завой.За да не се отваря темата за намаляването на депутатските заплати, се отказаха от намерението си да променят Правилника за работа на парламента и да накажат БСП.Твърдят, че е наше законово право да получаваме пари, без да ходим на работа. Но законите се променят, нали?Уважаеми управляващи, променете закона, намалете и замразете депутатските заплати и запишете, че който не работи, не получава нищо. Вие имате мнозинство, това решение е във Ваши ръце. Не го ли направите, ще се види истината. Не ви е грижа за справедливостта и народа, а само за собствения ви джоб.Гарантирам, че ако българските граждани преценят, че БСП е достойна да управлява, това, което искаме днес, ще е едно от първите решения на следващото Народно събрание.", "date": "2019.02.22", "title": "Нинова във Фейсбук: Уважаеми управляващи, променете закона, намалете и замразете депутатските си заплати "}
{"url": "http://www.cross.bg/bulgarski-izkystvo-ilyuzionnoto-1597219.html", "text": "/КРОСС/ Тази събота bTV Репортерите ще потопи зрителите в света на магията и ще им разкрие невиждани експонати от реквизита на най-големите български илюзионисти, сред които Мистър Сенко и Орфи.Ето и някои факти, които може би са малко познати на недотам изкушената от илюзионното изкуство публика. Първият професионален фокус в България е направен преди повече от 100 години.Астор е единственият илюзионист в Европа, награден със „Златният Оскар“, Орфи има Сребърен медал от Световния конгрес на илюзионистите, Мистър Сенко има над 10 000 представления у нас и в чужбина.Въпреки тези постижения, в България няма музей на илюзионното изкуство, каквито има в повечето европейски столици. Има обаче един българин, чиято страст, отдаденост и талант излизат от шапката на фокусника и маската на актьора, за да запазят паметта за илюзионното изкуство.Най-голямата магическа колекция у нас е собственост на обичания илюзионист и актьор от любимия български сериал „Столичани в повече“ Ненчо Илчев.Това „прекрасно момче с огромна дарба, развита в годините“, както го описва неговият колега и любимец на публиката Любо Нейков, вече повече от 25 години събира най-интересните фокуси на великите български магове, за да не бъдат изгубени за поколенията.Пред микрофона на Петя Дикова и камерата на Красимир Райчев и Жан Трендафилов застават още Пепа Мити - снаха на легендарния Факира Мити, който има над 12 000 спектакъла и е баща на обичания естраден певец Емил Димитров.Също така – големият Астор, който пази любимата илюзия на Сенко, а и на легендарния Хари Худини – „Метаморфозата“, както и именитите Константин Коланджиев - Корсо и Никола Петров – Корли.Всички те, обединени от обща мечта – „за един голям музей на хубаво място“.Умира ли илюзионното изкуство у нас? Къде се съхраняват реквизитите на големите български фокусници? И защо София все още е сред малкото европейски столици, в които няма музей на магията? Отговорите, без илюзии – на 23 февруари, от 19.30 часа, във филма „Бездомните фокуси“", "date": "2019.02.22", "title": "bTV Репортерите тази събота е ще потопи зрителите в света на магията "}
{"url": "http://www.cross.bg/hyliganstvo-plovdiv-globa-1597220.html", "text": "/КРОСС/ Районен съд – Пловдив наложи административно наказание глоба в размер на 2000 лева и забрана за посещение на спортни мероприятия в страната и чужбина за срок от една година на И. В. за извършено спортно хулиганство – участване в сбиване.За същото спортно мероприятие, проведено в гр. Пловдив на 26.11.2017 г., Районният съд е наложил на други десет лица, участвали в същото сбиване, различни санкции по Закона за спортното хулиганство /ЗООРПСМ/.На всеки от тях е наложена административна санкция - глоба, определен брой денонощия в поделенията на МВР, забрана за посещение на спортни мероприятия в страната и чужбина за срок, различен за всяко лице, в зависимост от степента на вината му.Районна прокуратура е внесла обвинителен акт в съда единствено срещу И. В., като му е повдигнато обвинение за това, че на 26.11.2017 г. в гр. Пловдив е извършил едро хулиганство.С оглед на събраните по делото доказателства съдът приема, че в случая не е извършено едро хулиганство, а вината на И. В. е за участие в сбиване, в което участват и останалите 10 лица, санкционирани по Закона за спортното хулиганство.Административната санкция глоба в размер на 2000 лева и забрана за посещение на спортни мероприятия в страната и чужбина за срок от една година за извършения от И. В. акт на спортно хулиганство е наложена на основание чл. 21 т. 10 от ЗООРПСМ.", "date": "2019.02.22", "title": "Районен съд – Пловдив наложи административно наказание глоба в размер на 2000 лева "}
{"url": "http://www.cross.bg/angelkova-eden-konkyrsa-1597221.html", "text": "/КРОСС/ Министърът на туризма Николина Ангелкова ще награди победителите в конкурса за детска рисунка на тема „Моята ЕДЕН дестинация в България“.Награди ще получат деветимата участници, класирани на първите места в онлайн вота и избора на експертно жури, включващо представители на ЕДЕН дестинациите в България.Министър Ангелкова ще открие и изложба от 60 пана с детските творби. Ще бъдат изложени рисунките, получили най-много харесвания във Фейсбук страницата на министерството в периода на провеждане на конкурса.Отличията ще бъдат връчени днес - 22 февруари 2019 г. от 13:00 ч. в Античен културно-комуникативен комплекс „Сердика“ в София.", "date": "2019.02.22", "title": "Министър Ангелкова ще награди победителите от конкурса за детска рисунка на тема „Моята ЕДЕН дестинация в България“"}
{"url": "http://www.cross.bg/karakachanov-sili-krasimir-1597216.html", "text": "/КРОСС/ В студиото на сутрешния блок на БНТ вицепремиерът Красимир Каракачанов заяви, че връщането на старият праг на преференциите е правилно решение от страна на премиера Борисов. Нужно е партиите да се фокусират да свършат това, което са обещали на избирателите си, а не да си играят с Избирателния закон, допълни Каракачанов. Той коментира и намерението на ГЕРБ да върне темата за мажоритарния вот на дневен ред, както и концепцията за итеграция на ромите и предложените промени в Закона за въоръжените сили.ВМРО се обяви против текстовете, с които преференциите се ограничаваха, напомни Красимир Каракачанов. Той допълни, че реакцията на премиера Борисов за промените в Изборния кодекс е била правилна и че е научил за това от медиите. Идеята на ГЕРБ за връщане на мажоритарния вот Каракачанов определи като „партийни сметки“. Крайно време е българските политици да спрат да правят експерименти с изборното законодателство, конюнктурно в своя полза. Практиката в България показва, че който го е направил, това се е обърнало срещу него. Не е нито полезно, нито честно изборния закон да се променя преди всеки избори, допълни Каракачанов.Няма отправени ултиматуми или заплахи за приемането на концепцията за интеграция на ромите, заяви Каракачанов. Въпросът на концепцията за интеграция е с тази част от ромското население, което си мисли, че има само права, но не и задължения, и застрашава живота на останалите. След 29 години интеграция проблемът е 29 пъти по-голям, отколкото беше тогава. Това не е „концепцията Каракачанов“, а концепция на държавата, така че всеки с разумни, законови предложения, е свободен да ги представи, заяви вицепремиерът.В предложените промени в Закона за отбраната и въоръжените сили не става дума за „танкове по улиците“, а за регламентирано участие на армейските специални сили в съвместни операции с полицията, обясни Каракачанов. Така специалните сили стават командване, което позволява съвместни участие с другите специални формирования в армията – Флота и ВВС. Това е световна практика, изтъкна Красимир Каракачанов.По думите на Каракачанов, на фона на конфликти, вътрешни и външни конфликти, Европа „се държи като Съветския съюз“ и измисля проблеми, с които се отвлича вниманието. Това, което наблюдаваме в момента в Европа, е това, което се опитваше Съветския съюз да изнася като идеология и революция през 20-те и 30-те години: един свят, който ще бъде подчинен на пролетариата, интарнационален, в който няма да има националности, граници и религии. Крайният либерализъм, проповядван от част от чиновниците в Брюксел, е същият този марксистки интернационализъм. По думите вицепремиера целта на това е господството на либералната идеология.", "date": "2019.02.22", "title": "Красимир Каракачанов: Нужно е партиите да се фокусират да свършат това, което са обещали на избирателите си"}
{"url": "http://www.cross.bg/papazov-ynitzef-ychilishte-1597217.html", "text": "/КРОСС/ Десетки популярни личности обединяват сили в една обща кауза – по-сигурна учебна среда за децата у нас. Това ще се случи в събота вечер на благотворителен концерт, който NOVA ще излъчи на живо. През ноември УНИЦЕФ и NOVA започнаха кампанията \"Заедно срещу насилието в училище\". Статистиката сочи, че всеки ден 30 деца стават жертви на насилие в класната стая.Подготвяме страхотен спектакъл от 20:00 ч. в Централния военен клуб. Редица звезди ни подадоха ръка в инициативата.Ще можем да видим Кирил Маричков, Яна Маринова, Тити Папазов и куп други актьори и певци, каза в студиото на „Здравей, България” представителят на УНИЦЕФ за България Деница Каменова. Тя допълни, че ще бъдат показани истински истории от живота в училище.Хората могат да ни подкрепят и чрез SMS. По този начин ще наберем средства за финасиране на програмата, която ще разработим. Нашите експерти ще влязат в училищата от следващата учебна година. Ще работим три години.Целта е да направим анализ на ситуацията и да работим съвместно с учители, родители и деца. След края на програмата отново ще направим анализ, за да видим какви са резултатите, заяви Каменова.Според треньора Тити Папазов най-големият проблем е, че обществото е свикнало с тази ситуация. Ако хората обърнат внимание на проблема, тогава може би ще има резултати. Не бива да си затваряме очите и да го приемаме за даденост, допълни Папазов.", "date": "2019.02.22", "title": "УНИЦЕФ и NOVA с благотворителен концерт срещу насилието в училище"}
{"url": "http://www.cross.bg/mozhete-doma-konsymatziyata-1597218.html", "text": "/КРОСС/ ЕVN България продължава традиционните си зимни кампании за информиране относно факторите, влияещи на потреблението на енергия в дома.Поредната крачка в тази посока е новата листовка с полезни съвети за използването на електроенергията в дома през зимния сезон, когато потреблението традиционно е по-високо. Листовката съдържа практически съвети, които всеки може да спазва в ежедневното си потребление.Съветите са разделени в две основни групи – потребление на електроенергия и потребление на топлинна енергия: • При отсъствие у дома не спирайте изцяло климатика, а намалете градусите на отопление – така помагате на компресора да работи ефективно, външното тяло не замръзва и поддържате оптимална температура в помещенията.• Когато готвите, използвайте остатъчната топлина на фурната – ако изключвате фурната 10 минути преди обичайното време, ще спестите до 20% от разходите за нейната работа.• Използвайте енергоспестяващи LED крушки. Така можете да спестите около 90% от енергията за осветление. В някои помещения можете да инсталирате ключ със сензор за движение, за да използвате светлината само когато Ви е нужна.• При пране можете да повлияете на консумацията на електроенергия, като намалите температурата на водата с няколко градуса. Друг начин е да изберете пералня, която е с вместимост, подходяща за консумацията Ви – например за до 5 кг. пране вместо до 10 кг.• Регулярното почистване на уредите (филтри, размразяване, обдухване, дори почистването на реотаните на фурната) ще намали значително консумацията им на електроенергия и съответно месечните сметки. Топлоенергия• Не покривайте радиаторите с дрехи и пердета и не ги преграждайте с мебели. Радиаторите трябва да са открити, така че да излъчват безпроблемно топлина.• Включвайте радиаторите във всички стаи на по-ниска степен, вместо да опитвате да отоплите цялото жилище с един радиатор. На едно отоплително тяло е нужна много повече работа за постигане на равномерна и постоянна температура в целия дом.• Проветрявайте жилището си за кратко с широко отворени прозорци. Така въздухът в помещението ще се смени бързо, но стените няма да изстинат и повторното затопляне на стаите ще е по-лесно.• Оборудвайте отоплителните тела в дома си с вентили с терморегулатори. Така ще можете ефективно да контролирате и да поддържате желаната от Вас температура в помещенията.Енергийната ефективност спестява средства: Предприемете мерки за повишаване на енергийната ефективност на цялото Ви жилище като например подмяна на дограма и изолация на външните стени. Новата брошура е налична в EVN Офиси, както и на", "date": "2019.02.22", "title": "EVN: как с няколко лесни стъпки можем да оптимизираме разходите си за енергия"}
{"url": "http://www.cross.bg/siriya-trump-erdogan-1597223.html", "text": "/КРОСС/ Турският президент Реджеп Тайип Ердоган и президентът на САЩ Доналд Тръмп са обсъдили в телефонен разговор вчера изтеглянето на силите на САЩ от Сирия, предаде Анадолската агенция.Двамата лидери са се съгласили, че изтеглянето на американските войски не бива да вреди на взаимните цели на Анкара и Вашингтон, отбелязва още турската агенция, цитирана от Ройтерс.Ердоган и Тръмп са обсъдили също двустранните отношения и най-новите развития в Сирия и са заявили подкрепата си за евентуално политическо решение на сирийския конфликт.Турският президент е потвърдил желанието на Турция да поддържа близки отношения със САЩ. Двамата са се договорили да подобрят двустранните икономически отношения.През декември Тръмп изненадващо обяви, че ще върне у дома наброяващия около 2000 души американски военен контингент в Сирия, тъй като той е изпълнил целта си да победи групировката \"Ислямска държава\".", "date": "2019.02.22", "title": "Ердоган и Тръмп са разговаряли за Сирия"}
{"url": "http://www.cross.bg/branding-employer-bulgariya-1597222.html", "text": "/КРОСС/ Година след старта на обединението между Обединена българска банка (ОББ) и СИБАНК, новата обединена ОББ спечели 4 награди в рамките на второто издание на B2B Employer Branding Awards, с което се превърна в най-награждаваната компания на вечерта.Три от наградите са първи места в своите категории. Застрахователната компания от групата – ДЗИ – беше отличена с един приз.Двете най-големи кампании на ОББ, реализирани в 2018 г. – ОББ Вертикален маратон и подобряването на рекорда на Гинес за най-много служители на една компания, решаващи онлайн тест едновременно – грабнаха първите места съответно в категориите: Employer Branding PR Campaign и Employer Branding Event.Анна Атанасова, директор Клонова мрежа в ОББ стана Team Lead of the Year. Наградата е признание за успешното ѝ представяне през 2018 г. и подобряването на духа в нейния екип.Корпоративната култура ПЕРЛА, която обединява всички служители на КВС Груп не само в България, беше отличена в категория Employer Branding Idea.Серията от инициативи за скрепяването на служителите на белгийската финансова група стартира през 2017 г. с еднократна идея, която бързо се превърна в отличен пример за успешна вътрешна кампания и даде началото на регулярни предизвикателства.Най-емблематичното предизвикателство на 2018 г. беше ОББ Вертикален маратон, в което над 300 участници се състезаваха нагоре и надолу по 24-те етажа на ОББ Милениум център.Състезанието беше част от по-голяма цел – служителите, клиентите, партньорите и приятелите на KBC Груп от 6 държави изминаха 786 000 км в символично пътешествие до Луната и обратно чрез поредица от спортни състезания.България допринесе с внушителните 125 783 км, с което се нареди веднага след Белгия и Чехия. Тези постижения донесоха на България 145 638 лв., които служителите избраха да дарят на 5 кампании – предприемаческата програма на ОББ и Junior Achievement, Българската Коледа, уроци по финансова грамотност, развити съвместно с фондация bCause, сдружение „Деца с онкохематологични заболявания“, стипендиите на ДЗИ „История с бъдеще“.Третото място в категория Employer Branding Event ДЗИ си извоюва с първото издание на състезанията ДЗИ Вело. ДЗИ като застрахователна компания обърна поглед към още един участник на пътя – велосипедистите.С цел да популяризира спорта, но и да повдигне темата за безопасността на колоездачите, ДЗИ Вело организира 3 състезания в Бургас, Пловдив и Стара Загора, които привлякоха над 300 професионални участници и 600 любители.Наградите за Employer Branding на B2B имат за цел да оценят и отличат компаниите за техните високи постижения в областта на изграждането и утвърждаването имиджа и популярността на работодателския бранд, насърчават иновациите в управлението на талантите и новите успешни стратегии в областта на човешките ресурси.", "date": "2019.02.22", "title": "КВС Груп България с най-много отличия в надпреварата за наградите B2B Employer Branding"}
{"url": "http://www.cross.bg/shaban-shaylich-zagina-1597224.html", "text": "/КРОСС/ В Алеята на заслужилите граждани на Новото гробище в Белград ще бъде погребан сръбският изпълнител Шабан Шаулич, предаде Танюг.Шабан Шаулич загина на 68-годишна възраст на 17 февруари в Германия в катастрофа, в която загина и дългогодишният му приятел, 43-годишният музикант Мирсад Керич, който шофираше колата.Катастрофата стана, когато автомобил мазда, управляван от пиян шофьор без книжка, се заби с висока скорост отзад в автомобила марка сеат, в който пътуваше певецът, при което и двавма автомобила загубиха контрол и удариха в банкета.В родния му град Шабац бяха разлепени плакати с призив към всички, които желаят, да подпишат инициатива за промяна на името на родната му улица в улица \"Шабан Шаулич\".", "date": "2019.02.22", "title": "Погребват Шабан Шаулич в Белград"}
{"url": "http://www.cross.bg/dyshi-agentziya-novata-1597225.html", "text": "/КРОСС/ Основен проблем в момента е събираемостта на глобите от нарушения на пътя и те трябва да започнат да се събират ефективно. Новата агенция за пътна безопасност ще прави системен анализ и ще работи в тясно сътрудничество с всички други структури. Това заяви председателят на новата агенция за пътна безопасност Малина Крумова в ефира на Би Ти Ви.\"Новата агенция не е мегаструктура, а оперативно звено, в нея ще работят 39 души, няма да има разкриване на нови бройки\", каза тя и добави, че бюджетът й е 2.9 млн. лв. за година. По думите й фокус в работата й ще е да бъде \"свързващо звено\" и ще дава препоръки за конкретни мерки. Малинова заяви, че когато има инцидент на пътя, ще се прави анализ коя е най-адекватната мярка, която трябва да се предприеме, и тя ще бъде адресирана към конкретната институция.Създаването на новата държавна агенция към Министерския съвет беше обявено през октомври. Основната й задача е повишаване на безопасността на пътищата и намаляване на броя на жертвите при катастрофи. Една от причините беше катастрофата в Своге през август, в която имаше 20 жертви.Преди да застане начело на агенцията, Малина Крумова е била ръководител на Оперативна програма \"Околна среда\" към Министерството на околната среда и водите, заместник-министър на околната среда и водите в правителството на Марин Райков, служебен заместник министър-председател, отговарящ за европейските фондове, и доскоро - заместник-министър на регионалното развитие и благоустройството. Като заместник-министър в МРРБ Крумова отговаряше за програмата за саниране и наблюдаваше водния сектор.През миналата година при катастрофи в България загинаха 607 души. Спрямо 2017 г. техният брой е намалял със 75 души, или с 11%. \"Евростат\" съобщи, че през 2016 година в Европейския съюз е имало 21 региона, в които смъртността при пътни инциденти надхвърля 100 души на 1 млн. В петте най-опасни за шофиране области попадат и два български, като Северозападна България е лидер по този показател със 153 жертви на 1 млн. Средната смъртност при катастрофи в ЕС е 50 души на 1 млн.", "date": "2019.02.22", "title": "Новата агенция за пътна безопасност ще повишава събираемостта на глобите"}
{"url": "http://www.cross.bg/lipsata-psihichni-yasno-1597210.html", "text": "/КРОСС/ Служители на МВР започват обход на всички хора с психични отклонения у нас, особено на тези, които не са били хоспитализирани и не се водят на отчет в някое лечебно заведение. Те ще ги наглеждат, а при необходимост ще подават сигнал до съответната институция, ако забележат някой проблем.Това е записано в глава трета от Плана за изпълнение на Стратегията за превенция на престъпността 2019-2020 година на МВР. Още в първата точка е поставен срок към Главна дирекция „Национална полиция“ и по-скоро към подразделенията й по области \"да се осъществява активна превантивна дейност и системен контрол на лицата, злоупотребяващи с алкохол и други упойващи вещества, както и над тези, страдащи от психични заболявания, които не са настанени в съответните болнични заведения“. Това трябва да стане до края на тази година.Според информация на \"Монитор“ идеята е кварталните полицаи да минават периодично през домовете на хората, които могат да създадат риск за обществото. Това са основно граждани с психични заболявания, които тормозят родителите и семейството си, както и такива, които системно се напиват.Именно те влизат в рисковите групи, които извършват тежки престъпления подобно на това в Нови Искър от преди няколко дни. Там 26-годишният Георги, който имал психично заболяване, което обаче не било диагностицирано по надлежния ред, изби цялото си семейство миналата седмица. Младият мъж посече с малка брадва майка си, баща си, баба си и брат си в семейната им къща в неделя вечерта.От изявление на прокуратурата ден по-късно стана ясно, че е имало данни за негови посещения при психиатър. Нямало информация обаче да му е било назначено някакво лечение или да са му били изписани лекарства, с които да контролира състоянието си. Именно, за да се избегнат още подобни случаи, от МВР вече са разписали разпореждането за периодичен обход на такива проблемни семейства.\"Основна информация за тези хора имат именно кварталните полицаи. Те познават контингента по районите си. Идеята е те да ги посещават на определен период от време. Най-малкото, ако забележат нещо съмнително, ще могат своевременно да реагират или да подадат сигнал до съответната институция“, обясниха пред „Монитор“ от МВР.В края на миналата година пък стана ясно, че около 20% от хората в България страдат от психични разстройства.Това съобщи проф. д-р Христо Кожухаров, ръководител на катедрата по психиатрия и медицинска психология в Медицинския университет и на Втора психиатрична клиника в УМБАЛ \"Света Марина“ във Варна.От думите му тогава стана ясно, че най-големите предизвикателства пред психичното здраве на българина са стресът, липсата на емоционална култура, липсата на навик за търсене на навременна помощ от психиатър, поради предразсъдъци, недостига на средства за психично здраве, липсата на добре развита мрежа за доболнична помощ и липсата на специалисти в някои региони. Три процента от хората с подобни проблеми пък извършват тежки престъпления.", "date": "2019.02.22", "title": "Полицаи ще следят психично болните и алкохолиците по домовете"}
{"url": "http://www.cross.bg/severna-hrana-koreya-1597207.html", "text": "/КРОСС/ Северна Корея поиска помощ заради недостиг на храна, съобщи канадската Сити Ти Ви.Пхенян изпратил в ООН разчети, в които се казва, че страната е произвела значително по-малко хранителни продукти през 2018 г. в сравнение с предходната.Причината били горещини, суша, наводнения и санкциите, които ООН налага на Северна Корея.Поради недостига на храна, комунистическата страна щяла да намали дажбите на населението от 550 грама на човек на ден до едва 300 грама.Според данните на ООН, 10.3 милиона севернокорейци или около половината население на страната, изпитват липса на определени видове храни, а около 41 процента от всички жители на Северна Корея са недохранени.В писмото Северна Корея призовава \"международните организации спешно да отговорят и да реагират на недостига на храна\".От 2006 г. Съветът за сигурност на ООН на няколко пъти затяга икономическите санкции срещу Северна Корея, заради отказа на страната да спре да разработва ядрени оръжия и балистични ракети.", "date": "2019.02.22", "title": "Северна Корея поиска помощ заради недостиг на храна"}
{"url": "http://www.cross.bg/vegas-snyag-snezhnata-1597209.html", "text": "/КРОСС/ За пръв път от десетилетия жителите и гостите на Лас Вегас имат рядката възможност да усетят някои особености на зимата - в столицата на хазарта падна сняг, предаде Асошиейтед прес.По данни на Националния метеорологичен център снощи снежната покривка е била едва половин инч (1,3 см). Все пак това е първият поддаващ се на измерване сняг в Лас Вегас от 1937 г. досега. Прогнозите са утре снежната покривка в западните и южните покрайнини на разположения насред пустинята град да достигне 3 инча (7-8 см), но очакваният дъжд може да я стопи.Въпреки необичайното за града природно явление училищата остават отворени.\n\t\t\t\t\t", "date": "2019.02.22", "title": "За пръв път от десетилетия: В Лас Вегас валя сняг (ВИДЕО)"}
{"url": "http://www.cross.bg/svetovnata-kypa-zhenite-1597208.html", "text": "/КРОСС/ Световната купа по ски алпийски дисциплини се завръща в България след пауза от четири години. От 22 до 24 февруари Банско ще приеме три състезания при мъжете - алпийска комбинация в петък, супергигантски слалом в събота и гигантски слалом в неделя.За последно българският курорт беше домакин на стартове от Световната купа по ски през март 2015 г. Тогава се проведоха две състезания при жените - алпийска комбинация и супергигантски слалом, които бяха спечелени от австрийската Анна Фенингер.Дебютът на Световната купа в Банско беше през 2009 г. с три старта при жените, завършили с победи за Фабиен Сутер, Андреа Фишбахер и Линдзи Вон. През 2011 г. курортът посрещна за пръв път звездите на мъжките ски, спечелени от Кристоф Инерхофер. Година по-късно имаше състезания както при мъжете, така и при жените. Марсел Хиршер записа две победи, а Линдзи Вон спечели единствения състоял се дамски старт.Състезания от Световната купа ще се проведат в Банско и през следващите две години. На 25 и 26 януари 2020 г. ще има два старта при жените, а на 27 и 28 февруари 2021 г. - два при мъжете. Веднага след това - между 1 и 10 март - курортът ще приеме световното първенство в алпийските ски до 20 г.", "date": "2019.02.22", "title": "Световната купа по ски се завръща в България след пауза от четири години"}
{"url": "http://www.cross.bg/siriya-izteglyaneto-voenni-1597211.html", "text": "/КРОСС/ Белият дом съобщи, че около 200 американски войници ще останат в Сирия след изтеглянето на силите на Съединените щати, предаде Франс прес.През декември президентът Доналд Тръмп обяви решението да започне изтеглянето на американските войски от Сирия. Той го мотивира с факта, че е постигната победа над групировката \"Ислямска държава\" в Сирия и че борбата срещу терористите е единствената причина, поради която американските военни са там.Сега в Сирия има американски контингент от 2000 души.", "date": "2019.02.22", "title": "Тръмп ще остави около 200 военни в Сирия след изтеглянето"}
{"url": "http://www.cross.bg/vivacom-endyrosat-sputnitzi-1597206.html", "text": "/КРОСС/ Последно поколение антена за приемане на данни от нано- спътници вече работи на сателитната станция Плана на VIVACOM.Тя е инсталирана от водещата българска компания на нано-сателити Ендуросат.Двете компании сключиха дългосрочно партньорство за съвместна работа в областта на сателитни комуникации с наноспътници. Нано-сателитите намират все по-голямо приложение за наблюдение на земната повърхност, комуникационни цели, пренос на информация, научни изследвания и обучение.Антената на станция Плана е поредна стъпка на ЕндуроСат към създаването на глобална мрежа за комуникация с подобен тип сателити на компании, научни центрове и университети. Ролята на VIVACOM e да осигури професионална поддръжка в управлението и преноса на данни от наноспътници.Според Euroconsult, в световен мащаб в следващите 10 години се очаква да бъдат изстреляни над 7 000 нови нано-спътника.„Радвам се, че успяхме да започнем успешно партньорство с VIVACOM в областта на сателитните комуникации. Надявам се, да успеем да изградим успешен космически бизнес в България в сътрудничество с телекома“, каза Райчо Райчев – основател и изпълнителен директор на ЕндуроСат „Екипът на ЕндурСат избра сателитна станция Плана на VIVACOM за разполагане на оборудването си, заради отличната инфраструктура, специално подбраното разположение на обекта, осигуряващо възможност за надеждна комуникация с различни видове спътници и най-вече заради сериозния опит на компанията в сателитния бизнес, високото качество и надеждност на услугите, които предоставяме на нашите клиенти“, заяви Владимир Рангелов - старши мениджър продажби във VIVACOM.„VIVACOM осигури необходимата подкрепа в подготовката и разработката на новата услуга на нашия партньор ЕндуроСат. Горди сме, че можем да изградим заедно успешен бизнес с първата българска компания, създаваща спътници, допълни той.“", "date": "2019.02.22", "title": "VIVACOM и българската сателитна компания ЕндуроСат с общ проект за управление на нано-спътници"}
{"url": "http://www.cross.bg/lichnosti-suvmestno-chestvane-1597212.html", "text": "/КРОСС/ \"Постигнато е съгласие за предлагане за съвместно честване на личности, свързани с общата история на България и Северна Македония\" това заяви в ефира на \"Здравей, България\" проф. Ангел Димитров, съпредседател на съвместната комисия между двете държави. Досега комисията направи няколко стъпки, които не бих казал, че са толкова впечатляващи, тъй като политиците ни изпревариха със съвместните чествания на светите братя Кирил и Методий в Рим. На последното заседание на комисията е постигнато съгласие да се предложи на двете правителства съвместно честване на личности от Средновековието, от времето на Българската средновековна държава. Това са обединяващи личности като Св. Климент Охридски, Св. Наум Охридски и цар Самуил, обясни проф. Димитров. И допълни, че има идея такива чествания да има и за Григор Пърличев.Идеята е да се направи един преглед на учебниците, на интерпретациите на миналото в тях. Логично възникна идеята хронологично да разглеждаме проблемите. Досега нашето внимание беше концентрирано върху Античността и Средновековието - до 19 век и част от периода на Османското владичество, както и към онези личности и събития, които извън учебниците да бъдат предложени на двете правителства за съвместно честване като част от общата история. Нашето впечатление, че у македонските ни колеги има неувереност за достигане на решение, заключи проф. Димитров.", "date": "2019.02.22", "title": "Проф. Ангел Димитров:  Постигнато е съгласие за предлагане за съвместно честване на личности, свързани с общата история на България и Северна Македония"}
{"url": "http://www.cross.bg/park-vodite-litza-1597213.html", "text": "/КРОСС/ Палене на огън, ловуване и дори плуване в едно от рилските езера. Майсторите по оцеляване Беър Грилс и Дерек Хъф се качили в Рила, където докато оцелявали, нарушили редица забрани. Сега Министерството на околната среда и водите ще им налага глоби.Филмът, в който популярните сървайвъри Беър Грилс и Дерек Хъф оцеляват в Рила, е заснет през юни 2017 г. Както във всеки епизод от поредицата си, двамата мъже се изправят в битка с дивата природа.И за да се нахранят, посягат на животински видове от защитения парк. А след това невъзмутимо и без разрешение палят огън, което е абсолютно забранено. В края на филма сървайвърите се гмуркат в бистрите води на ледниковото Каракашево езеро, пренебрегвайки тоталната забрана за къпане.Там е забранено влизането в езерото, ние изрично сме го посочили в индивидуалния акт. Човешката кожа отделя различни видове бактерии, които малко или много могат да замърсят въпросното езеро, заяви Красимир Андонов, директор на Национален парк „Рила”.В становище на „Discovery Channel” обаче се твърди, че всички заснети сцени са били съгласувани с националния парк, а снимките били под наблюдението на отговорни служители на парка.Имало е, да, трима представители. Предполагаме, че те са го извършили самоинициативно или преди самия период или след това, това вече е въпрос на доказване, заяви Андонов.За нарушенията са съставени няколко акта. От екоминистерството допълват, че по закон санкцията за нарушения за юридически лица е в размер на 1000 до 10 000 лв., а за физически лица - от 500 до 5000 лв.Миналото лято и езерото Близнака пострада от човешка намеса. Тогава във водите му 14 мъже се хванаха на хоро, докато снимаха специален рекламен клип за България. Министърът на околната среда и водите Нено Димов е разпоредил проверка по случая, включително за действията на служителите от Дирекция „Национален парк „Рила“ по време на заснемането на филма.\n\t\t\t\t\t", "date": "2019.02.22", "title": "Звезди на „Discovery Channel” с тежки нарушения в защитена територия в България (ВИДЕО)"}
{"url": "http://www.cross.bg/mart-marvel-kinata-1597214.html", "text": "/КРОСС/ Настъпи моментът, в който най-нетърпеливите фенове на невъобразимите приключения от вселената на Марвел ще могат да запазят местата си пред големите екрани за един от най-дългоочакваните филми на годината - . От днес, 22 февруари, стартира предварителната продажба на билети, а още на 7 март зрителите ще могат да посетят и предпремиерните прожекции на филма по кината и най-накрая да получат отговори на въпроси, задавани много отдавна. взривява кината предпремиерно от 7 март и премиерно от 8 март на 3D, IMAX 3D и 4DX. ", "date": "2019.02.22", "title": "Стартира продажбата на билети за дългоочаквания \"Капитан Марвел\""}
{"url": "http://www.cross.bg/voiinishki-dluzhnosti-voennite-1597215.html", "text": "/КРОСС/ Със заповед на министъра на отбраната е обявен конкурс за заемане на 185 вакантни войнишки длъжности във военните формирования на Сухопътните войски в градовете София, Стара Загора, Хасково, Ямбол, Карлово, Казанлък, Плевен, Шумен, Благоевград, Сливен, Асеновград, Смолян, Пловдив и с. Мусачево.До 22 март 2019 г. кандидатите, завършили граждански средни или висши училища, трябва да подадатлично писмено заявление за приемане на военна служба до командирите на военните формирования чрез структурите на Централното военно окръжие.Конкурсът ще се проведе за времето от 13 до 21 май 2019 г. и включва изпит по физическа подготовка, тест за проверка на общата култура на кандидатите и събеседване.Във военно формирование 28610 - София са обявени 5 вакантни войнишки длъжности за шофьори, специалисти по комуникационни системи и мрежи и др.40 са обявените вакантни войнишки длъжности във военните формирования на Втора механизирана бригада в градовете Стара Загора, Хасково и Ямбол.Там се търсят оператори на безпилотен летателен апарат, механик-водачи на МТЛБ, мерачи, шофьори на БТР, радиотелеграфисти, химик-разузнавачи и др.Във военните формирования на 61-ва механизирана бригада в Карлово и Казанлък са обявени 40 войнишки длъжности за механик-водачи на БМП, автоматчици, гранатометчици, шофьори и др.23 са обявените вакантни войнишки длъжности във военните формирования на Единния център за начална военна подготовка в Плевен и Шумен.Там се търсят специалисти по експлоатация на комуникационнисистеми и мрежи, химик-разузнавачи, специалисти по счетоводен отчет на финансовите и материалните ресурси, радиооператори, радиотелеграфисти, радиотелефонисти и др.Във военните формирования на Бригадното командване в Благоевград и Враца са обявени 12 войнишки длъжности, в 4-ти Артилерийски полк в Асеновград - 10; в Алпийския полк в Смолян - 10, във военноформирование 42 600 - Мусачево също 10.15 са обявените войнишки длъжности във военно формирование 26 240 - Сливен. Те са за механик-водач на танк Т-72, мерач на танк Т-72, шофьори, оператори по информационно осигуряване и др.В 110-ти логистичен полк в Пловдив са обявени 20 войнишки длъжности за шофьори, готвачи, оператори на комуникационно-информационна техника, радиотелеграфисти и др.Условията, на които трябва да отговарят кандидатите, и необходимите документи са посочени в обявата, публикувана на 21 февруари 2019 г. в рубриките „Документи\" - „Обяви\" в интернет страницата наМинистерството на отбраната. ", "date": "2019.02.22", "title": "Обявен е конкурс за заемане на 185 войнишки длъжности във военните формирования на Сухопътните войски"}
{"url": "http://www.cross.bg/restorant-dyshi-riff-1597204.html", "text": "/КРОСС/ Жена почина, а десетки бяха натровени в престижен ресторант във Валенсия, пише вестник \"Гардиън\".Името на 46-годишната жена не се съобщава. Съпругът й и 12-годишното им дете също са сред натровените.Общо 29 души са пострадали, като общото между тях е, че са яли в престижния ресторант RiFF, който има една звезда на Мишлен и се ръководи от известния готвач Бернд Кньолер. \"С изключение на жената, която е починала, останалите засегнати са пострадали по-скоро леко, предимно с повръщане\", казаха от местната здравна инспекция.Жената е починала в неделя, а властите са открили общо 75 души, които са яли в RiFF между 13 и 16 февруари. 29 от тях са се оплакали от диария или повръщане.\"Взех решение ресторантът да остане затворен, докато се изяснят причините\", каза Бернд Кньолер. Готвачът изказа съболезнования на починалата и допълни, че досега не са открити нарушения, извършени от RiFF.", "date": "2019.02.22", "title": "Жена почина и десетки бяха натровени в престижен ресторант в Испания"}
{"url": "http://www.cross.bg/bagazh-raiiuneur-pravila-1597199.html", "text": "/КРОСС/ Италия наложи глоби на Райънеър и Уизеър заради новите им правила за ръчен багаж.Агенцията за защита на конкуренцията в Италия (AGCM) обяви, че таксите от 5 до 25 евро, които компаниите начисляват на пътниците, за да вземат по-големи куфари в салона на самолета, представляват нарушение.Райънеър са глобени с 3 милиона евро, Уизеър с 1 милион.\"Ръчният багаж е съществен елемент от услугата въздушен транспорт и неговото пренасяне трябва да бъде позволено без налагането на допълнителни такси\", написа в решението си AGCM.Новите правила за ръчен багаж бяха въведени от двете компании през ноември.Те намаляват размерите на куфарите, които компанията позволява пътниците да внасят в салона на самолетите.От AGCM направиха забележка на Райънеър и Уизеър и за практиката таксите за по-големи куфари да не бъдат включени в начално обявената цена на билета.Според агенцията това противоречи на правилата в Европейския съюз.", "date": "2019.02.22", "title": "Италия наложи глоби на Райънеър и Уизеър за новите правила за ръчен багаж"}
{"url": "http://www.cross.bg/morbili-zabolyavaneto-prof-1597205.html", "text": "/КРОСС/ \"32-ма заболели има от морбили, като новия случаи от последните един-два дена е случай в квартал „Надежда” в София – 16-годишно момче, което доста сериозни мерки по обследване има на неговия случай\" това каза в сутрешния блок на БТВ „Тази сутрин” и рубриката „Чети етикета” проф. Тодор Кантарджиев, директор на Националния център по заразни и паразитни болести. По случая с 4-месечно бебе в Хасково, той коментира, че колегите му не са успели да изпратят материал за изследване, но клиниката на заболяването е такава, че е много вероятно то да е болно. Проф.  Кантарджиев каза за пореден път, че най-опасно е заболяването за деца до 13-месечна възраст, които са неваксинирани и те трябва най-да се пазят. Риск от епидемично разпространение има, когато повече от двама души започват да си предават заболяването. Фактически това става, когато ваксинационното покритие е по-малко от 95 процента. Разбира се, данните, които са за България – 92-93 процента са доста добри и дай-Боже да са такива наистина, коментира още проф. Кантарджиев.В София за момента поне нямаме липса на ваксини срещу морбили и има достатъчно.Това, което се случва обаче повсеместно в страната е повишено търсене от страна на самите родители и това, което ние коментираме помежду си в мрежата е, че голяма част от родителите, които до момента са били с антиваксинални настроения, в един момент, четейки, слушайки и гледайки какво се случва, си доведоха децата да бъдат ваксинирани.Това каза от своя страна д-р Гергана Николова, която е общопрактикуващ лекар.", "date": "2019.02.22", "title": "Ще бъде ли спряно разпространението на морбили у нас?"}
{"url": "http://www.cross.bg/pompeo-huawei-nyama-1597196.html", "text": "/КРОСС/ САЩ няма да могат да обменят информация или да си сътрудничат пълноценно с държави, които използват технология на китайския гигант Huawei в техните информационни системи от ключово значение, заяви американският държавен секретар Майк Помпео.\"Ако дадена държава възприеме това и го въведе в някои от ключовите си информационни системи, няма да може да обменяме информация с нея, няма да можем да работим заедно\", каза Помпео пред телелевизионния канал \"Фокс бизнес\".\"В някои случаи има риск да не можем да разполагаме американски ресурси, американско посолство или американски военен преден пост\", добави Помпео, като уточни, че споделя със съюзниците подробностите за този \"реален риск\".В много по-меко изявление от това на Помпео, президентът на САЩ Доналд Тръмп похвали в Туитър ценните характеристики на 5G мобилната технология и насърчи американски фирми да се включат, като същевременно изтъкна, че не желае да блокира китайските съперници. \"Желанието ми е САЩ да спечелят чрез съревнование, а не като блокират по-напреднали в момента технологии. Ние винаги трябва да сме лидерите във всичко, което правим, особено като става дума за вълнуващия свят на технологията!\", написа Тръмп в социалната мрежа. САЩ в момента обмислят забрана на Huawei, като насърчават съюзниците си да скъсат собствените си връзки с тази компания, изтъквайки близостта й с китайското правителство.Изявленията на Тръмп и Помпейо бяха направени в разгара на напрегнати търговски преговори във Вашингтон между представители на САЩ и Китай. САЩ настояват също за екстрадицията на главния финансов директор на Huawei Мън Ванчжоу, която е арестувана в Канада.", "date": "2019.02.22", "title": "Помпео: Няма да споделяме информация с държави, които използват Huawei"}
{"url": "http://www.cross.bg/tzekov-danni-borislav-1597197.html", "text": "/КРОСС/ \"Няма никакви причини и основания аз да се оттегля от екипа на президента. В случая дори бих искал да кажа, че искането за подобно решение от страна на Десислава Атанасова, това е по-скоро нейно индивидуално изказване, е на позицията като цяло на ГЕРБ\" това каза в сутрешния блок на БТВ „Тази сутрин” Борислав Цеков, член на правния съвет на президента Румен Радев. Според него, тя е била подведена от някакви неверни публикации в една група сайтове. Първото невярно, което тя казва е, че е имало осъждане в мое лице или на господин Петър Кичашки по отношение на злоупотреба с лични данни, каза Цеков.Осъждане няма и не може да има, защото няма нито наказателни дела, нито каквото и да било, а става дума за едно административно производство. Борислав Цеков обясни, че по време на събирането на подписи за референдума през 2016 години техни недоброжелатели са вписали в подписката чужди данни, за да дискредитират инициативата им. По думите му на това основание в КЗЛД са постъпили няколко жалби. Две от тях комисията е отхвърлила, а за другите четири, е наложила глоби, без да ги уведомява. Борислав Цеков коментира, че всъщност той съди Комисията за защита на личните данни, защото нейното решение е незаконно, неправилно, тъй като той и Петър Кичашки не са били призовани или уведомени, както и не им е дадена възможност да представят възражения.", "date": "2019.02.22", "title": "Борислав Цеков  съди Комисията за защита на личните данни, защото решението на Десислава Атанасова е незаконно"}
{"url": "http://www.cross.bg/grils-andonov-rila-1597198.html", "text": "/КРОСС/ Глобите за заснемането на епизода от продукцията на Беър Грилс в Рила ще са по-големи, отколкото за прословутото хоро в езерото Бъберека отпреди над половин година. Това заяви директорът на Национален парк \"Рила\" Красимир Андонов пред Нова телевизия. Андонов не каза колко точно ще са санкциите за Грилс, но посочи, че в неговия случай има три нарушения - навлизане и плуване във водния басейн на Каракашево езеро, палене на огън, ловене и умъртвяване на животински видове. Директорът обаче съобщи друго - че глобата за хорото в Бъберка още не е платена и щял да иска съдействие от НАП, т.е. още не е поискал такова.Припомняме, че съгласно Закона за защитените територии санкцията за нарушения за юридически лица е в размер на 1000 до 10 000 лв., а за физически лица се налага глоба от 500 до 5000 лв. Иначе Андонов повтори версията защо се стигна дотук,предполагал, че са правени снимки извън регламентираното за това време и така служителите на парка, които трябвало да наблюдават какво правят Грилс и хората с него, не хванали веднага нарушенията, та се наложи за тях да се разбира през сигнал във Facebook.", "date": "2019.02.22", "title": "Глобите за Беър Грилс ще са по-големи от тази за хорото в Бъбрека, но тя не е платена "}
{"url": "http://www.cross.bg/vremeto-se-razvalya-1597200.html", "text": "/КРОСС/ В петък над Черноморието облачността се увеличи и по-късно през деня ща започнат валежи от дъжд. Заради очакван силен вятър за Варненска област е обявен жълт код. Преди обяд вятърът ще е до умерен от северозапад, но по-късно ще се ориентира от североизток и значително ще се усили, като поривите му ще достигат до 24 м/сек. Максималните температури ще са между 9° и 12°. Температурата на морската вода е около 7°. Вълнението на морето ще бъде 2 бала, но с усилването на вятъра вечерта и през нощта ще се повиши и ще достигне 3-4 бала.", "date": "2019.02.22", "title": "Времето се разваля"}
{"url": "http://www.cross.bg/kontrol-vupros-tzern-1597203.html", "text": "/КРОСС/ Програмата на парламента днес предвижда ратификация на допълнителното споразумение към Меморандума за разбирателство между Министерството на образованието и Европейската организация за ядрени изследвания. Поради отсъствието на социалистите няма яснота дали ще се проведе парламентарен контрол.Допълнителното споразумение определя правилата за управление на вноските и изпълнението на общия фонд в съответствие с меморандума за поддръжка и експлоатация на Си Ем Ес детектора заедно с неговите изменения. Така ще бъде осигурено пълноценно участие на колективи от учени, инженери и специалисти от българските научни организации и висши училища във фундаменталните изследвания и технологични разработки, извършвани в ЦЕРН, както и ще улесни достъпа на български кадри до работните места в ЦЕРН.Напускането на НС от депутатите от БСП постави под въпрос провеждането на редовния парламентарен контрол. Причината – отсъствие на народните представители, задали въпрос. Обсъжда се да бъде изслушан член на кабинета.За 11 часа пред парламента е обявен протест с искания за честни избори, за спиране на грабежа от политици и олигарси и за повишаване на заплатите и пенсиите.", "date": "2019.02.22", "title": "Парламентарният контрол под въпрос заради отсъствието на социалистите"}
{"url": "http://www.cross.bg/edno-izpulnenie-na-pink-koeto-si-stryva-da-vidite-video-1597201.html", "text": "/КРОСС/ Пинк бе удостоена с награда за цялостен принос към музиката снощи по време на британските музикални награди BRIT и се постара изпълнението й в края на церемонията да е такова, че наистина да заслужи почетния приз.Певицата, която влетя на музикалната сцена преди почти 20 години, впечатли с хореография, сценични костюми и декори. Тя пя в дъжд и огън, спуска се от високо, показа ни бекстейдж моменти, танцува, преоблича се, успя да прикове вниманието на всички, които следяха със затаен дъх случващото се в О2 Арена в Лондон.Изпълнението й включваше няколко песни, сред които бяха хитовете й \"Just like Fire\", \"Try\", \"Just Give Me A Reason\", \"What About Us\", както и новияj сингъл \"Walk Me Home\". Вижте изпълнението й във видеото, няма да останете разочаровани.\n\t\t\t\t\t", "date": "2019.02.22", "title": "Едно изпълнение на Пинк, което си струва да видите (ВИДЕО)"}
{"url": "http://www.cross.bg/petkov-komentira-vodi-1597202.html", "text": "/КРОСС/ „БСП се държи на принципа „или нашето, или нищо”. Това не е парламентаризъм”. Така председателят на партия АБВ Румен Петков коментира в ефира на „Здравей, България” решението на левицата да бойкотира парламентарните заседания. И подчерта, че предприемайки подобна стъпка, социалистите трябва да са наясно как биха могли да се върнат в пленарна зала, което при предишното им напускане станало „конфузно”.Той не каза категорично дали АБВ води преговори за явяване в коалиция с БСП на предстоящите избори, но подчерта, че „усещането за самодостатъчност в политиката води до самота”. АБВ обаче водели разговори с техни партньори в лявоцентристкото пространство. И били убедени, че могат да дадат на българите „усещане за бъдеще”.Политикът обаче бе категоричен, че партията му не подкрепя сегашното управление и го определя модела му като „престъпен и дълбоко вреден за държавата”.", "date": "2019.02.22", "title": "Румен Петков: Поведението на БСП не показва парламентаризъм"}
{"url": "http://www.cross.bg/kmch-skorostta-minyti-1597226.html", "text": "/КРОСС/ Самолет Boeing 787-9 Dreamliner е развил скорост от 1285 км/ч и за броени минути е летял по-бързо от звука, предадоха световните информационни агенции.Машината, собственост на Virgin Atlantic, фирмата, която иска да пусне свръхзвуков самолет и да осъществява пътувания в Космоса, пътувала от Лос Анджелис към Лондон.На височина от около 11 километра над Пенсилвания боингът попаднал във въздушно течение, което увеличило скоростта му на 1285 км/ч. На тази височина звукът се разпространява с 1062 км/ч, което значи, че машината е прескочила звуковата бариера.Максималната скорост на Boeing 787-9 Dreamliner е 902 км/ч.Благодарение на попътния вятър самолетът пристигнал с 48 минути по-рано.", "date": "2019.02.22", "title": " Пътнически самолет надмина скоростта на звука"}
{"url": "http://www.cross.bg/godina-fevryari-voda-1597182.html", "text": "/КРОСС/ Учителят Петър Дънов е правил февруарския житен режим само с неговата икономка Йорданка Жекова, която едва след 1953 година споделя с останалите тази така наречена диета, която всъщност е форма на пречистване и на тялото, и на духа.Прави се всяка година през февруари, веднага след пълнолуние, като продължителността е десет дни. Тази година стартът е на 22 февруари.Много пъти сме ви разказвали за житния режим, в ползите на който самите ние многократно сме се убеждавали. Трябват ви около килограм жито или лимец, 30 ябълки, 90 ореха, буркан чист и истински мед. Всеки ден се консумира по сто грама жито, три ябълки, девет ореха и до три лъжици мед. На ден трябва да пиете и около 1.5-2 литра преварена изворна или трапезна вода.Житото се слага в термос вечер и се залива с 1.5 до 2 ч. чаши много топла, но не гореща вода. Сутринта изпийте водата и разпределете житото на три порции за през деня. Подсладете ги с по една лъжица мед.", "date": "2019.02.22", "title": "Февруари е, да минем на житна диета"}
{"url": "http://www.cross.bg/madyro-gyaiido-pomosht-1597190.html", "text": "/КРОСС/ Хуан Гуайдо издаде първия си президентски указ, откакто се обяви за лидер на Венецуела, предаде РИА Новости, цитирана от БГНЕС.В указа под номер 001, Гуайдо разпорежда във Венецуела да бъде допусната хуманитарната помощ, която изпратиха САЩ и няколко други държави. Началото на доставките е предвидено за 23 февруари.Президентът на Венецуела Николас Мадуро не позволява влизането на храните и лекарствата в страната и заповяда на армията да затвори пътищата, водещи към Колумбия. По-късно такава заповед беше издадена и за пътищата към Бразилия. Мадуро отрича страната да се нуждае от хуманитарна помощ и определя изпратените от Вашингтон храни и лекарства като \"шоу\". Въпреки това, Николас Мадуро обяви, че неговия съюзник Русия е изпратила 300 тона хуманитарна помощ, пише още BBC.", "date": "2019.02.22", "title": "Хуан Гуайдо подписа първия си президентски указ  "}
{"url": "http://www.cross.bg/fendi-stulbi-direktor-1597181.html", "text": "/КРОСС/ Карл Лагерфелд, който напусна този свят преди броени дни, остави в наследство огромен отпечатък върху Chanel и Fendi, на които бе креативен директор.Сега имаме възможността да видим едно от последните му творения за Fendi – рекламната кампания за пролет-лято 2019 година.Проектът представя Кая Гербер, Адут Акеч и Анок Яй, позиращи за студийни кадри, включващи миниатюрни стълби, вдъхновени от централата на Fendi.Кожени връхни дрехи, компоненти от деним и графични принтове се открояват на минималистичния фон.„Карл бе много вдъхновен от нашите стълби в Palazzo della Civiltà Italiana, в Рим. Това е като миниверсия на тези красиви стълби, един вид метафизичната идея за това“, сподели Силвия Вентурини Фенди.След кончината на креативния директор, Вентурини Фенди, която създаваше аксесоарите за модната къща, каза, че ще поеме дизайна на колекциите.", "date": "2019.02.22", "title": "Карл Лагерфелд и последната му кампания за Fendi"}
{"url": "http://www.cross.bg/varna-rang-kapitan-1597191.html", "text": "/КРОСС/ Кораби от Втората постоянна противоминна група на НАТО (SNMCMG 2) ще посетят Морска гара Варна от 22 до 25 февруари.Групата включва кораби от Военноморските сили (ВМС) на Германия (FGS WERRA), ВМС на Турция (TCG AKCAKOCA), ВМС на Румъния (ROS LT LUPU DINESCU) и ВМС на България – минен ловец Цибър. Целта на съвместното плаване на корабите от Алианса е да се подобри оперативната съвместимост и подготовката на многонационалното съединение при прилагане на процедурите и стандартите на НАТО, да развие военната готовност на участващите сили и да допринесе за морската сигурност в Черно море.За времето на развръщането на групата в Черно море са предвидени визити в пристанищата Варна и Констанца, както и участие в противоминното учение „Посейдон” от 1 до 8 март. Командир на групата кораби е капитан ІІ ранг Мартин Шварц. Командир на кораб за управление WERRA е капитан ІІІ ранг Робърт Леман, командир на минен ловец AKCAKOCA - капитан ІІІ ранг Мерич Кобак, командир на базов миночистач LT LUPU DINESCU - капитан ІІІ ранг Йонут Диакону и командир на минен ловец „Цибър“ - капитан ІІІ ранг Лъчезар Иванов.На 22 февруари 2019 г. командирът на групата, придружен от командирите на кораби, ще се срещне с кмета на Община Варна и със заместник-командира на Флотилия бойни и спомагателни кораби. Корабите от Втората постоянна противоминна група на НАТО ще застанат на Морска гара - Варна. На 23 и 24 февруари, събота и неделя, те ще бъдат отворени за посещение от граждани и гости на гр. Варна, всяка сутрин от 10:00 до 12:00 часа и следобед от 14:00 до 16:00 часа. При качването на корабите на посетителите ще бъде извършвана проверка от органите на служба „Военна полиция”.", "date": "2019.02.22", "title": "Кораби от Втората постоянна противоминна група на НАТО акостират във Варна  "}
{"url": "http://www.cross.bg/in-nescaf-hazarta-1597193.html", "text": "/КРОСС/ Днес е премиерата на новия хит на хип-хоп сцената в България – \"Браво!\". Парчето, което обещава да оглави класациите през идните месеци, е плод на колаборацията между NESCAFÉ® 3in1 и хип-хоп звездата Ицо Хазарта.16 години след излизането на музикалната сцена на тоталния хит „3в1“ изпълнителят и любимият кафе микс обединяват усилия, за да се изправят срещу предразсъдъците.Новата самостоятелна песен на хип-хоп звездата - „Браво!“, вдъхновена от предстоящата кампания на кафе бранда, ще представи една нова страна на българската хип-хоп музика. В клипа Ицо Хазарта влиза в ролята на рокер, който показва колко е важно да опознаем хората преди да ги съдим.Видеото ще изненада с неочакван развой на събитията и ще задържи вниманието на зрителя до самия край с превъплъщенията на главния герой в рокер, рапър и учител. Сюжетната линия приканва да не бързате да съдите преди да опознаете някого.Чрез съвместния си проект NESCAFÉ® 3in1 и хип-хоп звездата демонстрират колко е важно хората да се опознаят, преди да си слагат етикети. Ицо и NESCAFÉ® 3in1 отправят към всеки един ясно послание: #ChatBeforeYouJudge (Опознай, преди да съдиш!).Режисьор на клипа е Валери Милев, който е работил и по редица други музикални проекти заедно с Ицо Хазарта и Ъпсурт.Почитателите на NESCAFÉ® 3in1 и Ицо Хазарта могат да се насладят на новата песен и видео, а съвсем скоро ги очаква и любимата кафе напитка с напълно нова рецепта!  ", "date": "2019.02.22", "title": "Ицо Хазарта в 3in1 комбинация срещу предразсъдъците"}
{"url": "http://www.cross.bg/asteroida-povurhnostta-ryugy-1597189.html", "text": "/КРОСС/ Японската сонда \"Хаябуса 2\" кацна успешно днес на астероида Рюгу и взе проби от повърхността му, предаде ТАСС, като се позова на Японската служба за космически изследвания.Веднага след това космическият апарат излетя от астероида, допълва БТА. Очаква се \"Хаябуса 2\" да застане отново на орбита около Рюгу, където ще се намира до края на годината.Планирани са още две кацания на повърхността на астероида, а в периода ноември-декември апаратът ще се върне на Земята.", "date": "2019.02.22", "title": "Японската сонда кацна на астероида Рюгу, взе проби от повърхността му"}
{"url": "http://www.cross.bg/mareshki-glasa-praktika-1597194.html", "text": "/КРОСС/ \"Според мен и отварянето на Изборния кодекс и смяната на ЦИК буквално два месеца преди изборите са грешни ходове. Всъщност смяната трябваше да бъде направена в срок, но да се каже, че те ще влязат след евроизборите веднага с летящ старт, преди това да се знаят кои са, да следят какво става и сега да се подготвят. Това беше нормалното\" това каза в сутрешния блок на БТВ „Тази сутрин” Веселин Марешки, лидер на партия „Воля”. На практика никакви кой знае какви промени в ИК не бяха направени, които да променят към по-добро изборното законодателство, добави той. По отношение на промените при преференциите, които бяха първоначално приети, Марешки коментира, че пренареждането на листите с тези предложения наистина е щяло да се блокира, но според него, когато листата подредена от партийния вожд, преференцията на практика няма голямо значение, защото той може да сложи само такива хора, за които няма значение кой ще е на първо или на второ място. Може при пренареждането да се получават някакви вътрешно партийни битки при по-големите партии и то явно най-вече при БСП е този проблем, които вътре другарчетата се изяждат едни други и това пречи на вътрешнопартийното им спокойствие, каза още Марешки. Всъщност преференцията дори в стария вариант няма никакъв смисъл, защото примерно ако една формация има 1 милион гласа й трябват 7 процента – 70 хиляди гласа сме примерно 2-3-ма човека, които можем да направим в България, за да прескочим тази преференция, така че на практика тя и сега не работи, смята лидерът на „Воля”. Затова и предложението на моята партия беше изцяло мажоритарно, без никакъв праг – примерно аз имам 5 гласа, колегата има 7 гласа, той минава напред и това се случва без прагове – който има повече гласове, има по-голяма подкрепа в обществото и преминава напред. Това е истинската преференция, заяви Марешки.", "date": "2019.02.22", "title": "Веселин Марешки: Според мен и отварянето на Изборния кодекс и смяната на ЦИК буквално два месеца преди изборите са грешни ходове"}
{"url": "http://www.cross.bg/merki-sigyrnost-predi-1597192.html", "text": "/КРОСС/ МВР с извънредни мерки за сигурност преди дербито \"Левски\" - ЦСКА в неделя. Все още не е ясно дали ще бъдат допуснати шествия на фенклубовете.Ясно е обаче, че отново ще бъдат изградени пропускватели пунктове преди стадиона. Ще има и строги проверки за пиротехника и оръжие. Няма да се допускат пияни и дрогирани фенове.", "date": "2019.02.22", "title": "Извънредни мерки за сигурност преди дербито „Левски“ - ЦСКА в София"}
{"url": "http://www.cross.bg/opit-neiikova-sustava-1597195.html", "text": "/КРОСС/ \"Не бих могла да кажа, ако състава на ЦИК е изцяло нов, до каква степен той ще се справи с организацията на конкретно изборите за членове на европейския парламент. Но ако се обърнем назад във времето, в ЦИК-овете в последните доста години, има приемственост и една част от състава на членовете на ЦИК се повтарят. Както и в нашата комисия, по-голямата част от колегите сме с дългогодишен опит в произвеждане на избори, така че надявам се и в следващата ЦИК да има все пак колеги с опит в изборна администрация\" това коментира в сутрешния блок на БТВ „Тази сутрин” говорителят на ЦИК Камелия Нейкова. Когато се спазват правилата, така както е описано в изборния кодекс, има достатъчна база, която ние ще оставим – като методически указания и принципни решения, и следващият състав на ЦИК ще се справи. Нейкова допълни, че ще се справят и с машинното гласуване, ако бъде въведено.", "date": "2019.02.22", "title": "Камелия Нейкова: Надявам се и в следващата ЦИК да има все пак колеги с опит в изборна администрация"}
{"url": "http://www.cross.bg/razvitieto-rabotyat-rymen-1597183.html", "text": "/КРОСС/ \"Убеден съм, че рано или късно България ще се превърне в място, където нашите млади поколения да искат да учат, работят и да живеят. В днешния глобален свят, за да успеем да създадем висок стандарт и условия на живот за следващите поколения са нужни общи усилия\" това заяви държавният глава Румен Радев на среща в Берн с представители на българската общност в Швейцария.Президентът открои изграждането на ефективни институции, прозрачната и справедлива обществена и бизнес среда, както и сплотеното и солидарно общество като необходими условия за реалното приобщаване на България към успелите държави. По думите на държавния глава много българи работят в международни организации, в банковия сектор, медицинските услуги, сферите на компютърните технологии, културата, изкуството и науката в Швейцария и тяхната помощ е от съществено значение за развитието на българо-швейцарските отношения. „С вашия ценен опит за развитието на технологиите, науката и изкуството можете да бъдете изключително полезни. Знайте, че разчитаме на вас“, подчерта Румен Радев.“Благодаря ви, че не забравяте корените си, както и за запазената връзка с родината, съхраненото национално самосъзнание и чувство за общност.  намерили израз в откриването на български училища в редица швейцарски градове“ заяви още президентът и открои ролята на българските църковни общини „Св. Георги Победоносец“, „Рождество Христово“ и други граждански сдружения, съхраняващи фолклорните ни традиции.По време на срещата представителите на българската общност в Берн поставиха редица въпроси за възможността страната ни да насърчава развитието на информационните технологии, за съхраняването на връзките с българските общности зад граница и улесняване на изучаването на български език в чужбина. В отговор на въпрос дали ще наложи вето на поправките в Изборния кодекс, президентът подчерта, че е възложил на своя екип да проучи внимателно предложените изменения. „Това е изключително важен закон, от него зависят устоите на нашата демокрация“, коментира президентът и подчерта, че решението му по направените промени в Изборния кодекс ще бъде в интерес на обществото.", "date": "2019.02.22", "title": "Румен Радев в Берн: Убеден съм, че България може да се превърне в място, където младите поколения да искат да учат, работят и живеят"}
{"url": "http://www.cross.bg/zhivota-atanasiii-monashesko-1597177.html", "text": "/КРОСС/ Преподобният Атанасий се родил в град Константинопол от благочестиви родители. Те живеели богоугоден живот и били много богати. От дете той се отличавал с благоговейно настроение на душата и любима мечта на младостта му била да прекара живота си в монашеско звание. Затова след достигане на пълнолетие той се отдалечил в една от Никомидийските обители и там приел монашеско пострижение. В монашеските си подвизи преподобният достигнал такава висота, че с благочестието си станал известен на самия император.По време на царуването на Лъв Иконоборец* срещу преподобния бил направен донос, че почита светите икони и бил подложен на различни мъчения, претърпял тежки изгнания и понесъл много страдания, но останал непоколебим. Запазвайки до края на живота си православната вяра, той преминал при Господа.", "date": "2019.02.22", "title": "Св. преподобни Атанасий Изповедник"}
{"url": "http://www.cross.bg/bulgarskiya-premierata-bulgariya-1597178.html", "text": "/КРОСС/  - По време на Парижкото въстание граждани превземат кралския дворец. - Мари дьо Гиз е официално коронована за кралица на Шотландия. - Създадена е Френската академия по заповед на кардинал Ришельо. - Русия и Великобритания определят границата между Аляска и Канада. - Мария-Анна Савойска и Фердинанд I се венчават във Виена в катедралата на кардинала на Оломоуц. - Град Форт Уейн получава статут на град. - С антиправителствен митинг в Париж започва Френската революция. - Екзекутирани са участниците в Офицерския бунт в България.. - За първи път е изнесена комедийната пиеса на Оскар Уайлд „Ветрилото на лейди Уиндърмиър\".- Държавата въвежда задължителен депозит от всички печатни произведения в народните библиотеки в София и Пловдив. - Статутът на българското дипломатическо представителство в Белград е изравнен с този на независимите държави.- Открито е 11-то Обикновено Народно събрание. - Канада гласува да остане в състава на Британската империя.- Със спектакъла Копелия се поставя началото на българския балет. - Нацистите избират Хитлер за кандидат-президент. - Холокостът и България: България сключва договор с Германия за поетапна депортация на българските евреи в концентрационни лагери. - Вселенската патриаршия в Цариград отменя схизмата против Българската православна църква и провъзгласява автокефалността ѝ.- Тържествено е открит на гранитен постамент бронзов паметник на Александър Пушкин в естествен ръст, изработен от Петко Задгорски, в Морската градина на Бургас. - Елвис Пресли за първи път попада в музикалния хит парад с песента Heartbreak Hotel.- Австралийският плувец Джон Конрадс започва серията си от шест световни рекорда, поставени за 2 дни.- Състои се премиерата на българския игрален  драматичен филм „Краят на една ваканция\".- Сухарто става президент на Индонезия на мястото на Сукарно. - Състои се премиерата на българския игрален драматичен филм „Най-дългата нощ\".- Президентът на САЩ Ричард Никсън посещава Китай за разговори на високо равнище. - Пакистан признава Бангладеш за независима държава. - Състои се премиерата на българския игрален филм „Баща ми бояджията\". - Извършен е първият полет на Су-25. - Стартира телевизионното предаване „Минута е много\". - Иран освобождава трима английски мисионери.- Народно събрание приема Закон за аграрна реформа - връщане на земята на бившите ѝ собственици. - Българският хелзинкски комитет е приет за член на Международната хелзинкска федерация по правата на човека. - Учредена е политическата формация Българска евролевица.- Официално са закрити Осемнадесетите зимни олимпийски игри в Нагано, Япония. - Пуснат е I-mode в Япония.- Подписана е българо-македонска декларация за уреждане на езиковия спор между двете държави. - Сен Мартен и Сен Бартелми получават статут на отвъдморска общност на Франция. - Земетресение с магнитуд 6.3 по Рихтер удря град Крайстчърч по обед в 12:51 часа местно време. ", "date": "2019.02.22", "title": "22 февруари в историята"}
{"url": "http://www.cross.bg/chasa-provede-zala-1597180.html", "text": "/КРОСС/ От 09.00 часа ще започне редовното заседание на Народното събрание.От 09.00 часа 9-и състав на Специализирания наказателен съд ще заседава по делото срещу Илия С.,Александър В. и др., на които са повдигнати обвинения за организиране и ръководене на престъпна група.От 09.30 часа 12-и състав на Специализирания наказателен съд ще заседава по делото срещу Димо К. иСтефан С., на които са повдигнати обвинения за участие в организирана престъпна група.В 10.00 часа в сградата на СДВР (ул. „Антим I\" 5) ще се проведе брифинг за предприетите мерки за охрана на обществения ред във връзка спредстоящата футболна среща на 24 февруари между отборите ПФК „Левски\" и ПФК ЦСКА-София.От 10.00 часа в сградата на КНСБ ще се проведе пресконференция за проблемите в столичния градски транспорт. В пресконференцията ще участват президентът на КНСБ Пламен Димитров, председателят на СТСБ Екатерина Йорданова, председатели на основните синдикални организации в градския транспорт, както и работещи в четирите дружества.От 10.00 часа ръководството на БСП - София начело с Калоян Паргов, народните представители от „БСП за България\", избрани от София, общинските съветници, членове и симпатизанти на БСП ще отбележат Деня на защитника на Отечеството като поднесат венец и цветя на Паметника на Съветската армия.От 10.00 часа в хотел „ИнтерКонтинентал\" ще бъде представен новият доклад на Римския клуб - „Хайде! Капитализъм, късогледство, население и разрушаване на планетата\".От 10.00 часа 5-и състав на Специализирания наказателен съд ще заседава по делото срещу Николай М., Николай Д. и др., на които са повдигнати обвинения за организиране и ръководене на престъпна група.От 10.00 часа 5-и състав на Специализирания наказателен съд ще заседава по делото срещу Николай М., Николай Д. и др., на които са повдигнати обвинения за организиране и ръководене на престъпна група.От 10.30 часа 34-ти състав на Софийския градски съд ще заседава по делото срещу Николай Христов, бивш шеф на „Научни изследвания\" (чл.116).От 10.00 часа 6-и състав на Специализирания наказателен съд ще заседава по делото срещу Кирил К., Благой Д. и др., на които са повдигнати обвинения за организиране и ръководене на престъпна група.От 10.30 часа в сградата на „Майчин дом\" ще се проведе дискусия на тема „Връзката на социално - значимите заболявания с редките болести\".Събитието се организира от УСБАЛЕ „Акад. Ив. Пенчев\", Национален алианс на хора с редки болести и Портал на пациента.От 10.30 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на престъпна група.От 11.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за организиране и ръководене на престъпна група.От 11.00 часа 16-и състав на Специализирания наказателен съд ще заседава по делото срещу Светозар П., Антон Д. и др., на които са повдигнати обвинения за организиране и ръководене на престъпна група.От 11.00 часа в хотел „Рамада\" ще се проведе заседание на Централния съвет на ДПС. От 13.30 часа ще започне брифинг на ръководството на партията.От 11.00 часа пред сградата на Народното събрание е насрочен протест за справедливост, честни избори, спиране грабежа извършван от политици и олигарси и достойни заплати и пенсии.От 11.00 часа в Националния пресклуб на БТА ще бъде представен проект за популяризиране на провинциални артисти, музиканти и изпълнители „София срещу Провинцията. Музикална, но... Гражданска война (без кръв и трупове)!\".В 11.30 часа кметът на София Йорданка Фандъкова ще провери работата по разширение на сградата на Първа английска гимназия (бул. „Дондуков\" 60).От 11.30 часа 3-ти състав на Специализирания наказателен съд ще заседава по делото срещу Георги Г., Цено Ф. и Борис Р., на които са повдигнати обвинения за организиране и ръководене на престъпна група.От 12.00 часа в Гранд хотел София ще се проведе конференция на тема „Националното помирение в България - шансове и перспективи\", организирана от движение „ЗАЕДНО\".От 13.00 часа в Централния военен клуб ще бъде учреден Национален инициативен комитет за отбелязване 550 години от връщане мощите на свети Йоан Рилски от Търново в Рилския манастир и провеждане на поклоннически пешеходен поход „Светият път\".От 13.00 часа в споделеното пространство за работа JA StartUp Hambar в София тех парк ще бъде даден старт на новата преакселераторска програма „Challenge YOU\".От 13.30 часа 14-и състав на Специализирания наказателен съд ще заседава по делото срещу Десислава И., Биляна П. и Петко Д., на които са повдигнати обвинения за подкуп.От 14.00 часа в Гранд Хотел София ще се проведе пресконференция на Софийската филхармония по повод концерта на 25 февруари с участието на оперната прима Анджела Георгиу.От 15.00 часа 6-и състав на Специализирания наказателен съд ще заседава по делото срещу Петко С., Иван Й. и др., на които са повдигнати обвинения за организиране и ръководене на престъпна група.От 16.00 часа в зала „София\" на Интерпред ще се състои церемонията по връчването на Наградите на БАИТ за 2018 г.От 16.30 часа Институтът по социални дейности и практики организира ден на отворените врати, посветен на очакваната пролет и приемната грижа. В Центъра за обществена подкрепа „Славейков\" приемни майки и деца ще правят мартеници, ще ги наричат и ще се почерпят.От 18.30 часа в Галерия „Сердика\" на Женския пазар ще бъде представена изложбата (РЕ)ЦИКЪЛ на Лиана Димитрова.От 19.00 часа в Клуб 1 (НДК) ще се проведе Детска лидерска академия.От 09.30 часа в зала „22 септември\" ще започне редовното заседание на Общинския съвет - Благоевград.От 10.30 часа в зала № 5 на общинска администрация ще се проведе пресконференция по проект „Интегриране на трансграничното значение на историческите и археологически ценности на България и Гърция в една устойчива тематична туристическа дестинация\".От 11.00 часа в зала №5 в сградата на Община Благоевград ще се проведе пресконференция за представяне на проекта „Култура без граници\".От 18.00 часа в Регионалния исторически музей ще бъде представено второто издание на книгата „Химните на Орфей\" на проф. Александър Фол.От 18.00 часа в Дома на писателя ще бъдат представени стиховете на поетесата Анамария Коева.От 14 часа в офиса на ПП ГЕРБ на ул. „Георги Бенковски\" №1 Юлияна Боева, председател на комисията „Собственост и стопанство\" към ОбС, ще приема граждани.От 13.30 часа във Варненския свободен университет „Черноризец Храбър\" ще бъде открит III партньорски форум на Института за интегрирано управление на общините.От 17.30 часа в хотел „Астор Гардън\" в Св. Св. Константин и Елена ще се проведе пресконференция по повод предстоящата професионална бойна гала вечер по кикбокс Senshi във Варна.От 13.30 часа в Регионалното управление на образованието Посолството на Русия заедно с Руския културно-информационен център в София ще представят правителствената програма за получаване на безплатно висше образование в Русия.От 18.00 часа в голямата зала на Община Велико Търново ще се състои премиерата на историческия документален филм „Съ Нами Богъ\".От 19.00 часа в МДТ „Константин Кисимов\" ще бъде представен спектакъла „Българи от старо време\".От 14.00 часа в парк „Никола Петров\" ще бъдат отбелязани 96 години от смъртта и 177 години от рождението на Елена Грънчарова - Спасителката на Горна Оряховица и почетен гражданин на Горна Оряховица. Венци и цветя ще бъдат поднесени пред паметния знак на Елена Грънчарова в парка.От 10.30 часа състав на Окръжен съд - Добрич ще заседава по делото за откриване на производство по несъстоятелност на „Евроманган\" ЕАД - село Църква, Община Балчик, заведено от Изпълнителна агенция „Главна инспекция по труда\" заради неизплатени трудови възнаграждения на работници.От 18.00 часа в Младежкия център ще се проведе събитие от инициативата с настолни игри „Да общуваме реално, а не виртуално\".От 10.00 часа в заседателната зала на Община Дупница ще се проведе редовно заседание на Общински съвет.От 16.30 часа в Музея на фотографията ще се проведе среща-разговор за същността на фотографията с авторите на изложбата „Човешка участ\".От 14.30 часа в зала „Васил Караиванов\" ще се проведе кампания за превенция на трафика на хора.От 11.00 часа в читалище „Братство\" ще бъде открита фотодокументална изложба по повод 126-годишнината от рождението на Крум Кюлявков.От 10.00 часа в Конферентната зала на хотел „Хебър\" ще се проведе кръгла маса за правата на децата в конфликт или в контакт със закона.От 17.00 часа в Малкия салон на Дворец на културата ще се проведе церемония по награждаване на призьорите от ХХVІII издание на Международния фестивал на маскарадните игри „Сурва\" - Перник‘ 2019.В 09.30 часа в Дома на културата „Борис Христов\" ще се състои официалното откриване на представянето на курсовите проекти в рамките на курса за професионално обучение на архитекти по опазване на недвижимото културно наследство.В 09.30 часа в зала „Пресклуб\" на Конгресния център на Международния панаир ще се състои откриването на кръгла маса на тема „Предизвикателства и възможности за развитие на малките стопанства\".В 09.30 часа в конферентната зала на палата 7 в Международния панаир ще се проведе Национална научно-практическа конференция с международно участие „Актуални проблеми на хранително-вкусовата индустрия според най-съвременните изисквания на българската и европейска нормативна уредба\".В 10.00 часа в зала „България\" на Конгресния център на Международния панаир ще се състои откриването на конференция „Биологичното земеделие в България отново на кръстопът\".В 10.00 часа в зала „Хеброс\" на Конгресния център на Международния панаир ще се състои официалното откриване на семинар ,,Еска комплекс, инсекти (яйца и ларви) и защита от късни пролетни слани могат да се поддържат под прага на икономическа вредност само с един природен препарат\".В 10.00 часа в палата 13 на Международния панаир ще се състои официалното откриване на семинар „Инструменти на ОСП за подкрепа на иновациите и създаване на къси вериги на доставки\".В 11.00 часа Районният съд ще разгледа искането на защитниците на обвиняемия Р. Р. за изменение на взетата спрямо него мярка задържане под стража. Той е обвинен за кражба на автомобил.В 13.00 часа в конферентна зала 2, палата 6 на Международния панаир ще се проведе дискусионен форум „Разширяване на диалога наука - земеделие - общество. Научно-приложните изследвания в помощ на българското земеделие\".От 11.30 часа в зала 308 в Община Разград, ще се проведе пресконференция, на която ще бъде представена културната програма в Разград за честването на Националния празник на България - 3 март.От 11.30 часа в Русенския университет „Ангел Кънчев\" (корпус 2 - Аула) ще се проведе публичен дебат с комисаря по цифрова икономика и цифрово общество Мария Габриел. Темата на гражданския диалог е „Цифровите технологии: възможности и предизвикателства\".От 14.10 часа комисаря по цифрова икономика и цифрово общество Мария Габриел ще посети Речно-информационен център Русе, където ще се запознае с дейността и функциите на Центъра за наблюдение на корабния трафик, хармонизиране на информационните услуги, мониторинг и заснемане на състоянието на речното дъно.От 17.00 часа в зала „Диоген Вичев\" на Регионална библиотека „П. Павлович\" ще бъдат връчени наградите в Националния поетичен конкурс „Любовта е пиянство или пиянство от любов\".От 13.45 часа в училище „Константин Константинов\" ще започне училищния кръг от Деветото национално състезание по правопис на английски език Spelling Bee.От 17.30 часа в заседателната зала на Община Смолян ще се проведе граждански диалог на тема образование. В събитието ще участват министърът на образованието и науката Красимир Вълчев, евродепутатът от ГЕРБ/ЕНП Владимир Уручев, заместник-председателят на Комисията по образование в НС Галя Захариева, народните представители от ГЕРБ д-р Даниела Дариткова и д-р Красимир Събев, кметът на Община Смолян Николай Мелемов, областният управител Недялко Славов и Мария Семерджиева, началник на Регионалното управление на образованието.От 18.00 часа в Регионална библиотека „Захарий Княжески\" ще бъде отбелязана 80-тата годишнина на Стойчо Маджарски.От 10.00 часа в хотел „Родопи\" ще се проведе кръгла маса на тема „Социално предприемачество - проблеми, предизвикателства и перспективи\".От 14.00 часа депутатът от ГЕРБ Евгения Ангелова ще даде старт на кампанията „Заедно срещу ало-измамниците\". Първата среща ще се проведе в клуба на сдружение „Диабет 2012\" на ул. „Ген. Карцов\" 3.От 14.30 часа в зала 203 на общината ще се проведе заседание на Постоянната комисия „Екология и селско стопанство.От 14.30 часа в зала 203 на общината ще се проведе заседание на Постоянната комисия „Териториално развитие и селищно устройство\".От 14.30 часа в ДКТ „Васил Друмев  на пресконференция ще бъде представено новото заглавие в афиша на театъра \"Задявки - надигравки\" - авторски спектакъл на Съби Събев.   ", "date": "2019.02.22", "title": "Предстоящи събития в страната за 22 февруари"}
{"url": "http://www.cross.bg/bivsh-direktor-ministur-1597179.html", "text": "/КРОСС/ Ивайло Иванов, управител на Националния осигурителен институтАлекси Сокачев - спортен журналистБожана Димитрова - журналисткаВалери Йорданов - актьорВиктор Михайлов - адвокат, бивш вътрешен министърВичо Вичев - прокурорКрасимир Дачев - бизнесменМилко Ковачев - енергиен експерт, бивш министър на икономиката и енергетикатаПетя Гегова - политикПламен Кралев - автомобилен състезателРадион Попов - дипломат, бивш зам.-министър на външните работиХристо Карастоянов - писателКомисар Бойко Рановски, директор на Автомобилна инспекцияПроф. д-р Радослав Наков, директор на Геологическия институт към БАН ", "date": "2019.02.22", "title": "Родени на 22 февруари"}
{"url": "http://www.cross.bg/razvitie-ymstvenoto-nravstvenoto-1597176.html", "text": "/КРОСС/ „Колкото по-високо стои човек в умственото и нравственото си развитие, толкова е по-свободен и толкова по-голямо удоволствие му доставя животът.“Антон Павлович Чехов", "date": "2019.02.22", "title": "Колкото по-високо стои човек в умственото и нравственото си развитие"}
{"url": "http://www.cross.bg/tema-bulgariya-shtastieto-1597184.html", "text": "/КРОСС/  Коалиция и управление. Коалиционни казуси и управленски решения. Гост: вицепремиерът Красимир Каракачанов; Преброяване 2021. Преброяването в България ще бъде през 2021 година - защо точните данни са важни; Идеи за дясното. Има ли шанс идеята за обединение на дясното - мнението на \"Движение България на гражданите\";Българинът и щастието. Как се създава и пази щастието - няколко български рецепти; Българска следа. Директно от Холивуд: актьорът Димитър Маринов броени дни преди церемонията за връчването на Оскарите. Има ли риск за нормалното провеждане на изборите, ако бъде избран изцяло нов състав на ЦИК? В студиото - говорителят на Избирателната комисия Камелия Нейкова; Лидерът на партия „Воля\" Веселин Марешки за кворума в пленарна зала и промените в Изборния кодекс;Как новата мегаагенция ще спре войната по пътищата? Първо телевизионно интервю на нейния председател Малина Крумова; Какви нарушения са допуснати в Национален парк „Рила\" при заснемането на филма на пътешественика Беър Грилс? Защо ГЕРБ призова президентът да уволни съветника си Борислав Цеков? В рубриката „Чети етикета\" с Биляна Гавазова: Ще бъде ли спряно разпространението на морбили у нас?Каква е съдбата на питбула Зевс, който нахапа до смърт 3-годишно дете?  Белезници за крупен лихвар. На живо - колко са изнудваните? Институциите срещу Беър Грилс. Майсторът по оцеляване с куп нарушения на Рилските езера. Какво ще е наказанието? Ще има ли руска намеса в изборите ни? Говори Румен Петков.Не ходиш на работа, взимаш заплата? Защо \"Атака\" поиска депутати да останат без възнагражденията си? Гост: Десислав Чуколов.Ще признае ли Македония, че Самуил е български цар? И кои празници ще честваме заедно?Монолог за болката. Александра Сърчаджиева пред Мариян Станков-Мон Дьо - в аванс преди \"Събуди се\".Холивуд се готви за най-голямата си нощ. Ясен Дараков на живо от червения килим на Оскарите. ", "date": "2019.02.22", "title": "Теми и гости в сутрешните блокове на телевизиите на 22 февруари "}
{"url": "http://www.cross.bg/evropa-vsichki-dinamo-1597185.html", "text": "/КРОСС/ Вече са ясни всички 1/8-финалисти за Лига Европа, след като тази вечер се изиграха 15 двубоя от турнира. Още в сряда Севиля си осигури класиране, след като отстрани Лацио.Днес и другите фаворити Арсенал, както и Челси не допуснаха изненади и взеха домакинските си срещи без напрежение. Италианските Интер и Наполи постигнаха безпроблемни победи и ще очакват също жребия за 1/8-финалите. Байер Леверкузен завърши 1:1 срещу Краснодар и се сбогува рано-рано  турнира. СевиляАйнтрахтАрсеналВаленсияВиляреалДинамо ЗагребЗалцбургЗенитНаполиКраснодарЧелсиИнтерБенфикаРенДинамо КиевСлавия Прага", "date": "2019.02.22", "title": "Ето всички 1/8-финалисти в Лига Европа"}
{"url": "http://www.cross.bg/vestnik-zaglavie-godini-1597186.html", "text": "/КРОСС/ „Лекарите остават, медсестрите бягат“, информира във водещо заглавие вестник „Стандарт“. В последните 1-2 години все по-малко лекари стягат куфари за работа в чужбина, но пък медсестрите са на изчезване. До 5-6 години ще има голям недостиг на специалисти по здравни грижи. Голяма част от тях са над 50 години, трудът им е тежък и над определена възраст нощните дежурства стават непосилни. Това предупреждава председателят на Българския лекарски съюз д-р Иван Маджаров пред „Стандарт“.„Кметове на малки населени места от ГЕРБ са били заплашвани, за да не се включат в среща, на която присъства Корнелия Нинова“, пише вестник „Дума“ и допълва, че за това е съобщила самата тя във Фейсбук. Лидерът на БСП е била поканена на разговор във Видин от Сдружението на кметове на малки общини. Уговорено е било срещата да се проведе в залата на общината. Участие са заявили кметове от цялата страна от различни партии. Разбира се, режимът взима мерки, коментира изданието. Уведомена съм от сдружението, че вчера залата е отказана, разказва Нинова, цитирана от „Дума“.„Джендър диверсия в българското училище“ - това е водещото заглавие на днешния брой на вестник „Труд“. Всекидневникът обяснява, че джендъризмът влиза в българските училища чрез анкета на Европейската комисия, която пробутва въпрос за третия пол на 9-годишни деца. Питането е част от платформа за дигитализация в образованието, наречена SELFIE, уточнява изданието. След запитване от медии обаче от образователното министерство обявиха, че ще искат от Брюксел да премахне възможният отговор „друг“ пол от анкетата.Нова тв за първи път българска“, пише в заглавие на първата си страница вестник \"24 часа\". Всекидневникът обяснява, че лидерът на КРИБ и собственик на „Лудогорец“ Кирил Домусчиев купува Нова тв и преговорите с шведската компания „Модърн таймс груп“, собственик на българската „Нова Броудкастинг груп“, са на ден-два от финала. Това са потвърдили за „24 часа“ от трима източници, уточнява изданието. Домусчиев придобива 100% от целия бизнес, вероятно за 185 млн. евро.", "date": "2019.02.22", "title": "Преглед на печата за 22 февруари"}
{"url": "http://www.cross.bg/madrid-stanishev-evropa-1597187.html", "text": "/КРОСС/ В Мадрид започва конгрес на Партията на европейските социалисти (ПЕС), на който се очаква приемането на предизборен манифест.От партията определят форума като най-значимото събиране на евросоциалистите преди изборите за Европейски парламент през май.Сред участниците са президентът на ПЕС Сергей Станишев, кандидатът на левицата за председател на Европейската комисия Франс Тимерманс, леви премиери, комисари, партийни лидери.Станишев написа до лидерите, че на конгреса ще се приеме  манифестът \"Нов социален договор за Европа\" -  платформа, която според социалистите ще преобрази Европа след изборите.", "date": "2019.02.22", "title": "Мадрид ще бъде домакин на конгрес на ПЕС"}
{"url": "http://www.cross.bg/kazanluk-dechko-yzynov-1597188.html", "text": "/КРОСС/ Изложба с живописни и акварелни картини и рисунки на Дечко Узунов откриват днес на рождения му ден, 22 февруари, в Казанлък. Три галерии са обединили сили за подреждането на експозицията в родния му град. Творбите са от фондовете на художествените галерии в Казанлък и Стара Загора и на Софийската градска художествена галерия.Дечко Узунов е признат за един от най-видните майстори на съвременната българска живопис, а творчеството му оставя следа почти през целия ХХ век. Творчеството му е богато на теми и жанрове. Освен от живописта, е бил изкушен и от графиката, илюстрацията, сценографията и декоративната монументална живопис.Изложбата се открива тази вечер от 17:30 часа в Художествена галерия - Казанлък, и ще остане в Града на розите до 24 март 2019 година. Наградите на ежегодния национален конкурс за рисунки „Наследници на Дечко Узунов“, който се организира от Националното училище за пластични изкуства и дизайн ще бъдат връчени днес в 11 часа в актовата зала на училището.", "date": "2019.02.22", "title": "120-годишнината от рождението на Дечко Узунов чества родният му Казанлък  "}
