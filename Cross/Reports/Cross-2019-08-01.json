{"url": "http://www.cross.bg/zaliv-moskva-persiiiskiya-1610316.html", "text": "/КРОСС/  Москва е останала с впечатлението, че САЩ си търсят претекст за конфликт в Персийския залив, предаде Ройтерс.„Събитията се движат към опасна точка и създава рискове за широкомащабен военен сблъсък\", заяви говорителката на руското външно министерство Мария Захарова.„По принцип възниква усещане, че във Вашингтон просто си търсят повод за нагнетяване на ситуацията, продължаване на агресивната реторика спрямо Иран и за преминаване към по-активна гореща фаза на конфликта\", допълни тя. ", "date": "2019.08.01", "title": "Москва: Вашингтон си търси повод за конфликт в Персийския залив"}
{"url": "http://www.cross.bg/imoti-sarafov-prokyror-1610315.html", "text": "/КРОСС/  Не са открити незаконни доходи и имоти на 21-годишния син на зам.-главния прокурор Борислав Сарафов, обявиха днес от прокуратурата.Проверката на имуществото му започна през пролетта, в разгара на Апартаментгейт, заедно с тази на шефа на КПКОНПИ Пламен Георгиев и на съпругата на председателя на ВКС Лозан Панов. Тогава се появи медийна информация, че младежът, който учи право в Лондон, през тази и миналата година е купил апартамент, ателие и гараж в луксозния комплекс \"Еделвайс\" в Бояна за общо 540 000 лева.\"По повод медийни публикации и постъпил сигнал за придобити недвижими имоти на значителна стойност от сина на Борислав Сарафов, директор на Националната следствена слубжа (НСлС) и зам.-главен прокурор по разследването, на 4 април 2019 г. бе разпоредена проверка от главния прокурор Сотир Цацаров. Върховна касационна прокуратурата (ВКП) възложи на НАП извършването на данъчни ревизии на проверяваните лица\", съобщиха днес от пресцентъра на държавното обвинение.\"На 31 юли 2019 г. ТД на НАП-София изпрати на ВКП резултатите от приключилите данъчни ревизии. Според НАП не са открити несъответствия между декларираните и/или получени доходи и имущественото състояние на физическото лице - син на Сарафов. Ревизията обхваща периода 01.01.2015 - 31.12.2018 г.До момента във ВКП не са постъпили резултати от други действия, възложени на НАП по проверки на лица, заемащи висши държавни длъжности, за придобити от тях недвижими имоти\", се казва още в официалното съобщение.Още при започването на проверката самият Сарафов-старши заяви:\"Съдействието ми ще се изрази в своевременно представяне на цялата изисквана документация. Категорично декларирам, че всичките ми действия са в рамките на закона и не противоречат на морала. Доходите и имуществото - моите и на членове на моето семейство, са декларирани по надлежния ред\". ", "date": "2019.08.01", "title": "Не са открити незаконни доходи и имоти на сина на Борислав Сарафов "}
{"url": "http://www.cross.bg/trifonov-proekt-politicheski-1610318.html", "text": "/КРОСС/  Слави Трифонов няма технологичното време да създаде организация, за да се яви на местните избори. Около това мнение се обединиха политолозите доц. Румяна Коларова и Георги Киряков в ефира на „Плюс-Минус. Коментарът след новините\".„Не е новина, че Слави Трифонов даде началото на нов политически проект. Отдавна се очаква да се направи. Имаме вече няколко успешни опита за превръщане на един телевизионен проект в политически\", каза политологът доц. Румяна Коларова.„На първо място трябва да се фокусираме върху заявката, че неговият проект ще  бъде свързан с референдума. Все пак по темите на референдума има предприето политическо действие, така че това е заявка със задна дата. Вече знаем, че финансирането стана 1 лев. Освен, че е със задна дата, има една неяснота - къде ще се ситуира този проект, каква ще бъде платформата и какво ще бъде финансирането\", добави тя.„Ясно е, че Слави Трифонов няма да се явява лично като политик. Там, където има персона, която води нов политически проект, винаги е по-важно тези, които се присъединяват. 100% нови играчи нямат шанс. Дори в най-светкавично създадените проекти има разпознаваеми лица\", подчерта Коларова.Според нея Трифонов ще трябва да избере къде точно да позиционира проекта си идеологически. „Ако реши да подкрепи Мая Манолова, това ще бъде ляв проект, което ще бъде за сметка на широката подкрепа, която има като шоумен. За него обаче по-важното е да даде нов живот на своя проект като шоумен. Мисля, че тази политическа заявка е само средство, както и досегашните  му инициативи, за да поддържа публиката, която има\", добави тя.Политологът Георги Киряков подчерта, че Слави Трифонов е помагал на много политически играчи през годините. „Слави  Трифонов ще „разтвори ветрилото до край\" със сигурност. Той или няма да се позиционира никъде идеологически, или ще се позиционира навсякъде. Даже няма да бъде центристка партия. Второ важно нещо за него е, че ако не се яви той като лице - това ще бъде спънка пред бъдещия му политически проект\", каза още той.„Парламентарните партии трябва да се притесняват, защото проектът на Трифонов може да вземе мястото им в НС. Такава партия например е ВОЛЯ\", подчерта Киряков.„През референдума, той успя да направи „ядки\" на много места в България. Хората, които му събираха подписите, могат да бъдат ядрата на партийните му структури в страната\", добави още политологът. ", "date": "2019.08.01", "title": "Политолози: Проектът на Слави Трифонов няма да участва на местните избори"}
{"url": "http://www.cross.bg/megan-obleklo-markul-1610310.html", "text": "/КРОСС/  Херцогинята на Съсекс Меган Маркъл заяви пред френското издание на сп. \"Вог\", че работи над проект за създаване на нова модна линия офис облекло.Колекцията ще бъде осъществена съвместно с брандовете \"Маркс енд Спенсър\", \"Джон Луис енд партнърс\", \"Джигсоу\" и \"Миша Нону\". Цялата печалба от продажбата на артикулите ще бъде предоставена на асоциацията \"Смарт уъркс\", която предоставя услуги на безработни жени. ", "date": "2019.08.01", "title": "Меган Маркъл създава модна линия офис облекло "}
{"url": "http://www.cross.bg/brad-perfektna-demonstrira-1610319.html", "text": "/КРОСС/  Холивудската звезда Брад Пит за пореден път подлуди фенките си по света, като демонстрира перфектна форма. 55-годишният актьор предизвика фурор със сцена от новия филм \"Имало едно време в Холивуд\", в която сваля ризата си.Почитателките на Пит коментираха в социалните мрежи, че сцената е по-секси от онази, в която Пит се показа гол до кръста в \"Телма и Луис\" през 1991 г.В хитовата лента Брад Пит играе рамо до рамо с Леонардо ди Каприо под режисурата на Куентин Тарантино. Самият той описва актьорския тандем като най-вълнуващия след този на Робърт Редфорд и Пол Нюман.", "date": "2019.08.01", "title": "Брад Пит демонстрира перфектна форма"}
{"url": "http://www.cross.bg/platno-platnohod-yspeshna-1610312.html", "text": "/КРОСС/  Американската организация \"Планетарно общество\" обяви като успешна мисията на слънчевия й платноход „LightSail2\", орбитиращ около Земята, предаде АФП. Екипът, създал този проект на стойност 7 млн. долара, изтъква, че е експериментирал с нова форма на придвижване, която ще е от полза за изследването на далечния космос. Сателитът е с големина на хляб и е оборудван с огромно платно от лъскав полиестер. Придвижването се осъществява без двигател, без гориво или слънчеви батерии, а само благодарение на натиска, упражняван от фотоните на Слънцето. \"През последните четири дни космическият кораб издигна апогея на орбитата си с 1,7 км благодарение на слънчевото си платно\", заяви астрономът Брус Бетс, ръководител на проекта „LightSail\". Идеята подхранва мечтите на астрономите от десетилетия, но досега почти не е реализирана, защото изглеждаше безумна: придвижване на апарати в космическото пространство без двигател, без гориво, без соларни батерии, разчитайки единствено на неуловимите слънчеви фотони. \"Официално обявяваме мисията на слънчевия платноход за успешна\", написа в Twitter Бил Най, директор на организацията \"Планетарно Общество\". В слънчевото платно няма нищо високотехнологично. То представлява огромен квадрат от изключително фино и леко отразяващо фолио (Майлар) с обща площ 32 кв.м. Веднъж разгънато, платното се превръща в капан за фотони. Тласъкът, осигурен от фотоните, е нищожен, но за сметка на това постоянен. \"Озовете ли се веднъж в орбита, никога няма да имате проблем с горивото\", отбеляза Най.За какво могат да послужат слънчевите платна в бъдещето? Бил Най обяснява, че могат да бъдат използвани за далечния пътешествия отвъд пределите на Слънчевата система или за поддържането в космоса на стационарни сонди - например телескоп за наблюдение на приближаващи астероиди или сателит, \"фиксиран\" над Северния полюс.  ", "date": "2019.08.01", "title": "Мисията на слънчевия платноход „LightSail2“ се оказа успешна "}
{"url": "http://www.cross.bg/dopulni-kraya-varna-1610301.html", "text": "/КРОСС/  Заради изтичането на данни от НАП в момента текат обсъждания дали да не се предприеме затягане на някои режими, включително по отпускането на бързи кредити, каза във Варна вицепремиерът Томислав Дончев, който поздрави участниците в научна конференция, посветена на 140-а годишнина на Военноморските сили.По думите му анализите на специалистите сочат, че хакването на данъчната агенция няма потенциал за създаване на кой знае какви проблеми, тъй като ЕГН-та до преди няколко години бяха общодостъпна информация. В комбинация с други лични данни обаче, може да се стигне до неприятни ситуации, посочи Дончев.Вицепремиерът допълни, че проектът за построяване на нови патрулни кораби за ВМС е във финалната си фаза и изрази надежда, че до края на тази година може да бъде избран изпълнителят и да бъде подписан договор. Той каза още, че е разговарял с кмета на Варна Иван Портних за възможностите в града да се реализират проекти в сферата на образователната и научната инфраструктура.Идеята е да бъде изграден кампус с образователен център, който да обединява няколко учебни заведения. Дончев посочи, че необходимата инвестиция ще надхвърли 10 милиона лева, като се има предвид, че трябва да бъде построена нова сграда на Математическата гимназия.Предстоят мащабни инвестиции в научната инфраструктура - лаборатории, центрове за върхови постижения, паркове, инкубатори, допълни вицепремиерът. И уточни, че Варна има потенциал, но е нужно университетите в града да работят заедно.Преди началото на научната конференция командирът на ВМС контраадмирал Кирил Михайлов каза пред журналисти, че до края на годината предстои най-голямото учение на флотилията бойни и спомагателни кораби. Фрегата \"Дръзки\" има планирано участие в операцията на НАТО \"Сий Гардиън\". Освен това българските ВМС ще участват и в противоминни учения на Турция и Гърция.Контраадмирал Михайлов допълни, че очакванията са до края на годината ВМС да получат и още един вертолет, напълно съвместим с тези, с които разполагат. ", "date": "2019.08.01", "title": "Заради теча в НАП: Обсъждат затягане на режима за бързи кредити "}
{"url": "http://www.cross.bg/bulgariya-afrikanskata-chyma-1610304.html", "text": "/КРОСС/  Източник от Европейската комисия определи пред „Хоризонт\" проблема с африканската чума по свинете като „повече от тревожен\".На въпрос дали е готова оценката на работната група от Комисията, която бе на посещение в България, говорителката Анна-Кайза Итконен заяви, че продължават контактите с властите, но на този етап няма конкретни резултати.Тя добави, че все още има представители на ЕК в България, от които се получава нова информация за обстановката. ", "date": "2019.08.01", "title": "ЕК изрази тревога относно африканската чума по свинете в България "}
{"url": "http://www.cross.bg/planeta-sistema-slunchevata-1610305.html", "text": "/КРОСС/  Слънчевата система от край време очарова човечеството. Ето няколко любопитни факта за планетите: Една от милионите звезди във Вселената, Слънцето отстои на 150 млн. км от Земята. То представлява топка от нажежени газове, с температура на повърхността 5000 градуса.Меркурий е най-малката планета от Слънчевата система и една от най-близките до Слънцето, отнема й приблизително 88 земни денонощия, за да го обиколи.Земята е планетата, на която е възможен живот, такъв, какъвто го познаваме. Подложена е на радиация, различната сила на която причинява температурни промени.„Червената планета\" Марс се наблюдава лесно от Земята в дадени моменти. На Марс няма океани, затова повърхността му реагира много по-бързо на топлината, излъчвана от Слънцето.Най-голямата планета от Слънчевата система Юпитер превишава обема на Земята приблизително 1300 пъти. Повърхността му е газообразна.Пръстените на Сатурн са въртящи се късове от лед и скали. Той е най-леката планета и ако би могъл да се пусне във вода, би останал да плава на повърхността й.Уран е открит от астронома Уилям Хершел през 1781 г. Най-големият от деветте му пръстена е широк 50 км.Намиращ се на около 1600 км от орбитата на Уран, Нептун е почти толкова студен, колкото откритият Космос.Плутон е класифициран като планета джудже през 2006 г., заедно с по-голямата 2003 UB313. Плутон е още по-отдалечен от Слънцето от Нептун. Церера (в астероидния пояс) също е планета джудже. ", "date": "2019.08.01", "title": "10 любопитни факта за Слънчевата система "}
{"url": "http://www.cross.bg/doverie-doverieto-nedoverieto-1610306.html", "text": "/КРОСС/  Парламентът не успя да спечели доверие. Правителството е изложено на обичайното за всяка власт постепенно „износване\" на рейтинга в хода на мандата - който „падна\" дори до по-тревожни стойности около скандалите с имотите. Но се регистрира и известен „рестарт\" в резултатите на изборите за Европейски парламент. Запазват се познатите стойности на доверие към основни политически фигури. Такива са изводите на „Галъп интернешънъл\" от изследването през юли в края на отиващия си политически сезон.Данните са от независимата от външно финансиране изследователска програма „Политически и икономически индекс\" , като последната вълна на изследването е проведена по метода „лице в лице\" сред 833 души между 5 и 12 юли.Агенцията започва публикуване на обобщаващи данни в края на сезона и продължава публикуването на равносметки 30 години след началото на демократичните промени у нас.Доверието в парламента в края на политическия сезон е 21%, срещу 72% недоверие. Останалите се колебаят. Изглежда окончателно отминат периодът на известно „стопляне\" по отношение на парламента - в началото на мандата, когато доверието трайно бе по-близо до 30%, а недоверието беше трайно под 70%.Председателят на Народното събрание Цвета Караянчева получава през юли 19% доверие, 55% недоверие, 15% се колебаят, а останалите не я познават. Резултатът е по-скоро задоволителен на фона на доверието в други политически фигури у нас.Отношението към парламента и към правителството по традиция се движат синхронно, като парламентът явно се възприема традиционно по-зле - вероятно защото е смятан за фокус на партийността, а и поради липса на конкретна фигура, която да му придава част от своята лична популярност, както това се случва с други институции.Правителството завършва политическия сезон с 29% доверие срещу 62% недоверие (останалите се колебаят). Спад ясно бе отчетен през пролетта на 2019 г., което вероятно се дължи на поредицата от скандали в този период. За сравнение: в първите месеци и години на мандата си кабинетът „Борисов 3\" имаше нива на доверие традиционно над 30%, а недоверието не превишаваше 60%.Румен Радев и Мая Манолова, с положителни оценки традиционно в полето между 50 и 60%, са и двете фигури у нас, които имат положителен рейтинг, т.е. доверието е повече от недоверието. При всички останали недоверието по традиция е повече от доверието и това е стандартната ситуация в страната. Президентската институция традиционно има по-високо доверие в сравнение с правителство и парламент, но в предходния мандат (на Росен Плевнелиев) беше загубила трайно доверие.Въпреки че има моментни колебания по отношение на доверието в държавния глава, президентът завършва политическия сезон без съществена загуба на доверие спрямо предходни периоди. При Мая Манолова в годините пък настъпи подобряване на показателите за доверие.С близки стойности на положителни и отрицателни оценки - което е всъщност добър рейтинг за българските стандарти - е Слави Трифонов. Седмици преди снощната обява за по-активно влизане в политическия живот неговият рейтинг е един от най-високите в страната. Разбира се, това се дължи и на факта, че още не е пряко намесен в политическия процес.Кметът на София Йорданка Фандъкова, друга ключова публична фигура, през юли 2019 г. получава 31% доверие срещу 47% недоверие. Останалите се колебаят или не могат да отговорят. Години наред доверието при нея също бе в сходни стойности с недоверието, но в последните години се забелязаха симптоми на ерозия. Тя най-много личи в самата София -  където доверието във Фандъкова не е по-високо от това в страната, но недоверието към нея преминава над 50%.Сред партийните лидери, водещ по доверие остава премиерът Бойко Борисов, който получава 30% срещу 54% недоверие, 16% се колебаят. Той е единствената напълно разпознаваема личност - липсват хора, които не могат да отговорят какво мислят за него. Борисов продължава да поддържа сравнително висок рейтинг с лек спад през пролетта, което отново вероятно се дължи на скандалите от този период. Традиционно около една трета от българите симпатизират, а над 50% са настроени отрицателно.Корнелия Нинова и Красимир Каракачанов се движат в „пакет\" с доверие над 20% от пълнолетните българи, което е сравнително добър атестат. Подобни нива има и еврокомисарят по цифровата икономика и общество Мария Габриел, но там все още разпознаваемостта е сравнително ниска. Близки стойности, както беше отбелязано, има и Цвета Караянчева ", "date": "2019.08.01", "title": "„Галъп интернешънъл“: 21% е доверието в парламента в края на политическия сезон "}
{"url": "http://www.cross.bg/redaktor-chast-evropeiiska-1610307.html", "text": "/КРОСС/  Специализираната прокуратура е издала Европейска заповед за разследване на територията на Франция по казуса \"ТАД Груп\", съобщиха от пресцентъра на прокуратурата.От държавното обвинение посочват, че в рамките на разследването трябва да бъде разпитан главният редактор на сайта \"Биволъ\" Атанас Чобанов.По-рано днес прокуратурата публикува част от доказателствата по делото срещу обвинените в кибертероризъм Иван Тодоров, Георги Янков и Кристиян Бойков.В част от тях се споменава името на главния редактор и медията му. ", "date": "2019.08.01", "title": "Спецпрокуратурата издаде Европейска заповед за разследване за главния редактор на „Биволъ“"}
{"url": "http://www.cross.bg/borisov-repyblika-makedoniya-1610308.html", "text": "/КРОСС/  България досега винаги е била последователна в подкрепата си за европейската перспектива на Република Северна Македония, отбеляза министър-председателят Бойко Борисов по време на срещата си в Скопие с президента на Република Северна Македония Стево Пендаровски, съобщи пресслужбата на Министерския съвет.Българският премиер посочи, че България е подготвена да окаже силна подкрепа за започване на преговори за присъединяване към Европейския съюз през октомври 2019 г. В същото време очакваме дотогава да има видим напредък и резултати от работата на мултидисциплинарната експертна комисия по въпросите от общата ни история, добави министър-председателят Борисов. Българският премиер и президентът на Република Северна Македония се обединиха около разбирането, че политиците не трябва да се месят в работата на комисията.Премиерът Борисов изтъкна значението на изпълнението на Договора за приятелство, добросъседство и сътрудничество, който беше подписан през август 2017 г. в Скопие. Според българския министър-председател практическата работа, която следва от този документ може да донесе много позитивни резултати за двустранните ни отношения.Министър-председателят Борисов даде пример с предстоящото по-късно днес откриване на възстановения паметник на полковник Константин Каварналиев. Важно е това да не остане изолиран случай, а да е само стъпка в посока на изграждане на общо бъдеще на основата на общото ни минало, каза още премиерът Борисов.Министър-председателят Бойко Борисов и президентът на Република Северна Македония Стево Пендаровски обсъдиха възможностите за ускорено изграждане на Коридор номер 8, който е от изключително значение за транспортната свързаност в региона. В рамките на разговора беше акцентирано и върху големия потенциал в сферата на туризма, който могат да доразвиват двете страни. ", "date": "2019.08.01", "title": " Борисов подкрепя Пендаровски в преговорите с ЕС срещу изчистване на историята "}
{"url": "http://www.cross.bg/firmi-oboroti-podavat-1610313.html", "text": "/КРОСС/  Близо 200 фирми, стопанисващи около 600 търговски обекта по морето, без дълготрайни материални активи и собственост на рискови лица са поставени под наблюдение от териториалната дирекция на НАП Бургас. Това съобщиха от приходното ведомство в морския град.В НАП е направен профил на група фирми, които попадат в най-рисковата категория, а именно - фирми отчитащи обороти, трупащи, но неплащащи задължения. Дружествата са с дейност търговия и стопанисване на питейни заведения по Южното Черноморие.В тези обекти има регистрирани фискални устройства, отчитат се обороти, но е избегната регистрация по Закона за ДДС. Същите фирми в част от случаите са назначили работници с необичайно високи заплати, подават данни за трудови договори, но за повечето не се подават декларации за осигуряване и не се внасят дължимите осигурителни вноски.В хода на анализите и наблюденията са установени още и нереално ниски, а на някои места и нулеви обороти на магазини и заведения с голяма посещаемост. От НАП считат, че е налице риск от невнасяне в бюджета на дължими задължения в размер на милиони левове. Поради липса на активи, дълговете не могат да се обезпечат и затова отговорността по заплащане на задълженията ще бъде вменена на физическите лица, които реално стопанисват и управляват обектите, а не на рисковите собственици, които са малоимотни и даже не предполагат за активната дейност на \"техните обекти\" .Установени са и случаи, в които \"собствениците\" са починали хора или такива, които от години са извън страната. ", "date": "2019.08.01", "title": " Данъчните в Бургас наблюдават 200 фирми с рискови собственици "}
{"url": "http://www.cross.bg/sveta-ikona-chydotvornata-1610314.html", "text": "/КРОСС/  Стотици вярващи се стекоха рано тази сутрин в Рилския манастир, за да се включат в литийното шествие с чудотворната икона на Света Богородица. Иконата се съхранява в главния храм „Рождество Богородично\" на манастира. Реликвата се изнася два пъти годишно от постоянното ѝ място - на петия ден на Светлата седмица и на 1 август, в началото на Богородичния пост.Иконата на Света Богородица е най-старата светиня на Българската православна църква и датира от 12 век. Около централния образ на Божията майка са разположени свети мощи на 32-ма християнски светци, чиито имена са изписани върху метални пластини.Вярва се, че през 19 век чудотворната икона е спасявала от епидемии десетки селища в България. За това и хиляди вярващи от цял свят идват в Рилската Света обител на днешния ден, за да се помолят за здраве и благополучие. ", "date": "2019.08.01", "title": " Литийно шествие с чудотворната икона на Света Богородица в Рилския манастир "}
{"url": "http://www.cross.bg/myzika-tekst-aranzhiment-1610288.html", "text": "/КРОСС/  Конкурсът за популярна песен \"Бургас и морето\" ще огласи сцената на Летния театър на 3 август, събота, с начало в 20:30 ч. Тази година за водещи са поканени трима популярни актьори, познати както от малкия екран, така и от театралната сцена. За доброто настроение на публиката ще се погрижат Моньо Монев, Албена Михова и Красимир Ранков.В конкурсната част на музикалното събитие ще се състезават 12 песни. Всяка една от тях ще бъде оценена на живо, от жури и публика.Освен на конкурсната част, зрителите в Летния театър ще се насладят и на рецитал, посветен на поетесата Петя Дубарова. На сцената ще прозвучат едни от най-красивите български песни, сътворени по нейни стихове. Вечните хитове \"Нощ над града\", \"Сбогом, лято\", \"Радостта като сълза\", \"Лунапарк\", \"Доброта\", \"Настроение\" и др., ще бъдат изпълнени от цяла плеяда звезди на българската музика - Йорданка Христова, Ваня Костова, Роси Кирилова, Нели Рангелова, Петя Буюклиева, Кичка Бодурова, Росица Борджиева, дует \"Ритон\", \"Тоника Домини\" и др.Ето кои песни трябва да оценят в конкурсната част публика и жури:1. \"Всичко е предсказано\" - ВГ \"Трик\"музика: Етиен Левитекст: Йоана Мирчева и Борислав Мирчеваранжимент: Росен Парлапанов2. \"Дано да си простиш\" - Пени Ставревамузика: Георги Милтиядовтекст: Пейо Пантелееваранжимент: Георги Милтиядов3. \"Забравен град\" - Ралица Спасовамузика: Петър Алексиев и Алекс Нушевтекст: Йоана Мирчевааранжимент: Петър Алексиев и Алекс Нушев4. \"Лятото е в нас\" - Кристина Иванова и Боян Михайловмузика: Валери Костовтекст: Пламен Бочеваранжимент: Валери Костов5. \"Мечтай, море\" - Александър Томовмузика: Мартин Антоновтекст: Татяна Йотовааранжимент: Пламен Велинов6. \"Не плачи\" - Виктор Маневмузика: Валентин Пензовтекст: Валентин Пензоваранжимент: Роберто Поп Димитров7. \"Пясък\" - Георги Милтиядовмузика: Саня Табаковатекст: Саня Табаковааранжимент: Георги Милтиядов8. \"Това си ти\" - Дани Милевмузика: Дани Милевтекст: Катерина Бакларовааранжимент: Дани Милев9. \"Тоя влак за Бургас...\" - Георги Дюлгеровмузика: Руслан Карагьозовтекст: Христо Фотеваранжимент: Руслан Карагьозов10. \"Тръгваш ли?\" - Мина Пенковамузика: Цанислав Петковтекст: Мина Пенковааранжимент: Петър Алексиев11. \"Част от мен\" - Георги Кючуковмузика: Мирослав Станчевтекст: Мирослав Станчев и  Даниела Кискиновааранжимент: Стойо Стоев 12. \"Юли\" - Васил Черговмузика: Светослав Лобошкитекст: Живко Колеваранжимент: Светослав Лобошки  ", "date": "2019.08.01", "title": "Звезди на българската естрада ще пеят в рециталната част на „Бургас и морето“ "}
{"url": "http://www.cross.bg/lyuti-brod-iskur-1610296.html", "text": "/КРОСС/  Изплува умряла риба край врачанското село Люти брод. Според местните рибата не е отровена, а е загинала от липсата на кислород във водата. Жителите на село Люти брод настояват за по-строг контрол върху работата на малките ВЕЦ-ове по Искър.Хората от селото разбрали, че са свидетели на екологична катастрофа, когато забелязали как реката побелява от пасажите мъртва риба.Петко, рибар: Плуваше навсякъде, по двадесет кила сомове. Валентин Герасимов, рибар: - В Искър умряла риба, голямо нещо, като погледнах, се уплаших и се обадих на 112.Живеещите край реката веднага сигнализирали до Изпълнителната агенция по рибарство и аквакултури, до Басейнова дирекция и екоинспекцията във Враца.Иван Коцев, с. Люти брод: Най-интересното беше, че всички не знаеха какво се случва и за първи път научаваха за този проблем. От Басейнова дирекция не желаеха да говорят и казаха, че им е абсолютно забранено да обсъждат този въпрос.Според местните рибата не е отровена, а е загинала от липсата на кислород във водата.Петко, рибар: Пускат ВЕЦ-а, езерото му се източва и гребат тинята, от тинята хрилете на рибата се задръстват и затова умира.Жителите на село Люти брод настояват за по-строг контрол върху работата на малките ВЕЦ-ове по Искър, за да се предотвратят в бъдеще подобни екологични бедствия. ", "date": "2019.08.01", "title": "Мъртва риба изплува в река Искър"}
{"url": "http://www.cross.bg/andreevo-heroin-kapitan-1610297.html", "text": "/КРОСС/  17 килограма хероин е заловен на ГКПП „Капитан Андреево\". Стойността на наркотика се изчислява на над 1 милион лева.Пратката е намерена в петък при претърсването на колата на британски гражданин с иракски произход, който влизал в България. 17-те пакета с хероин били скрити в двойно дъно на хладилна чанта.Малко по-късно в Хасково е задържан и 37-годишен иранец, който пребивава в Германия. Той е бил получател на стоката, която трябвало да стигне до Западна Европа.Това е трети подобен опит за трафик на наркотици през „Капитан Андреево\", хванат за последните 4 месеца. За това време са задържани общо 300 килограма наркотици. ", "date": "2019.08.01", "title": " Хероин за 1 млн. лева е заловен на „Капитан Андреево”"}
{"url": "http://www.cross.bg/mesta-rysiya-voda-1610289.html", "text": "/КРОСС/  Русия продължава да се бори с природните стихии. Най-малко пет дни ще продължи гасенето на пожарите в Сибир и Далечния изток.На място вече пристигна военна авиация - 10 самолета Ил-76 и 10 хеликоптера. Регионът гори повече от седмица. В пламъците са милиони хектари гори.Според специалисти, стихията е обхванала с 12% по-голяма територия отколкото миналата година по това време. Задимяването на места е значително. Властите не изключиха вероятността за умишлени палежи.А в Иркутска област се борят с последствията от втората вълна наводнения. Под вода са 44 населени места. Продължава отводняването на жилищни постройки и обществено значими сгради. Има пунктове за раздаване на вода и хляб. ", "date": "2019.08.01", "title": "Русия продължава да се бори с природните стихии "}
{"url": "http://www.cross.bg/kylata-pynkt-nyama-1610291.html", "text": "/КРОСС/  Престои основен ремонт на граничен пункт \"Кулата\". От Агенция „Митници \" казаха, че вече е изготвен проектът за ремонта и текат съгласувателни процедури. Ремонтът обаче няма да е през летните месеци, за да не се затрудни трафикът. Това каза в Сутрешния блок на БНТ Йосиф Адвокатов от Териториална дирекция \"Югозападна\". По думите му стойността на проекта е 3,3 милиона.Граничен пункт \"Кулата\" е един от най-натоварените в страната по отношение на леките автомобили и на тежкотоварните камиони. Денонощно от там минават около 2 500 автомобила.Излизайки от страната обаче, шофьорите от дълго време се сблъскват с окаяното състояние на граничната сграда, която е построена през 1997 година и от тогава до сега не е претърпявала основен ремонт. Ремонтът на граничния пункт няма да започне през летните месеци, но въпреки това допълнителни трасета ще бъдат отворени, за да не се затруднява движението.Стойността на проекта по ремонта на ГКПП \"Кулата\" е 3,3 милиона, като целта му е да подобри както преминаването на пътниците по границата, така и условията за работа на всички служители там. ", "date": "2019.08.01", "title": "Ремонтът на \"Кулата\" няма да е през лятото"}
{"url": "http://www.cross.bg/berievski-nikolaii-sotzialisti-1610294.html", "text": "/КРОСС/  \"Скъпи приятели, добре дошли в България! Изключително съм щастлив, че сме домакин на най-голямото младежко европейско събитие. Тези събития ни дават възможността да срещнем приятелите си от цяла Европа и да разговаряме по различни политически теми, да обменим опит, идеи и добри практики\". С тези думи председателят на Младежко обединение в БСП Николай Бериевски се обърна към участниците в Летения лагер на Младите европейски социалисти 2019. \"Вярвам, че като млади хора ние имаме енергията и визията за света, в който искаме да живеем\", категоричен бе той. Бериевски изрази убеждението си, че тези фактори обединяват младите хора и им дават достатъчно сила, за да се преборят с проблеми като демографската криза, ниското заплащане, недостатъците в сферите на здравеопазването и образованието. \"След европейските избори ЕС съюз поема по нов път и сега, повече отвсякога, има нужда от нашата енергия\", категоричен бе  той.Бериевски благодари на ръководството на Българска социалистическа партия, на Партията на европейските социалисти, Младите европейски социалисти и на Младежко обединение в БСП за подкрепата и сътрудничеството, които правят възможно това събитие. \"Настоящето принадлежи на всички нас, но бъдещето принадлежи на младите. Надявам се, че ще прекарате страхотно време в родината ни\", заключи Николай Бериевски.  ", "date": "2019.08.01", "title": "Николай Бериевски, Летен лагер 2019: Имаме енергията и визията за света, в който искаме да живеем"}
{"url": "http://www.cross.bg/apoloniya-programa-sozopol-1610295.html", "text": "/КРОСС/  Официалната пъстра програма на тазгодишното издание на най-големия арт Фестивал у нас - Празниците на изкуствата „Аполония\" вече е достъпна на www.apollonia.bg. Изобилие от най-различни културни събития ще завладеят морския град Созопол от 29 август - 7 септември. Над 70 на брой ще бъдат събитията през 35-ото юбилейно издание на Аполония, а билетите са налични в мрежата на Eventim. В продажба е и лимитираният Златен билет за Аполония 2019.Тазгодишната кино програма ще бъде открита с уникалния филм „Да ходиш по вода\", който разказва за пътя към осъществяването на един от най-мащабните арт проекти, „Плаващите кейове\", и неговия създател Христо Явашев - Кристо. Зрителите ще имат невероятната възможност да се пренесат в Италия на езерото Изео, където мечтата на безброй хора да ходят по вода става реалност. Филмът за сбъдването на една смела идея, зародила се още през 1970 г., е дело на изключително талантливия български режисьор Андрей Паунов и ще бъде показан на 30 август от 23:00 часа в читалище „Отец Паисий\".Друг ключов акцент в програмата ще бъде концертът на харизматичния Васил Петров. Един от най-обичаните български поп и джаз изпълнители ще озари с таланта си сцената на Амфитеатъра в Созопол на 4 септември от 21:00 ч. Васил е сред любимите изпълнители на Фестивала и по повод юбилея на Празниците на изкуствата е подготвил специална програма, включваща едни от най-големите му хитове в изцяло нов аранжимент. „Бряг за двама\", „Подслон в дъжда\", „Другият\" са само част от песните, на които публиката ще може да се наслади в лятната вечер.Публиката на Фестивала ще чуе любимите на поколения българи музикални групи - Б.Т.Р, Стефан Вълдобрев и Обичайните заподозрени, ФСБ, Биг бенда на БНР и много други. Концертите на групите ще са в Амфитеатър „Аполония\". Повече информация може да откриете в Като продължение на програмата за 35-ата си годишнина, Фондация Аполония организира съвместно с НДК грандиозен концерт на известния италиански изпълнител Марио Бионди в София. Мащабното събитие ще се проведе на 18 октомври в Зала 1 на НДК. ", "date": "2019.08.01", "title": "Над 70 културни събития включва  тазгодишната \"Аполония\" в Созопол "}
{"url": "http://www.cross.bg/leva-spryamo-zhivot-1610298.html", "text": "/КРОСС/  За нормален живот на четиричленно домакинство - двама възрастни и две деца, са необходими 2448 лева месечно. Това сочат данните на Института за социални и синдикални изследвания на КНСБ за края на второто тримесечие на годината.Издръжката на живот за човек от четиричленно домакинство е 612,15 лева. Това са необходимите средства за покриване на разходите за храна, за поддържане на жилището, здравеопазване, образование, транспорт и почивка спрямо средните български стандарти.Общият ръст на издръжката спрямо предходното тримесечие е 6 лева, а спрямо юни миналата година - 87 лева. ", "date": "2019.08.01", "title": " КНСБ: 2448 лв. месечно са нужни на 4-членно семейство за нормален живот"}
{"url": "http://www.cross.bg/ataka-hakerskata-todorov-1610299.html", "text": "/КРОСС/  Прокуратурата разпространи част от доказателствата, събрани по делото за хакерската атака срещу НАП. Публично достояние вече са и част от свидетелски показания, които ще бъдат представени пред Специализирания наказателен съд. Те се публикуват с разрешението на наблюдаващия прокурор.В хода на разследването е установено, че сочената за извършител на хакерската атака фирма - \"ТАД Груп\", е правила неуспешни опити за нерегламентиран достъп до 49 търговски дружества. Събирани били и лични данни за прокурори и следователи в папка със заглавие „Ne se chistiiiii\".Обвинения по казуса бяха повдигнати на трима души: собственика на компанията Иван Тодоров, търговският директор Георги Янков и служителят Кристиян Бойков. Тодоров бе задържан във вторник и ден по-късно - освободен срещу гаранция от 100 000 лева. От ареста излязоха и другите двама обвиняеми.      ", "date": "2019.08.01", "title": "Прокуратурата показа доказателства по делото за хакерската атака срещу НАП (СНИМКИ)"}
{"url": "http://www.cross.bg/blok-bloka-tzirkylatzionni-1610300.html", "text": "/КРОСС/ В 10:24 часа мощността на шести блок на АЕЦ \"Козлодуй\" бе намалена до 300 мегавата в резултат на задействане на автоматиката за разтоварване на блока, поради изключване на две от главните циркулационни помпи.Причините за изключването са отстранени. За да бъдат включени отново в работа, двете циркулационни помпи, турбогенераторът на шести блок ще бъде изключен от електроенергийната система на страната и ще бъде присъединен отново до три часа след спирането.Радиационната обстановка е нормална. За спирането на блока са уведомени Агенцията за ядрено регулиране и Централно диспечерско управление на Електроенергийния системен оператор.Пети блок на АЕЦ \"Козлодуй\" работи с пълно натоварване на мощността. ", "date": "2019.08.01", "title": "Шести блок на АЕЦ “Козлодуй” бе спрян поради авария "}
{"url": "http://www.cross.bg/dobrosusedstvo-dvete-skopie-1610285.html", "text": "/КРОСС/  Министър-председателят Бойко Борисов пристигна в Скопие, където съвместно с министър-председателя на Република Северна Македония Зоран Заев ще отбележат втората годишнина от подписването на Договора за приятелство, добросъседство и сътрудничество между двете страни и честване на събития и личности от общата ни история - Илинденско-Преображенското въстание и Гоце Делчев.Договорът за приятелство, добросъседство и сътрудничество беше подписан по време на посещението на премиера Борисов в Скопие на 1-2 август 2017 г. Документът влезе в сила на 14 февруари 2018 г., когато на церемония в Гранитната зала на Министерския съвет в София министрите на външните работи на двете страни размениха ратификационните инструменти.Подписването на Договора даде тласък на устойчивото изграждане на приятелски и добросъседски отношения и допринася за засилване на сътрудничеството в двустранен и многостранен план, за разширяването на транспортните връзки и комуникации, за улесняване на контактите между гражданите на двете страни.Съвместното честване на исторически събития, значими за двете държави, и почитането на големи исторически личности, е символ на новия етап в отношенията между София и Скопие след подписването на договора за добросъседство. ", "date": "2019.08.01", "title": "Бойко Борисов и Зоран Заев честват Договора за приятелство и добросъседство"}
{"url": "http://www.cross.bg/naii-golemite-bulgariya-sred-1610282.html", "text": "/КРОСС/  За поредна година дружествата на ЧЕЗ в България са сред най-големите български компании и в топ 20 на лидерите в българската енергетика, според престижната класация „Капитал 100\" на медията за бизнес и финансова информация „Капитал\".Основен критерий за попадане в класацията е общият размер на приходите за 2018 г. Като втори показател на дейността на фирмата е включен и нетният финансов резултат след данъчно облагане. Класацията е представителна за над 95% от големите български дружества с годишни приходи над 80 млн. лева.Лидерът сред търговците на електроенергия на свободния пазар - „ЧЕЗ Трейд България\" ЕАД, се изкачи в генералната класация на 32-ро място от 50-то през 2017 г. и достигна 8 място в секторната подредба на най-големите енергийни дружества. Доставчикът на електроенергия за над 2 млн. клиенти - „ЧЕЗ Електро България\" АД, зае 45-то място в общата подредба и 10-та позиция сред най-големите енергийни компании, а дружеството, което стопанисва най-голямата електроразпределителна мрежа в страната - „ЧЕЗ Разпределение България\" АД, са нареди на 70-то място сред най-големите български фирми и на 15-та позиция сред лидерите в сектора.ЧЕЗ работи в България от близо 15 години и е един от най-големите инвеститори в енергетиката. От стъпването си на българския пазар компанията е внесла в икономиката общо 2,99 млрд. лева - инвестиции, дивиденти, данъци и осигуровки, от които 1,26 млрд. лева са инвестиции, вложени в модернизиране и разширяване на мрежите, в подобряване на обслужването и в производство. ЧЕЗ е и един от най-големите работодатели в България, осигурявайки работа на близо 4000 души и на десетки български компании в сферата на услугите. ", "date": "2019.08.01", "title": "Дружествата на ЧЕЗ са сред най-големите компании в България"}
{"url": "http://www.cross.bg/kmet-dali-georgiev-1610287.html", "text": "/КРОСС/  За мен оставката на шефа на КПКОНПИ Пламен Георгиев не беше изненадваща. Смятам, че това е естествен завършек на  един процес, който е свързан с придобиването на някакви имоти, които имат проблеми. В крайна сметка един юрист като Пламен Георгиев е абсурд да не знае за какво става въпрос и според мен всичко това е някаква симулация на някаква позиция. В крайна сметка е очевидно едно нещо, че Георгиев е искал да бъде изчистен, почистен, прекаран през пералнята на НАП, за да може да излезе чист и свеж за следваща употреба. Това каза в сутрешния блок на БТВ „Тази сутрин\" Костадин Паскалев,член на НС на БСП . Не съм специалист по темата, но смятам, че повечето от дейността на КПКОНПИ откакто беше създадена, беше повече пиар и по-малко конкретни действия и организирани атаки срещу определени хора, за които аз по същество не мога да направя оценка, допълни той.На протестите срещу номинацията за нов главен прокурор гледам като на нещо съвсем естествено. Аз също съм притеснен от изявленията на кандидата за главен прокурор, коментира още Паскалев.По темата за предстоящите местни избори, членът на НС на БСП коментира, че иска да каже много ясно, че той няма да е кандидата на левицата за кмет на София и той го е заявил категорично. Не мога да ви кажа дали Мая Манолова ще е кандидата на БСП за кмет на София. Това, което трябва да се случи е тя да заяви дали ще се кандидатира за кмет на столицата. Това е първото, което трябва да се случи. А след това на база на големия рейтинг, който притежава като омбудсман на държавата, с тази разлика, че омбудсман и кмет са две различни неща, трябва да заяви дали има желание и каква политика смята да провежда в Столична община, каза още Паскалев. Тогава вече ще стане ясно дали тя би получила подкрепата на БСП, допълни той. ", "date": "2019.08.01", "title": "Костадин Паскалев: Не съм аз кандидатът за кмет на левицата"}
{"url": "http://www.cross.bg/voda-goreshta-kybik-1610284.html", "text": "/КРОСС/  Битовите клиенти на EVN Топлофикация в Пловдив, ползващи топла вода от дружеството, получават отстъпка - в периода от 1 май 2019 г. до 30 септември 2019 г. цената за един кубик гореща вода няма да надвишава 8 лева с ДДС.В случай че домакинствата в дадена сграда заплащат регулярно по-малко от 8 лева на кубик гореща вода, техният краен разход се запазва. Например, ако разходите на дадено домакинство за гореща вода са 6,50 лева за кубик, техният размер се запазва и няма да се повиши на 8 лева.Отстъпката е валидна за домакинствата, които в периода на кампанията ползват услугата гореща вода от EVN Топлофикация, както и за домакинствата, които в периода на кампанията станат клиенти на дружеството и ползват услугата гореща вода. Не е необходимо специално заявление за участие в кампанията.  ", "date": "2019.08.01", "title": "EVN Топлофикация продължава с промоционалната цена за кубик гореща вода в Пловдив"}
{"url": "http://www.cross.bg/slabo-zemetresenie-kraii-pazardzhik-1610290.html", "text": "/КРОСС/  Земетресение с магнитуд 2,3 по скалата на Рихтер е регистрирано на територията на България, в района на Пазарджик, пише БГНЕС.Земният трус е усетен в 9,32 ч. тази сутрин с епицентър на 5 км южно от Пазарджик, в село Главиница и на 101 км югоизточно от София, с дълбочина 2 км.Няма данни за материални щети. ", "date": "2019.08.01", "title": "Слабо земетресение край Пазарджик "}
{"url": "http://www.cross.bg/reshenieto-federalniyat-banka-1610292.html", "text": "/КРОСС/  Федералният резерв на САЩ понижи водещите си лихви за първи път от 11 години Намалението е с четвърт процентни пункта и лихвата вече е 2. Причините за решението са влошените икономически перспективи в световен мащаб и ниската инфлация.Ходът на централната банка беше очакван.Президентът Тръмп критикува управлението и написа в Туитър, че е разочарован от действията му. По данни на Централната банка пазарът на труда в САЩ е силен, а икономическият растеж - умерен.Въпреки това след оповестяването на решението за намаляване на лихвения процент, основните борсови индекси се сринаха с около 1%. На червено започна търговията тази сутрин и на борсата в Токио.  ", "date": "2019.08.01", "title": "Федералният резерв на САЩ намали лихвата за първи път от 11 години"}
{"url": "http://www.cross.bg/albena-tzeremoniya-kloze-1610273.html", "text": "/КРОСС/  Нестандартна церемония по подновяване на брачните клетви организираха в Албена за свои специални гости. Силке и Свен Клозе имат история, която трогна екипа на комплекса.„Преди 5 години се омъжихме на същото място. Избрахме го, защото и двамата имахме тежки здравословни проблеми, които успяхме да преодолеем и решихме да си подарим една незабравима церемония на плажа тогава, на 23 юли 2014 година.\" споделиха влюбените, които Албена зарадва с непретенциозна празнична атмосфера на 23 юли сутринта.В ролята на пастор влезе заместник-директорът Немски пазар Георги Минев, който поднесе от името на ръководството на Албена своите благопожелания за дълъг и щастлив семеен живот. За приятната и романтична атмосфера се погрижиха управителят на ресторант „Елица\" Светлана Чернева и комплексният управител Бояна Марашлиева.Албена е предпочитана дестинация за сватби, кръщенета и други празнични събития. Всяко такова мероприятие е уникално по рода си и се изпипва „от А до Я\", за да остави незабравим положителен спомен в съзнанието на хората, избрали ваканционното селище за своята церемония. Романтичната история на Силке и Свен Клозе е още една страница от историята на комплекса, в който всеки гост е повече от специален.", "date": "2019.08.01", "title": "Влюбени подновиха клетвите си на плажа в Албена"}
{"url": "http://www.cross.bg/gara-dvizhenie-rukovoditel-1610293.html", "text": "/КРОСС/  По традиция Денят на железничаря се отбелязва през първата неделя на месец август. По този повод  генералният  директор на ДП „Национална компания „Железопътна инфраструктура\" инж. Красимир Папукчийски награди изявили се служители на предприятието. „За проявен висок професионализъм, компетентност, добър пример за отговорно и съвестно изпълнение на служебните задължения\" бяха отличени с грамота:Соня Костадинова - ръководител движение гара Бяла;Добри Божков - стрелочник/постови гара Аспарухово;Галя Панайотова - ръководител движение гара Михайлово;Венцислав Петков - началник гара Лакатник;Юри Тодоров - ръководител движение гара Шивачево;Смаил Юсеинов - стрелочник/прелезопазач гара Сахране;Трендафил Златков - ръководител движение гара Сливница;Наталия Григорова - ръководител движение гара Мездра-юг;Стоянка Тодорова - ръководител движение гара Змейово;Валери Андреев - началник обединен железопътен участък Драгоман, ЖПС София;Николай Симеонов - началник обединен железопътен участък Мездра, ЖПС Враца;Димитър Кабаиванов - техник транспортно строителство железопътен участък Димитровград, ЖПС Пловдив;Руско Господинов - контрольор железен път и съоръжения, ЖПС Бургас;Румен Йорданов - кантонер железопътен участък Горна Оряховица, ЖПС Горна Оряховица;Марин Панайотов - контрольор железен път и съоръжения, ЖПС Горна Оряховица;Румен Петков - контрольор железен път и съоръжения, ЖПС Шумен;Илия Тасков - началник подрайон / Енергоразпределителен-Илиянци;Валентин Попов - началник подрайон / Енергоразпределителен-Сливен;Венцислав Цонков - техник електрически системи / Енергоразпределителен-Мездра.По случай 80 години от създаването си и професионалния празник за цялостната си дейност беше отличен и Центърът за професионална квалификация към НКЖИ, който от десетилетия подготвя кадри за дейностите по развитието, ремонта, поддържането и експлоатацията на железопътната инфраструктура. В приветственото слово на генералния директор на НКЖИ инж. Красимир Папукчийски се казва: „За мен е особена чест да принадлежа към професионална общност от хора, обединени от опит, идеи и решения, които знаят как да върнат железничарската професия там, където винаги е била - символ на сигурност, отговорност и професионализъм. Позволете ми, на нашия професионален празник, да ви благодаря за всеотдайността и професионализма, които влагате в изпълнението на ежедневните си служебни задължения. Да ви благодаря, че като служители на НКЖИ вие ежедневно работите за голямата ни цел - да върнем страната ни на железопътната карта на Европа като държава с модернизирана, сигурна и бърза жп инфраструктура.\"  ", "date": "2019.08.01", "title": "Двадесет служители на НКЖИ бяха отличени по повод Деня на железничаря"}
{"url": "http://www.cross.bg/rezervatzii-boris-plashtaneto-1610275.html", "text": "/КРОСС/  Бум на отказани резервации за почивка в Гърция в последния момент заради силния сезон при съседите. Според потърпевшите потребители хотелиерите се възползват от свръхинтереса към гръцките курорти това лято и въпреки ранните резервации, дублират продажбите - вече на по-високи цени.Хотели-менте, дублирани резервации и лош интернет са най-честите оплакванията на туристите към контролните органи.Както всяко лято и това, Светла и Борис резервират лятната си почивка отрано. Тази година избират ваканция по бреговете на един от гръцките острови. Запазват хотели през интернет на две места - през две различни онлайн платформи.Ние се опитваме по-отрано да си запазим почивката, защото има по-добър избор, на по-достъпни цени. Избрахме хубави места на прилични цени, каза потърпевшият потребител Борис Димитров.Това обаче не се оказва достатъчно. По-малко от месец преди желаната ваканция започват проблемите.Как в рамките на 24 часа две резервации от две различни платформи бяха анулирани? Аз се замислих дали изобщо трябва да ходя на тези почивки, казва потърпевшата Светла Тонева.От едната платформа обясняват, че има проблем с плащането.Аз започнах да следя през моето онлайн банкиране плащането, свързах се и с банката. Оказа се, че такъв проблем няма и плащането е минало. Банката потвърди, че картата има достатъчна валидност, минало е плащането и няма причина проблемът да е в банката, заяви Тонева.Към това се добавя още едно обяснение - вече не работели с хотела на остров Кефалония, където Борис и Светла са направили резервация. А парите след анулирането все още не са върнати.Обясниха ни, че вече не работили с тази къща за гости, защото не отговаряла на техните изисквания. Оставиха ни на улицата, така да се каже. Чувал съм и за хора, които отиват директно на мястото и разбират, че няма къде да нощуват. При нас поне малко по-рано ни казаха, добави Борис Димитров.За другата резервирана почивка - за остров Корфу, получават безпроблемно парите си след анулирането на резервацията, но дори не са получили обяснение за причината за отказа. ", "date": "2019.08.01", "title": "Хотелиери анулират ранни резервации за почивка в Гърция"}
{"url": "http://www.cross.bg/rysiya-richard-ramshtaiin-1610309.html", "text": "/КРОСС/  пол Ландърс и Ричард Кръсп от „Рамщайн\" споделиха целувка на сцената в Москва, за протестират срещу отношението на Русия към ЛГБТ- общността, информира Контакт мюзик. Двамата китаристи от германската метъл група размениха мимолетна целувка, докато изпълняваха песента си „Ausländer\" през 2019 г. в руската столица, като политически ход, който беше направен с цел да наруши анти-ЛГБТ законите на страната.Приет през 2013 г., законът за \"гей пропаганда\" на Русия забранява материали, които \"изкривяват идеите за еднаква социална стойност на традиционните и нетрадиционните сексуални взаимоотношения\". Законът е осъден от „Amnesty International\" и „Human Rights Watch\". Законът по същество прави незаконно в Русия да се изразява публично всякакъв вид хомосексуалност.След концерта си на стадион \"Лужники\", Рамщайн качиха в Инстаграм няколко професионални снимки от шоуто, включително една от целувките между Пол и Ричард. ", "date": "2019.08.01", "title": "Китаристите на „Рамщайн” се целунаха на концерт в Русия "}
{"url": "http://www.cross.bg/blok-shesti-dnes-1610317.html", "text": "/КРОСС/  Малко преди 15 часа днес шести блок на АЕЦ „Козлодуй\" бе включен в паралел с енергийната система на страната, съобщиха от пресслужбата на електроцентралата.Блокът бе спрян в 12:12 часа по-рано днес, за да бъде възстановена работата на две от главните циркулационни помпи.Причината, довела до изключването на помпите, бе отстранена. Успешно са изпълнени изпитанията за потвърждаване на нормалната работоспособност на системите и съоръженията на шести блок.Пети енергоблок на атомната централа работи с пълно натоварване на мощността. ", "date": "2019.08.01", "title": "Възстановена е работата на VI блок на АЕЦ „Козлодуй” "}
{"url": "http://www.cross.bg/sevlievo-gabrovo-draganovtzi-1610286.html", "text": "/КРОСС/  Завърши рехабилитацията на 14,6 км от път II-44 Севлиево - Драгановци в област Габрово. Проектът лот 11 се финансира от Оперативна програма „Региони в растеж\" 2014-2020 г. чрез Европейския фонд за регионално развитие и националния бюджет. Второкласният път Севлиево - Драгановци - Габрово осигурява най-кратката връзка между столицата и Габрово, както и между Севлиево и Габрово. Свързва населените места от Северна България с прохода Шипка и Южна България.По ОПРР тази година са основно ремонтирани над 27 км от път II-44 на територията на област Габрово. В лот 11 е участъкът от Севлиево - Драгановци /14,6 км/, а в лот 12 - от Драгановци до Габрово /12,6 км/. Работата на лот 12 завърши през април. С изпълнението на двата проекта се постига хомогенност на пътния участък, повишава се безопасността на движение и удобството при пътуване.Участъкът в лот 11 преминава през град Севлиево в непосредствена близост до жилищни зони, детска градина, болница и детски площадки. Трасето е с подобрено отводняване, нова асфалтова настилка, хоризонтална маркировка, ограничителни системи и пътни знаци. Ремонтирани са трите моста над р. Видима, р. Росица и р. Лопушница. Обновени са и връзките на пътния възел при пресичането с път I-4 Севлиево - Велико Търново и на 8 кръстовища. Четири от тях са в гр. Севлиево - с улиците „Мармарча\", „Н. Рилски\" и „Ал. Верешчагин\", „Марин Попов\" и улицата за автогарата. Останалите кръстовища са при пресичането с пътищата за селата Шумата, Горна Росица и Яворец.Изпълнител на строително-монтажните работи на лот 11 е ДЗЗД „Хоталич\", в което участват: „Инфрастроежи\" ООД и „Автомагистрали - Черно море\" АД. Стойността на договора е 12 501 880,36 лв. с ДДС. Строителният надзор е осъществен от Обединение „Пътища НРТС\" ДЗЗД, в което са: „НТСС - Консулт инженеринг\" ЕООД, „Рафаилов консулт\" ЕООД, „Т7 Консулт\" ЕООД и „Стройнорм\" ЕООД. Техният договор е за 172 800 лв. с ДДС. Авторският надзор е на „ТРАНСКОНСУЛТ - 22\" ООД. Договорът им е за 5 800,93 лв. с ДДС. Общата стойност на проекта BG16RFOP001-7.001-0006 Лот 11 „Път II-44 /о.п.Севлиево - В.Търново/ - Севлиево - Драгановци от км 0+000 до км 14+600, с обща дължина 14,600 км\" е 12 902 797,30 лв. с ДДС. Финансирането от Европейския съюз е 85% - 10 967 377,71 лв. с ДДС. Националното съфинансиране е 15% - 1 935 419,59 лв. с ДДС.", "date": "2019.08.01", "title": "По ОПPP са рехабилитирани 14,6 км от път II-44 Севлиево - Драгановци"}
{"url": "http://www.cross.bg/byudzheta-taksi-baza-1610320.html", "text": "/КРОСС/  Отпуснатите с Постановление на Министерския съвет 89 998 200 лв. за финансиране на дейностите на Националното тол управление (НТУ) са за възстановяване на разходи, направени за сметка на бюджета на Агенция „Пътна инфраструктура\" (АПИ) от началото на годината. Те ще се отпускат на части по бюджета на Министерството на регионалното развитие и благоустройството (МРРБ) на база фактическо изпълнение.Поради липса на аналог в България, при изготвянето на бюджета за 2019 г. Министерството на финансите е планирало средствата за ТОЛ-а по централния бюджет, а не по бюджета на МРРБ с цел осъществяване на контрол на разходите за новосъздадената структура. НТУ е нова структура и затова бюджетът й не може да се планира детайлно на база минал опит. Агенция „Пътна инфраструктура\" е второстепенен разпоредител с бюджетни средства към министъра на регионалното развитие и благоустройството. По тази причина отпуснатите 89 998 200 лв. се явяват допълнителни към бюджета на МРРБ, като част от тях са предназначени за възстановяване на разходи по договора за проектиране, изграждане и въвеждане на електронната система за събиране на пътни такси на база време и на база изминато разстояние и за обезпечаване на разходите за заплати на служителите.  Приходите в бюджета от основната дейност на НТУ - продажбата на винетки, до края на юли 2019 г. са на стойност 281 406 722 лв. Очакваните постъпления в бюджета до края на 2019 г. от пътни такси са около 400 млн.лв., а прогнозните приходи от компенсаторни такси и налагани административни санкции и наказателни постановления в резултат от контролната дейност на НТУ са над 4.3 млн.лв. Към 31 юли 2019 г. събраните средства от компенсаторни такси възлизат на 2 247 237 лв. Тези приходи не могат да се използват за разплащане на разходи по договора с изпълнителя на смесената електронна система за събиране на пътни такси, тъй като могат да се разходват само за поддържането и строителството на републиканските пътища.  ", "date": "2019.08.01", "title": "Отпуснатите от МС близо 90 млн. лв. са за възстановяване на разходи на Националното тол управление"}
{"url": "http://www.cross.bg/chyma-svinete-afrikanskata-1610272.html", "text": "/КРОСС/  Положението с африканската чума по свинете е изключително тежко и ние сме в тежка криза по отношение на африканската чума по свинете. И доколко ще ограничим това заболяване, а впоследствие да предприемем допълнителни действия и мерки за изкореняването му, зависи само от съвместните усилия на всички нас. Това каза в сутрешния блок на БТВ „Тази сутрин\" Десислава Танева, министър на земеделието и храните. В никакъв случай не мога да кажа, че държавата се е провалила във взимането на превантивни мерки срещу разпространяването на болестта. Мога да кажа, че в определени области е можело да бъдат положени повече усилия и давам пример - обучението на населението за това какво е африканска чума по свинете, как възниква, как се разпространява заразата и какви са последствията от това, коментира Танева. Такова обучение е било предприето, но както казах винаги може да се предприеме и повече, допълни тя. Откакто съм встъпила в мандат сигурно вече близо месец представители на научната общност, които нямат нищо общо с министерството или БАБХ, са на терен в Северна България на подобни обучения. Целия ресурс на България, който е компетентен на тема африканска чума по свинете, ни съдейства, за което на тези хора мога само да благодаря, каза още земеделският министър.", "date": "2019.08.01", "title": "Десислава Танева: Положението с африканската чума е изключително тежко"}
{"url": "http://www.cross.bg/yunatzite-selo-mulchi-1610270.html", "text": "/КРОСС/  Собственици на прасета в Пазарджишко отказват да закалят превантивно прасетата си, въпреки заповедта на институциите, която е част от мерките в борбата срещу разпространението на африканската чума по свинете.\n\t\t\t\t\tАз имам 10 прасета и 2 майки, които в момента са заплодени. При този случая трябва да си сложиш грях на душата, за да ги заколиш в момента. Това каза във включване в сутрешния блок на БТВ „Тази сутрин\" Борис, който е един от готовите на протест собственици на свине в пазарджишкото село Юнаците. Няма да изпълним мерките, защото прасетата не са болни. Ако са болни няма проблем да се заколят и заровят. Но как от Видин до Пазарджик ще е дошла заразата, след като нямаме нито диви прасета, нито нищо, което да пренесе болестта, коментира стопанинът.Притесненията на хората са, че вследствие на тази безумна заповед, която беше издадена от земеделското министерство - явно там ги е обхванала много сериозна паника, след като прибягват до тези действия, до тези мерки. Това каза Стоян Кузев, кмет на село Юнаците. Те не си свършиха работата с охраната на границата, с предпазването на граничните райони от нахлуването на заразата, не си свършиха тяхната работа с медицинското обслужване тук по места на животните. Явно при тях провалът е изключително сериозен и тъй като нямат доблестта да кажат, да, ние сбъркахме, ние не си свършихме работата, най-лесно е да хвърлят вината върху малкия, дребния човек на село, да го унищожат, като смятат, че той е безропотен, той мълчи, той може само да работи и да мълчи, каза още кметът на Юнаците.  Да, но ние искаме да кажем на господа министрите, че вече малкия човек няма да мълчи - той ще си търси правата и ние всички заедно, колективно ще си търсим правата, ако трябва и в съда, защото тези мерки, които се предлагат, са изключително лоши и негативни, заяви още Стоян Кузев. ", "date": "2019.08.01", "title": "Готвят протести в Пазарджишко, не искат да си колят прасетата (видео)"}
{"url": "http://www.cross.bg/chovek-dren-beshe-1610274.html", "text": "/КРОСС/  По няколко версии работят разследващите за убийството на възрастен мъж, участник в похода „Светият път\". Тялото на 77-годишния Коста Янков беше открито край пернишкото село Дрен.До него поклонническата група достига в събота. Местните хора посрещат шествието тържествено. Коста Янков обаче не бил с групата в момента, в който тя пристигнала в Дрен. Обикновено той изоставал заради проблеми с очите. Придвижвал се успоредно, но по асфалтови пътища. И когато в съботния ден останал в Долна Диканя уверил останалите, че знае откъде да мине и как да стигне до Дрен.„Не личеше, че има проблем със зрението, въпреки че трудно различаваше хора от близко разстояние\", обясни кметът на град Българово - Йордан Йорданов.„Той имаше къща в Българово, но отиде да живее в землището на друго място. Той не е конфликтна личност, беше позитивен човек\", обяснява кметът.От полицията изключват вероятността убийството да е извършено от друг човек от поклонническата група. Мъжът не е носил пари в себе си. Разследването продължава. ", "date": "2019.08.01", "title": "Убиха човек по време на поклонническия поход „Светият път”"}
{"url": "http://www.cross.bg/lozenetz-sudut-arteks-1610276.html", "text": "/КРОСС/  Строежът на сградата „Златен век\" в „Лозенец\" ще продължи. Това обявиха в писмо до медиите от „Артекс\". Те посочват, че поради спирането на работата по сградата са претърпели загуби за 1,8 милиона лева. Според компанията с решението си съдът е потвърдил, че разрешителното на сградата е валидно. От Инициативния комитет „Лозенец\", които са срещу изграждането на небостъргача, посочиха, че ще продължат с протестите.„За съжаление знаехме, че заповедта, която се издава от ДНСК има своите пороци. Затова сигнализирахме веднага след нейното издаване. Това, което не очаквахме, е, че по време на самото дело от ДНСК се държаха неадекватно по защитата на собствената си заповед. Едно нещо е ясно и съдът казва, че поправка „Артекс\" има. Без законовото изменение от 2017 г. е невъзможно да се тълкува разрешението за строеж. От друга страна е ясно, че ДНСК не са защитавали по никакъв начин тезата, че разрешението за строеж е изтекло\", каза Войслав Тодоров от Инициативния комитет „Лозенец\".„Очакваме Столична община да излезе със становище относно това дело. Искаме да разберем и реакцията на г-н Борисов, който ни стисна ръката и каза, че поправка „Артекс\" няма. Сега съдът, съзнателно или не, осребрява „Апартаментгейт\". Ние сме обнадеждени, че това е само на първа инстанция\", коментира Никола Вапцаров от От Инициативния комитет „Лозенец\", заявиха, че ще продължат да се съпротивляват, защото, според тях, борбата е „безмилостно жестока и епична\". Обявяват, че са готови на всякакви действия, за да „възтържествува справедливостта\". ", "date": "2019.08.01", "title": "Строежът на небостъргача „Златен век” в „Лозенец\" ще продължи"}
{"url": "http://www.cross.bg/zabranata-byrki-holandiya-1610311.html", "text": "/КРОСС/  След спорове, продължили 14 години, в Холандия беше въведена забрана на бурките, предаде ДПА.Дрехи, които прикриват лицето, като бурки и воали, вече не могат да бъдат носени в обществени институции като училища, болници и правителствени учреждения, нито в автобуси и влакове. Вътрешното министерство призова местните власти и органите на реда да прилагат забраната.От представителите на силите за сигурност вече се изисква да казват на забулените жени да показват лицата си. Ако не го сторят, може да им бъде отказан достъп до обществени сгради и да им бъдат наложени глоби от най-малко 150 евро.Забранени са и други средства за прикриване на лицето като маски и мотоциклетни каски. Холандският крайнодесен популист Герт Вилдерс нарече забраната \"исторически ден\". Той заяви пред холандско радио, че това е \"първата антиислямска мярка\", въведена в страната.Не е ясно обаче до каква степен забраната ще бъде прилагана наистина, след като няколко града, както и болници, компании за обществен транспорт и полицията заявиха, че няма да я спазват.Франция беше първата държава в Европа, въвела забрана на пълния ислямски воал през 2011 г.. припомни ДПА. Няколко страни последваха нейния пример. В Дания забраната на прикриващите цялото лице воали е в сила от една година. Досега според властите са били наложени глоби от 134 до 1340 евро в 39 случая, включително на 22 жени, носещи бурки или никаби.В Германия досега са били въвеждани само изолирани и ограничени забрани - например, за обществените служби в провинция Хесен.Мнозина смятат прикриващия цялото лице воал за символ на потискането на жените в исляма. Критиците на забраната обаче я приемат като посегателство над религиозната свобода. Смята се, че в Холандия има около 150 жени, които носят редовно бурки или никаби. ", "date": "2019.08.01", "title": "Холандия забрани носенето на бурки "}
{"url": "http://www.cross.bg/vmro-plovdiv-atanasov-1610277.html", "text": "/КРОСС/  ВМРО-БНД не е давало съгласие за обща кандидатура с НФСБ за издигането на Славчо Атанасов за кмет на Пловдив. На обявената за медиите днес пресконференция за представянето на номинацията няма да присъства нито лидерът на ВМРО и вицепремиер Красимир Каракачанов, нито някой от заместниците му. Това съобщи председателят на ВМРО - Пловдив Борислав Инчев, който посочи, че е разговарял по темата с националното ръководство на партията.Дали ВМРО ще подкрепи кандидатурата на Славчо Атанасов за кмет на Пловдив ще стане ясно, едва след среща с него и ако той приеме програмата на ВМРО за управлението на града, подчерта Инчев.Той посочи, че до момента разговори с Атанасов не са провеждани, има само устна уговорка за насрочване на среща. Лошо е, когато се прави опит комуникацията между коалиционни партньори да протича през медиите, това трябва да става в работен формат, коментира Борислав Инчев.ВМРО има готовност за самостоятелно участие в изборите, припомни лидерът на ВМРО-Пловдив. ", "date": "2019.08.01", "title": "ВМРО не подкрепя  Славчо Атанасов за кмет на Пловдив"}
{"url": "http://www.cross.bg/lenta-posoka-hemys-1610281.html", "text": "/КРОСС/  Временно се ограничава движението в активната лента, при км 367 на АМ \"Хемус\", в посока Варна поради ПТП.Трафикът се осъществява в изпреварващата лента и се регулира от \"Пътна полиция\". Необходимо е шофьорите да се движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.08.01", "title": "Катастрофа затруднява трафика по АМ Хемус, посока Варна"}
{"url": "http://www.cross.bg/dluzhnost-direktorut-otstranen-1610278.html", "text": "/КРОСС/  Директорът на Главна дирекция \"Изпълнение на наказанията\" Васил Миладинов временно е отстранен от длъжност. Срещу него е образувано дисциплинарно производство. Това съобщиха от Министерството на правосъдието, цитирани от БТА.От изказване на министър Данаил Кирилов пред медиите стана ясно, че предстои промяна в ръководството на затворитПредметът и резултатите от разпоредената проверка ще бъдат обявени след приключването й, допълват от правосъдното ведомство. ", "date": "2019.08.01", "title": "Директорът на затворите е временно отстранен от длъжност"}
{"url": "http://www.cross.bg/slychaii-bezopasnostta-nadyvaemite-1610302.html", "text": "/КРОСС/  Комисия за защита на потребителите публикува съвети за покупките на някои от необходимите стоки в най-активния за почивки месец. Те се отнасят предимно за детските бански костюми, сувенирите и надуваемите артикули. Някои от нас държат да си осигурят всичко необходимо за морето още преди да тръгнат на почивката. Включително и банските костюми или надуваемите артикули за плажа от типа на дюшеци, седалки за плаване, лодки и пр. Други пък разчитат да си ги закупят, когато пристигнат на мястото, където ще отдъхват. Независимо от това кога и откъде ще се снабдим с тези принадлежности, трябва задължително да обърнем внимание на някои основни моменти, свързани с безопасността. Кои са те - разкриват експертите на Комисията за защита на потребителите (КЗП): Банските за деца - задължително без връзки със свободни краищаДетските бански за малчугани до 7-годишна възраст в никакъв случай не трябва да имат връзки, които да се завързват зад врата, на гърба или кръста. Развързването им особено във водата може да създаде животозастрашаващи рискове и да доведе до сериозни инциденти. Избирайте такива модели, чиито връзки са надеждно закрепени и в двата края към основната част на банския. Дребните апликации - атрактивни, но несигурниНе рискувайте безопасността на банския костюм само заради красивия му външен вид. Всякакви украшения от типа на пайети и копчета върху него крият опасност от задушаване при поглъщането им от най-малките. Нека банският бъде изчистен от подобни елементи.  В магазинчетата, особено през активните туристически сезони, могат да бъдат открити всякакви причудливи сувенири и предмети, които сами по себе си не представляват опасност и могат приятно да разнообразят пространството около нас по време на почивката ни. Но не е изключено в ръцете на децата част от тези изделия да се превърнат в „бомба със закъснител\". Това например, са различни малки фенерчета или лазерни показалки със светлини в различен цвят, които при насочване срещу очите могат да увредят зрението. Кой е производителят и има ли знак със стандарта за безопасност?Това е първото и най-важно нещо, за което трябва да се поинтересувате. Цитирането на европейския стандарт за безопасност, както и на името или търговската марка на производителя, вносителя или доставчика дават по-голяма гаранция за надеждността на продукта. Проверете за остри ръбовеНе пренебрегвайте факта, че острите ръбове, където се съединят отделните части на изделието или ъглите на надуваемите предмети могат да причинят нараняване при триенето на тялото с тях във водата. Всякакви щифтове са опасни!Наличието на щифтове в краищата на регулиращи шнурове по дюшеците или поясите например, създават потенциален риск от нараняване. Запушалките за надуването на изделието не трябва да пропускат въздух, тъй като в противен случай може да се стигне до внезапно спадане и потъване. В никакъв случай те не следва да стърчат повече от 5 мм над повърхността на изделието, когато то е надуто. Много е важно от гледна точка на безопасността всички въздушни кухини да са напълно надути.   Информирайте се за каква възраст и тегло е предназначен продуктът!За целта погледнете предупредителните надписи върху изделието. Те съдържат тази важна информация, както и препоръката артикулът да не се използва от потребители извън определения диапазон за тегло или възраст, в плитки води, разбиващи се вълни или вани. Важно е родителите да бъдат особено внимателни дори тогава, когато става дума за напълно безопасни надуваеми предмети. Децата в никакъв случай не бива да бъдат оставяни без надзор, дори когато са снабдени с такива помощни средства, тъй като те само ги улесняват при придвижването им във водата, но не гарантират напълно безопасността им. Искрящите и наситени цветове на надуваемите предмети ги правят по-лесно забележими във водата, което дава възможност за по-бърза реакция. В случай, че за кратък период детето остане извън зрителния контрол на родителя, той бързо да може да идентифицира местонахождението му преди да се е стигнало до някакъв сериозен инцидент. Председателят на КЗП Димитър Маргаритов препоръчва преди да закупим някои от тези стоки, да направим справка в поддържания на интернет страницата на институцията регистър на всички забранени опасни стоки, за да се уверим дали избраното от нас не фигурира там. Той съветва дори при най-малко съмнение да се подава веднага сигнал. Когато потребителят закупи доказано опасна стока, има правото да си върне парите от търговеца. Има право и на обезщетение за вреди. ", "date": "2019.08.01", "title": "КЗП съветва с какво да внимаваме при покупките на летни стоки "}
{"url": "http://www.cross.bg/slychaya-ybiiistvo-dimitrovgrad-1610303.html", "text": "/КРОСС/  Разследват убийство в Димитровград.  В полицията е получен сигнал за починал човек в градинка зад блок в града.След извършена аутопсия е установено, че по трупа има следи от насилие и смъртта е настъпила вследствие от кръвоизлив в мозъка.По случая има задържано заподозряно лице за извършване на престъплението. Работата по случая продължава. ", "date": "2019.08.01", "title": "Полицията разследва убийство в Димитровград "}
{"url": "http://www.cross.bg/plamen-georgiev-molba-1610279.html", "text": "/КРОСС/  В понеделник ще се проведе заседание на Прокурорската колегия на ВСС с единствена точка в дневния ред - молба от Пламен Георгиев Димитров за възстановяване на длъжност „прокурор\" в Специализираната прокуратура, съобщиха от ВСС, предаде БГНЕС.В сряда парламентът прие оставката на шефа на КПКОНПИ Пламен Георгиев. Той излезе в дълъг отпуск още през април тази година, след като прокуратурата и НАП стартираха проверка срещу него.", "date": "2019.08.01", "title": "Пламен Георгиев е подал молба до ВСС да бъде възстановен като прокурор"}
{"url": "http://www.cross.bg/revolut-aktzii-yslygata-1610283.html", "text": "/КРОСС/ Водещият британски финтех Revolut с над шест милиона потребители днес стартира услуга за търговия с акции без комисионна в цяла Европа, започвайки с поетапно представяне на услугата на определен брой Metal картодържатели.Притежетелите на Revolut Metal ще могат да правят до 100 мигновени безплатни сделки на месец в над 300 компании, регистрирани на Нюйоркската фондова борса и NASDAQ. Търговията с акции ще бъде подкрепена от актуализация на цените в реално време и данни за постигнатите пазарни резултати. Сделките ще се извършват в рамките на работното време на съотвените борси, което е 16:30 ч. до 23:00 ч. българско време. Revolut също така обяви, че списъкът с акции, от които потребителите могат да избират и с които да търгуват, ще расте непрекъснато.В следващите седмици Revolut ще предостави услугата на своите Standard и Premium картодържатели. Потребителите със Standard план ще могат да извършват до три безплатни сделки на месец, докато Premium клиенти ще имат възможност да правят осем безплатни сделки на месец. Сделки, направени отвъд тези лимити, ще имат такса от само един британски паунд, докато годишната такса за съхранение на парични средства (annual custody fee) ще бъде само 0,01%.Друг плюс на услугата е, че няма минимален праг за инвестиране и Revolut също така предоставя на клиентите възможност да закупят частични акции (fractional shares) за едва $1. По този начин компанията дава улеснен достъп за изцяло нова аудитория до печално ограничения, скъп и сложен фондов пазар.Всички валутни трансакции ще се извършват в многовалутния портфейл на Revolut, което означава, че всеки, който желае да инвестира, може да прехвърли пари от сметката си от местна валута в щатски долари, като използва обменните курсове на Revolut и възможността за автоматично превалутиране.Revolut ще развива услугата непрекъснато, като към момента са планирани достъп до търговия с акции на компании, които prisystwat на британската и други европейски борси, възможност за търговия с борсово търгувани фондове (ETFs) и възможност за инвестиране през инвестиционни спестовни сметки (Stocks and Shares ISA). Revolut планира да разшири достъпа до услугата в глобален мащаб, като потребителите на Revolut извън Европейската икономическа зона ще могат да се възползват за в бъдеще.„Това е още една огромна стъпка в мисията ни да направим финансовите услуги по-приобщени, иновативни и достъпни. Инвестирането във фондовата борса твърде дълго вече е отвъд достъпа на обикновения потребител, което води до видимо недоволство от страна на хората, тъй като те търсят ефективни начини да извлекат максимална полза от спестяванията си \", заяви Ник Сторонски, основател и главен изпълнителен директор на Revolut.„За нас беше важно да се уверим, че инвестирането чрез Revolut е евтино, лесно за ползване и достъпно за всички дори ако те искат да опитат с много малки суми. Това е само началото на нашето предложение за търговия на акции, тъй като в близко бъдеще ще предоставим достъп до различни пазари и инвестиционни продукти \", добави Сторонски.  ", "date": "2019.08.01", "title": "Revolut стартира услуга за търговия с акции без комисионна  "}
{"url": "http://www.cross.bg/post-avgyst-chestvan-1610263.html", "text": "/КРОСС/  От днес започват Богородичните пости, които предшестват големия християнски празник Успение на Пресвета Богородица, честван на 15-и август.В първия ден на Богородичния пост в храмовете се отслужва водосвет. Както всеки пост, така и Богородичният, е предназначен за духовно усъвършенстване и покаяние за лошите дела. Това е един от четирите многодневни периоди на молитва и въздържание, през които миряните се стремят към смирение и добродеяние.\"Не това е важно дали ще се откажеш от храната, важното е да се откажеш от лошите помисли. За да се пречистиш и да застанеш пред Бога и да поискаш каквото и да е\".Свързан с надеждата и любовта на православните към Пресветата майка, Богородичният пост има строг характер, подобно на Великия пост.Само на празника Преображение Господне, честван на 6 август, се разрешава консумацията на риба. Постът продължава до 14 август. ", "date": "2019.08.01", "title": "Започват Богородичните пости "}
{"url": "http://www.cross.bg/linkuln-prezident-platno-1610258.html", "text": "/КРОСС/ От 1 август до 1 септември се забранява последователно влизането на пътни превозни средства по южното платно на бул. „Президент Линкълн\" в участъка от ул. „Промишлена\" до ул. „Монтевидео\" а след това по северното пътно платно на бул. „Президент Линкълн\", съобщиха от пресцентъра на Столична община.Движението ще се извършва двупосочно в отвореното пътно платно. За времето от 4.30 часа на 1 август до 24.00 часа на 1 септември се изместват спирките на автобусни линии номера 11, 60, и 73 на бул. „Президент Линкълн\" в участъка от ул. „Промишлена\" до бул. „Монтевидео\".", "date": "2019.08.01", "title": "За месец се променя движението на бул. „Президент Линкълн“ в София "}
{"url": "http://www.cross.bg/zapata-opit-franki-1610259.html", "text": "/КРОСС/ Френският изобретател Франки Запата, който направи неуспешен опит миналата седмица да прекоси Ламанша на своята летяща платформа, ще повтори начинанието си в неделя, съобщават ДПА и Асошиейтед пресЗапата премина летейки по-голяма част от разстоянието миналия четвъртък на своя \"Флайборд еър\", но се удари в платформата за зареждане, монтирана върху кораб, и падна във водата.Запата трябва да стартира от Сангат, разположен на френския бряг, и при втория си опит се надява да кацне на брега на залива \"Сейнт Маргарет\" в британския град Дувър.От екипа съобщиха, че френския приключенец миналия четвъртък е изминал 20 километра за 7 минути, достигайки скорост от 170 километра в час.Запата изненада на 14 юли участниците и зрителите на парада в Париж, посветен на Деня на Бастилията, когато прелетя с пушка на рамо със своето устройство, оборудвано с пет малки турбо двигателя, захранвани с керосин от резервоар, поместен в раницата му. ", "date": "2019.08.01", "title": "Франки Запата ще направи втори опит да прелети над Ламанша с флайборд "}
{"url": "http://www.cross.bg/elektronen-pomoshti-detza-1610264.html", "text": "/КРОСС/  Заявленията за помощи за деца вече могат да се подават и по електронен път или по пощата. От днес влизат в сила промените в правилника за прилагане на Закона за семейните помощи за деца.С промяната се цели намаляване на административната тежест и улесняване на гражданите. Досега документи се подаваха само лично в дирекция \"Социално подпомагане\" според настоящия адрес на заявителя. От днес, за да подадат заявленията онлайн, хората ще трябва да разполагат и с електронен подпис. ", "date": "2019.08.01", "title": "Заявленията за помощи за деца вече се подават и по електронен път "}
{"url": "http://www.cross.bg/borisov-skopie-boiiko-1610265.html", "text": "/КРОСС/  Премиерът Бойко Борисов е на посещение в Скопие, където заедно с колегата му Зоран Заев ще отбележат втората годишнина от подписването на Договора за приятелство, добросъседство и сътрудничество между двете страни.Министър-председателите ще обсъдят напредъка в партньорството на двустранна среща, а по-късно Бойко Борисов ще разговаря и с президента на Северна Македония - Стево Пендаровски.В рамките на визитата премиерите Борисов и Заев ще поднесат цветя на гроба на Гоце Делчев в Скопие и ще открият в Дойран възстановения паметник на полковник Константин Каварналиев. ", "date": "2019.08.01", "title": "Премиерът Бойко Борисов е на посещение в Скопие "}
{"url": "http://www.cross.bg/bulgariya-gradysa-mesta-1610255.html", "text": "/КРОСС/ Дъжд в първия ден на август.Още сутринта над североизточните, а около и след обяд - над много райони и в останалата част на страната, ще има валежи. По-значителни ще са те в Източна България. Ще има и гръмотевици. Ще духа слаб до умерен северозападен, в Източна България - север-североизточен вятър. Максимални температури, в повечето райони: между 29 и 34 градуса, в София - около 29 градуса.Атмосферното налягане ще бъде малко по-ниско от средното за месеца. През деня ще се задържи почти без промяна. През нощта все още над по-голямата част от страната ще бъде предимно ясно.В планините ще бъде предимно слънчево, около и след обяд - с купесто-дъждовна облачност, и на места ще превали и прегърми. Ще духа до умерен северозападен вятър. Максимална температура на 1200 м - около 24 градуса, на 2000 м - около 16 градуса.По Черноморието ще има временни увеличения на облачността и на места, главно по северното крайбрежие, ще превали дъжд. Ще духа слаб до умерен северен, след обяд - североизточен, вятър. Максималните температури ще са 29-30 градуса. Температурата на морската вода е 26-27 градуса. Вълнението на морето ще бъде 1-2 бала.През нощта срещу петък на отделни места в източната половина от страната все още ще има валежи, придружени с гръмотевици. Над Западна България ще бъде предимно ясно.В петък ще преобладава слънчево време, с временни увеличения на облачността, в по-голямата част от страната - без валежи, но по приближаващия бърз студен атмосферен фронт привечер и през нощта срещу събота на отделни места в Западна България ще има краткотрайни валежи и гръмотевична дейност.В събота, с усилване на вятъра от северозапад, ще нахлуе сравнително по-хладен въздух. Облачността ще е променлива. От запад на изток ще превали и прегърми; по-голяма е вероятността за интензивни валежи и гръмотевични бури в Северна България и на места в източните райони, а най-значителни количества се очакват в Североизточна България. ", "date": "2019.08.01", "title": "Дъжд в първия ден на август, слънцето се връща бързо "}
{"url": "http://www.cross.bg/danni-kolko-stranata-1610266.html", "text": "/КРОСС/  Средната работна заплата във Видин, Кюстендил и Благоевград  е с 30% е по-ниска от тази за страната. Това отчитат анализи на синдикатите.От Института за синдикални и социални изследвания на КНСБ ще представят актуални данни за потребителските цени и издръжката на живот в България. Експертите вече пресмятат колко хора ща останат без работа заради бума на африканската чума, както и колко ще струва това на икономиката ни. Точните данни ще станат ясни по-късно днес. ", "date": "2019.08.01", "title": " Заплатите в три града у нас - с 30% е по-ниски от средното за страната"}
{"url": "http://www.cross.bg/protzenta-chernomorie-gurtziya-1610267.html", "text": "/КРОСС/  Това с което трябва да започнем коментара ни относно последното ни изследване за нагласите на българите къде ще почиват през лятото е, че според дадените отговори - 37 процента няма да могат да почиват, няма да имат ваканция сега през лятото, което няма как да не направи впечатление, защото по-скоро това е свързано със социалния статус на тази част от нашите съграждани. Това каза в сутрешния блок на БТВ „Тази сутрин\" социологът от „Маркет линкс\" Добромир Живков.Иначе според резултатите от проучването 49 процента от анкетираните са заявили, че ще почиват на българското Черноморие, а 9 процента в Гърция. Тези цифри са нормални, защото тези 9 процента представляват някъде около 550-600 хиляди българи, каза социологът. Цифрите показват като цяло хората които вече са почивали или ще почиват в следващите месеци, допълни той.  Трябва да се отбележи обаче, че тогава когато питаме за почивки през последните три години, виждаме, че 9-те процента нарастват на 17, като отново около половината са дали предпочитания за българското Черноморие. Това показва, че очевидно има редуване на нашето Черноморие и ходенето в Гърция. Трябва също така да се отбележи, че почиващите в Гърция са с един много специфичен профил - това са основно хора от София, които са със средни и по-високи доходи и те могат да си позволят и за тях Гърция дори географски в някаква степен е поне толкова близо колкото и българското Черноморие, коментира Добромир Живков. ", "date": "2019.08.01", "title": "37 процента от българите няма да имат лятна почивка"}
{"url": "http://www.cross.bg/blizo-teksas-rafineriya-1610268.html", "text": "/КРОСС/  Близо 40 души са пострадали при пожар в рафинерия в щата Тексас. Повечето от тях са с леки наранявания и няма да бъдат настанявани в болница.Индустриалният комплекс се намира недалеч от Хюстън, а властите са призовали местните жители да затворят прозорците на жилищата си заради отделяне на отровен дим.Засега причините за пожара остават неясни. ", "date": "2019.08.01", "title": " Близо 40 пострадали при пожар в рафинерия в Тексас"}
{"url": "http://www.cross.bg/apteki-bulgariya-prosledyavane-1610269.html", "text": "/КРОСС/  Освен България и Румъния всички останали страни членки на ЕС са въвели европейската система за проследяване за фалшифициране на лекарствените продукти над 95 на сто. Това каза пред \"Хоризонт\" Деян Денев - председател на Българската организация за верификация на лекарствата:\"Последните седмици има по-интензивен процес на свързване на аптеки, и не само свързаните аптеки проверяват много повече опаковки, отколкото досега, но за съжаление голям е процентът все още, който остава от несвързани аптеки, и надяваме се, тъй като все пак е летен период, по-трудно се правят сериозни промени, септември месец това да бъде окончателно преодоляно\".Председателят на Асоциацията на аптеките в България Николай Костов прогнозира, че не всички аптеки в България ще успеят да внедрят системата за проследяване за фалшифициране на лекарства:\"Има много малки аптеки, които не им е посилно, а и няма никакъв смисъл да го правят, защото те просто имат съвсем символични доходи. Те работят сами в аптека, съвсем различна организация имат, но са важни от социална гледна точка. Има и такива, които вече затвориха. Чак като почнат да ги глобяват, проверяват, най-вероятно и тогава ще затворят някои от тях. Борим се да има аптеки в малките населени места, от друга страна, ги унищожаваме с някакви подобни актове\". ", "date": "2019.08.01", "title": "Само България и Румъния не са въвели още системата за проследяване на фалшиви лекарства "}
{"url": "http://www.cross.bg/antioh-chrez-gospod-1610250.html", "text": "/КРОСС/  Житие на св. Седем мъченици Макавеи, майка им Соломония и учителят им ЕлеазарВтора книга Макавейска в св. Библия ни предава трогателно повествование за страданията и поразителната твърдост на духа у старозаветните мъченици, умрели около 180 години преди Рождество Христово.След като се върнали от вавилонския плен, юдеите, изпитани чрез тежко бедствие, останали за известно време верни на Бога. Гнусели се от идолопоклонство и точно изпълнявали закона, даден им от Господа чрез Мойсей. Постепенно обаче те взели да изпадат в пороци. Влизали в съюз с околните езически народи и под тяхно влияние почнали да възприемат обичаи, противни на закона Господен. Тогава Господ отново ги наказал чрез жестоки бедствия.Сирийският цар Антиох Епифан завладял Йерусалим, разграбил храма, убил голямо множество люде и продал в робство около 40 000 човека. Като желаел да въведе идолопоклонство в Йерусалим, той със заплахи запрещавал на юдеите да извършват свое богослужение и да спазват съботния ден, изгарял в огън свещените книги и най-после осквернил храма, като поставил в него кумири на Юпитер. Той заставил юдеите да принасят жертви на езическите богове и да ядат жертвоприношението. Ужас обзел нещастните. Мнозина избягали от Йерусалим и се укривали в пещери и долини. Приемали по-скоро да търпят всякакви лишения, отколкото да отстъпят от своя закон. Но войниците на Антиох навсякъде ги преследвали и убивали. Тежкото бедствие отново възпламенило вярата на юдеите. Те разбрали, че Господ справедливо ги наказва, затова безропотно се покорили на Неговата воля. Писателят на втора книга Макавейска, след като разказва за бедствията на юдеите, прибавя: \"Моля ония, които биха чели тая книга, да се не плашат от тия напасти и да разберат, че тия страдания служат не за погубване, а за вразумяване на нашия род. Защото самото това, че на нечествците се не дава много време, а скоро се подлагат на наказание, е знак за голямо благодеяние. Господ не чака нас тъй дълго търпеливо, както другите народи, които наказва, когато натрупат много грехове. С нас не тъй постъпва Той, а ни наказва, преди да достигнем върха на греховете. Той никога не отдалечава от нас милостта Си и наказвайки със злочестини, не изоставя Своя народ.\"В това време живеел в Йерусалим един старец на име Елеазар. Той бил уважаван от всичики за своите добродетели и ученост. Смятали го за един от най-главните законоучители. Началниците, поставяни от Антиох в Йерусалим, го принуждавали да яде свинско месо от жертвоприношението. Елеазар решително отказвал да изпълни заповедта, понеже това месо било забранено от Мойсей, а да се съгласи някой да яде от него, се смятало като доказателство за отричане от юдейския закон. Някои от приятелите му, жалейки за него, му казвали: \"Ние скришом ще заменим месото от жертвоприношението с друго, което можеш да ядеш, без да нарушиш закона. Ти се престори само, че уж ядеш от жертвоприношението и чрез това ще се избавиш от смърт.\"- Това ще бъде измама и лицемерие, недостойно за моята старост - отговорил Елеазар.- Не ще ли дам аз чрез това гибелен пример на младите? Те ще помислят, че щом 90-годишният старец се отклонява в езичество, за да спаси малкото останали свои дни, защо и те да не могат по също такъв начин да спасят своя живот. Моята измама ще ги съблазни и това ще опозори моята старост. Освен това, ако аз избягна смъртното наказание от човеците, то няма да се спася от ръката на Всевишния. Не, аз по-добре ще ида на смърт и ще дам на младите пример за твърдост, умирайки радостно за нашите свети закони.Приятелите тогава оставили Елеазар. Те наричали гордост и безумие неговата чистосърдечност и благородна твърдост. Дори му се разсърдили. А старецът бил предаден на жестоки мъчения. Пред смъртта си той извикал с висок глас: \"На Господа Бога е известно, че аз имам възможност да се спася от смърт, но търпя жестоки страдания с тялото си, а в душата си се радвам, загдето страдам за Него.\"Тъй умрял светият старец, като оставил на своя народ пример на непоколебима твърдост. Тоя доблестен пример скоро последвали седем момци, които били ученици на Елеазар. Те произлизали от рода на Макавеите. Понеже отказвали да ядат от езическите жертвоприношения, тези момци били доведени заедно с майка им при цар Антиох. Царят заповядал да ги бият жестоко, като мислил чрез това да ги застави да изпълнят волята му. \"Какво искаш от нас? - му казал най-големият брат. - Ние сме готови да умрем, но не и да отстъпим от нашия закон.\"Разгневеният Антиох заповядал да отрежат на момъка езика, ръцете и нозете и да изпекат тялото му в нагорещена тава. Мъченикът с търпение и твърдост понасял ужасното страдание. Майка му и братята му, които присъствали при страшната смърт, се ободрявали един друг, като се готвели също за мъчения. \"Господ Бог ни вижда - казвали те - и се радва на верността на Своите раби.\"Когато най-големият брат умрял, извикали втория. Преди да го подложат на мъки попитали го, ще яде ли от езическите жертвоприношения. И той отказал. Тогава постъпили и с него, както с по-големият му брат. Пред смъртта си момъкът казал на царя: \"Ти ни лишаваш от тоя живот, жестокосърдни царю, но Царят на света ще ни въкреси за вечен живот, понеже умираме за Неговия закон.\"Третият брат спокойно дал да му отсекат членовете, като казал: \"От Господ ги получих и за Неговия закон ги давам, като се надявам пак да ги получа.\" Царят и всички около него се чудели на мъжеството, с което и този момък понесъл най-ужасни мъчения.Четвъртият брат, подложен на същите изтезания, казал на Антиох: \"По-добре е за умрем от човеци и да имаме твърда надежда, че Бог ще ни възкреси. Но за тебе, мъчителю, няма да има възкресение за живот.\"Взели петия брат. \"Ти имаш власт над нас, макар и сам да си подложен на тление - казал той на Антиох. - Но не мисли, че нашият род е изоставен от Бога. Почакай и ще видиш голямата Му сила, как Той ще накаже и тебе, и твоето потомство.\"Шестият брат, готвейки се за смърт, казал на царя: \"Не се заблуждавай напразно! Ние търпим това за себе си, понеже съгрешихме пред нашия Бог. Ето защо и станаха с нас достойни за учудване неща. Но не мисли, че ще останеш ненаказан ти, който си дръзнал да се бориш против Бога!\"Майката на доблестните момци с твърдост гледала на техните страдания и смърт. Пълна с пламенна вяра и укрепена чрез сила отгоре, тя ги увещавала и насърчавала. \"Деца мои - казвала им тя, - Творецът на света, Който ви е създал, милостно ще ви върне живота, който вие сега жертвате за Неговия закон.\"Антиох много се гневял, че не могъл нито един от момците да склони да изпълнят волята му. Оставил жив само седмият брат. Той бил още момче. Царят го повикал и с клетва му обещал да го обсипе с дарове и почести, ако изпълни волята му. Но момъкът решително отказал да измени на своя закон. Тогава Антиох се обърнал към майка му и й заповядал да склони сина си. Тя се добижила до момчето и по еврейски му казала: \"Синко, смили се над мене, която съм те родила и възпитавала! Погледай небето и земята и всичко по тях и човешкия род. Не бой се от тоя убиец, а бъди достоен за братята си и приеми смърт, за да те придобие пак по милост Божия с твоите братя.\"Докато майката още говорела, момъкът казал на мъчителите: \"Какво чакате вие? Няма да изпълня заповедта на царя. Аз признавам закона, даден от Бога чрез Мойсей. А ти, царю, мъчител на юдеите, няма да се спасиш от ръката Господня! Ние страдаме заради нашите грехове, но Господ, след като ни изпита чрез бедствие, отново ще се помири със Своите раби. Братята ми пострадаха за закона и получиха вечен живот. А ти по Божия съд ще получиш справедливо наказание за твоята гордост и жестокост. Аз, както и братята ми, охотно полагам живота си за отеческите закони и моля Бога да се смили над Израиля! А ти сред изпитания и мъки ще бъдеш принуден да изповядаш, че нашия Бог е едничък истински Бог.\"В страшния си гняв царят заповядал да подложат момъка на най-ужасни изтезания. Момъкът с твърдост понесъл всичко и с пълна надежда в Господа завършил своя живот. След това и майката била подложена на мъки и смърт.Св. Библия не ни дава имената на доблестните момци. Но древното църковно предание запазило за тях следните имена: Авим, Антонин, Гурий, Елеазар, Евсевон, Алим, Маркел; а майка им се наричала Соломония.Скоро след това Господ в своето милосърдие прекратил бедствията на израилския народ. Доблестният мъж, по име Юда Макавей, въстанал против Антиох, разбил войската му и очистил Йерусалим от кумири и езически жертвоприношения. А върху Антиох се изпълнило по поразителен начин пророчеството на св. мъченици. След несполучлив поход към Персия той поискал да се спаси чрез бягство. Но тогава узнал за поражението на войските си от Юда Макавей. Разярен, той се готвел да отмъсти на юдеите. Господ обаче го поразил със страшна болест: цялото му тяло се покрило със зловонни рани. Сред тежки страдания Антиох познал истинския Бог и извикал: \"Право е човек да се покорява на Бога и бидейки смъртен, да не мисли високомерно да бъде равен с Бога!\" Болестта му продължила дълго. \"Сънят бяга от очите ми - казвал той на приятелите си - и сърцето му е пълно със скръб. До какво унижение, до какви мъки доживях аз, който бях славен и почитан от всички! Спомням си сега моите жестокости в Йерусалим, как грабех от храма свещените съдове и предавах на смърт невинните юдеи. Сега аз признавам, че с това съм си навлякъл и бедствия и затова загивам в чужда земя.\"Болестта на Антиох дотолкова се засилила, че той бил в тежест и на себе си, и на своите близки, които едва могли да търпят смрадта на раните му. Тогава той познал силата Господня и молел Бога за милост. Обещал да украси Йерусалимския храм, сам да приеме юдейската вяра и на всички подвластни нему народи да възвестява Божията слава и могъщество. Но Господ не приел моленията и обещанията, внушени не от любов и вяра, а от суеверен страх. И жестокият Антиох умрял в страшни мъки далеч от своята страна.Явяване на честния и животворящ Кръст ГосподенНякога през месец август се появили болести и, за да изчезнат в Цариград било наредено да се прави литийно шествие с Честния Кръст от храма \"Св. София\" до храма \"Св. Богородица\". Този празник е установен при император Михаил в IX век след победата му над сарацините. Прави се водосвет с нов, зелен босилек. ", "date": "2019.08.01", "title": "Св. мчци 7 братя Макавеи. Св. Соломония. Св. Елеазар. Произхождение на св. Кръст "}
{"url": "http://www.cross.bg/voiina-zapochva-bulgariya-1610251.html", "text": "/КРОСС/  527 г. - Юстиниан I става самостоятелен владетел на Източната Римска империя.902 г. - Арабите, оглавявани от династията Аглабиди, завладяват последната крепост на Византия на остров Сицилия - Таормина.1291 г. - Три централни швейцарски кантона подписват Федерална харта (Bundesbrief), с която се създава Швейцарската конфедерация.1208 г. - Българо-латински войни: В Битката при Пловдив армията на Втората българска държава е разгромена от рицарите на Латинската империя; българите са изтласкани от Тракия.1461 г. - Едуард IV е коронован за крал на Англия.1492 г. - Фердинанд Арагонски и Изабела I прогонват евреите от Испания.1498 г. - Христофор Колумб акостира на континентална Америка при Венецуела.1619 г. - Във Вирджиния (дн. САЩ) са докарани с кораби първите африкански роби.1774 г. - Джоузеф Пристли открива кислорода и потвърждава предишното откритие на този химичен елемент от Карл Вилхелм Шееле.1798 г. - Революционни войни: В залива Абукир, Египет, започва морска битка, в която адмирал Хорацио Нелсън унищожава флотата на Наполеон Бонапарт.1800 г. - Кралство Великобритания и Кралство Ирландия се обединяват в Обединено кралство Великобритания и Ирландия.1834 г. - Отменено е робството в Британската империя, около 770 280 роби стават свободни граждани.1876 г. - Колорадо става 38-я щат на САЩ.1879 г. - Създадена е Дунавската военна флотилия, с което се поставя началото на българските ВМС.1885 г. - В Санкт Петербург е отпечатана първата българска банкнота с номинал 20 лева.1888 г. - От Виена потегля първият влак по линията Виена - Цариград.1894 г. - Избухва Китайско-японската война.1895 г. - Излиза първият брой на списание Лов и риболов.1902 г. - САЩ купуват правата за Панамския канал от Франция.1907 г. - На остров Браунси започва първият скаутски лагер, организиран от британския генерал Робърт Бейдън-Пауъл.1912 г. - В София е сформирана Аеропланна рота - първата самолетна част в България.1914 г. - Първата световна война: Германия обявява война на Русия три дни преди Великобритания да обяви война на Германия.1924 г. - Основан е АС Монако.1926 г. - Открита е първата отсечка от теснопътната железопътна линия Септември - Добринище, от гара Септември до гара Велинград.1928 г. - Създадена е Радиослужба към БТА.1936 г. - В Берлин се откриват 11-те Летни олимпийски игри от Адолф Хитлер.1944 г. - Втора световна война: Във Варшава Армия Крайова започва Варшавското въстание срещу нацистката окупация на Полша; бунтът продължава 63 дни преди да бъде потушен от германците.1953 г. - Създадена е Информационна агенция на САЩ (ЮСИА).1960 г. - Кипър получава своята независимост.1960 г. - Държавата Дахомей (по-късно преименувана на Бенин) обявява национална независимост от Франция.1960 г. - Град Исламабад е обявен за федерална столица на Пакистан.1967 г. - Израел анексира Източен Йерусалим.1968 г. - Хасанал Болкиах е коронован за 29-и султан на Бруней.1971 г. - На Медисън Скуеър Гардън (Ню Йорк) се провежда благотворителен концерт пред 40 хил. души, на който са събрани около 244 хил. долара за нуждите на УНИЦЕФ в Бангладеш; концертът е организиран от Джордж Харисън и Рави Шанкар, сред изпълнителите са Боб Дилън, Ерик Клептън, Ринго Стар и др.1975 г. - 33 европейски страни, САЩ и Канада, подписват в Хелзинки Заключителния акт от споразумението за човешките права, който води до създаването на Организация за сигурност и сътрудничество в Европа.1981 г. - В САЩ започва излъчване музикалният тв канал MTV.1990 г. - Желю Желев е избран от 7 Велико народно събрание за председател (президент) на Република България.1991 г. - 36 Народно събрание на Република България решава да не поднови договора за дружба, сътрудничество и взаимна помощ със СССР от 1967 г.2001 г. - България, Кипър, Латвия, Малта, Словения и Словакия се присъединяват към Европейската агенция за околна среда.2004 г. - При пожар в супермаркет в Асунсион (Парагвай) загиват 396 души и над 500 са ранени. ", "date": "2019.08.01", "title": "1 август в историята"}
{"url": "http://www.cross.bg/bivsh-rezhisyor-zam-predsedatel-1610253.html", "text": "/КРОСС/  Божидар Искренов-Гиби, бивш национал по футболДимитър Димитров, зам.-председател на КРИБ, изпълнителен директор на „Софарма трейдинг\"Димитър Митовски, режисьор, сценарист, продуцентЕлеонора Манчева, Мисис България 2006 и Мисис Вселена 2007Доц. Игор Дамянов, историк, бивш министър на образованието в правителството на НДСВ ( 2003 - 2005)Д-р Руслан Касабов, началник отделение по кардиология в УМБАЛ „Пълмед\", гр. ПловдивРушен Риза, бивш зам.-председател на ДПС и бивш депутатСтанимир Гъмов, актьорХристиян Ночев, режисьор", "date": "2019.08.01", "title": "Рождениците на 1 август "}
{"url": "http://www.cross.bg/chasa-provede-oblastna-1610254.html", "text": "/КРОСС/София.От 11.00 часа Университетската АГ болница „Майчин дом\" отваря специализиран кабинет законсултации по кърмене и по всички въпроси, свързани с естественото хранене на новородените.***София.От 11.00 часа в централата на КНСБ - залата на 11-ия етаж, Институтът за синдикални и социални изследвания (ИССИ) на КНСБ ще представи последните си данни за потребителските цени и издръжката на живот в България.***София.От 12.00 часа в централата на ПП АБВ на улица „Врабча\" 23 ще се проведе пресконференция на теми: „Пореден епизод от сериала „Енергийна катастрофа в България 2019\": може ли България да остане на  тъмно? Връщането на ядрената заплаха в Европа\".***София.От 17.00 час в сградата на Българската търговско-промишлена палата (ул. \"Искър\" 9) ще се състои церемония по награждаване на търговско-икономическите съветници на България зад граница. ***Благоевград.От 17.30 часа в Колежа по икономика и мениджмънт ще се проведе номинационно общинско събрание на ПП ГЕРБ, относно местните избори.***Варна.От 10.00 часа в Юнашкия салон ще се проведе научна конференция посветена на 140 години отсъздаването на българските Военноморски сили на тема: „Ролята на Военноморски сили на Република България в защитата на националните ни интереси\".***Велико Търново.От 16.30 часа в Областна администрация областният управител проф. д-р Любомира Попова идиректорът на Областната дирекция по безопасност на храните във Велико Търново д-р Станимир Спасов ще дадат брифинг във връзка с епизоотичната обстановка в областта и откритото огнище на АЧС във ферма в с. Българско Сливово.***Видин.От 10.00 часа кметът на Община Видин Огнян Ценков ще се запознае със строително-ремонтните дейности в ППМГ \"Екзарх Антим I\" и СУ \"Цар Симеон Велики\".***Дупница.От 11.00 часа в заседателната зала на Общински съвет - Дупница ще бъде направена презентация относно проучване за находища на термоминерални води на територията на общината.***Кюстендил.От 10.30 часа в кабинета на обществения посредник за Община Кюстендил ще се проведепресконференция във връзка с дейността на институцията през първите шест месеца на 2019 година.***Кюстендил.От 11.00 часа в залата на Областна администрация - Кюстендил ще се проведе заседание на Областна епизоотична комисия.***Монтана.От 11.00 часа на строителната площадка за изграждане на компостиращата инсталация, разположена до „Регионално депо за отпадъци\", местност „Неделище\", ще се състои фициална церемония „Първа копка\" във връзка със стартиране на изпълнението на строително-монтажните работи по проект „Проектиране и изграждане на компостираща инсталация за разделно събрани зелени и/или биоразградими отпадъци в община Монтана\".***Плевен.От 10.00 часа в Заседателната зала на Община Плевен ще се проведе пресконференция с експерти от Клиниката по пневмология и фтизиатрия информираме за основните симптоми и рискови фактори на бронхиалната астма като част от Националната пациентска кампания „Белодробно здраве във всички политики\" на Асоциацията на българите, боледуващи от астма, алергии и ХОББ /АББА/.***Плевен.От 15.00 часа в заседателната зала на областна администрация ще се състои заседание на областната епизоотична комисия.***Пловдив.От 09.00 часа ще се проведе заседание на Пловдивския общински съвет.***Пловдив.В 12.00 часа, в зала „Пълдин\" на хотел „Тримонциум - Рамада\", НФСБ и ВМРО - БНД официално ще издигнат кандидатурата на Славчо Атанасов за кмет на Пловдив.***Русе.От 10.00 часа в Зала 1 на Областна администрация Русе ще се проведе заседание на Постояннодействащата областна епизоотична комисия.***Сливен/Крушаре.От 17.30 часа на паркинга в село Крушаре ще се проведе протест срещу масовото унищожаване на домашни прасета.***Смолян.От 14.00 часа Постоянната областна епизоотична комисия ще проведе заседание в зала 201 на Областна администрация - Смолян. След заседанието, което се очаква да приключи към 15.00-15.20 часа членовете на комисията ще дадат изявление пред медиите. ", "date": "2019.08.01", "title": "Предстоящи събития на 1 август "}
{"url": "http://www.cross.bg/slavi-sobstven-godini-1610260.html", "text": "/КРОСС/ След 19 години в ефир, \"Шоуто на Слави\" излъчи своето последно предаване по bTV снощи.Предаването започна с целия му екип, строен пред камерите, на който Трифонов благодари от сърце и каза, че не би могъл да се справи без тях и те са неговото семейство. След това той благодари и на хората в студиото и зад екрана, които са го гледали през всичките години.Предаването премина в песни, видео кадри и разговори с гости от екипа, с които зрителите си припомниха моменти от историята на шоуто.Най-важен обаче беше краят, в който Слави обяви бъдещите си планове, а именно: ще създаде \"собствен телевизионен продукт\" на име \"Седем-осми\", който ще стартира от 15 септември, както и собствен \"политически проект\", който ще носи името \"Няма такава държава\". Мотото им ще бъде \"Силата е в истината\".Засега не се споменават повече подробности около проектите.За времето си на излъчване - от 27 ноември 2000 г. до 31 юли 2019 г. - и за 4176-те си предавания през шоуто преминаха хиляди звезди, политици и обикновени хора от целия свят.И досега то остава най-рейтинговата продукция в родния ефир, гледана от милиони зрители в пиковите си години.Снимка Шоуто на Слави", "date": "2019.08.01", "title": "Слави Трифонов започва собствен политически проект"}
{"url": "http://www.cross.bg/dolara-disni-miliard-1610256.html", "text": "/КРОСС/ След по-малко от три седмици на екран продукцията \"Цар Лъв\" на \"Дисни\" премина знаковата граница от 1 милиард долара от продажбата на билети по света, съобщи \"Варайъти\".С постижението \"Цар Лъв\" става четвъртият филм на компанията след \"Отмъстителите: Краят\", \"Капитан Марвел\" и \"Аладин\", реализирал печалби от над 1 милиард долара през тази година.Знаковото постижение на \"Цар Лъв\" идва броени след като \"Дисни\" постави нов рекорд за най-касова година за филмово студио. Въпреки че е едва юли, компанията вече е реализирала приходи от 7,67 милиарда долара в международния бокс-офис, подобрявайки собствения си рекорд от 2016 г. Тогава \"Дисни\" спечели 7,61 милиарда долара от продажбата на билети по света.През 2016 г. компанията отбеляза и рекорд с четири филма с приходи от над 1 милиард долара в международния бокс-офис, припомня изданието.Тази година \"Дисни\" има шанс да подобри и това свое постижение. Друга продукция на филмовото студио - \"Играта на играчките: Пътешествието\", \"гони\" сумата от 1 милиард долара от продажбата на билети по света.През идните месеци предстои излизането на екран на продължението на \"Замръзналото кралство\" - най-касовата анимация на всички времена, както и на \"Господарка на злото 2\" и \"Междузвездни войни: Възходът на Скайуокър\". ", "date": "2019.08.01", "title": "\"Цар Лъв\" стана четвъртият филм на \"Дисни\" с печалба от 1 милиард долара "}
{"url": "http://www.cross.bg/tylyn-zhiteli-navodnenie-1610261.html", "text": "/КРОСС/ Ново наводнение потопи руския град Тулун в Сибир. Водите на местната река Ия се покачиха с няколко метра и отново заляха жилищни сгради и пътища.През юни проливните дъждове предизвикаха мащабно наводнение, в което загинаха 25 души, а хиляди останаха без дом.Сега отново се наложи да бъдат евакуирани десетки жители на града. Властите се опасяват, че заради високите води на реката няма да има време да се ремонтират всички жилища и на прага на зимата стотици жители на Тулун няма да имат покрив над главите си. ", "date": "2019.08.01", "title": "Проливни дъждове потопиха руския град Тулун"}
{"url": "http://www.cross.bg/sega-chasa-monitor-1610257.html", "text": "/КРОСС/в. Сега -  Властта се обяви за невинна жертвана хакерската атакав. Сега -  Шефът на КПКОНПИ си тръгна почистенв. 24 часа -  Пламен Георгиев: Олигарсите ме свалихав. Труд - „БИВОЛЪ\" - първи клиенти на крадците на данни от НАПв. Телеграф -  Хакерите снасяли на Бивол през таен чатв. Монитор -  Сервизи и бакалии фалират най-честов. Сега -  Спецпрокуратурата роди вицове сабсурдните си разкрития за НАПв. Сега -  БНТ ще излъчва скъпите \"Стани богат\" и \"Бързо, лесно, вкусно\" и през есентав. 24 часа -  В таен чат в Telegram от TAD Group пратили файловете от НАП ла сайта „Биволъ\" в. 24 часа -  САЩ поздравиха Борисов за покупката на F-16, той доволен, че успял въпреки Румен Радевв. Труд - Съдът отмени формулата за сметките за парнов. Труд - Лекуват безплатно деца от затлъстяванев. Телеграф -  Лев инс на протест пред Капиталв. Телеграф -  Налазиха ни вносни дървеницив. Монитор -  Таен чат с „Биволъ\" закова фирмата на хакера Криссв. Монитор - Закриват домовете за психично боднив. Сега - При Живков - цели проводници, при Борисов - цифров \"Чернобил\"в. Сега - \"Пловдив 2019\": половин година култура, половин година скандалив. 24 часа -  Йордан Динев, предприемач: Трябва да имаме очи за хубавотов. Труд -  Изследователят Христо Смоленов пред „Труд\":Древните българи са имали удивително разбиране за връзката между Земята и Космосав. Телеграф -  Проф. Иво Кременски: 250 000 българи със сбъркани генив. Монитор -  Проф. Николай Овчаров, археолог: Разкриваме квартал от 10-и - 12-и век на Перпериконв. Сега - \"Пловдив 2019\": половин година култура, половин година скандалив. 24 часа - Покупката на F-16 е повратна точка за Българияв. Труд -  Босът на хакера, ударил НАП поредната перла в короната на „Артекс\"в. Телеграф -  Да решаваме проблеми без да създаваме новив. Монитор -  Фирмотворчество или истински бизнес ", "date": "2019.08.01", "title": "Преглед на печата"}
{"url": "http://www.cross.bg/todorov-gryp-zashtitata-1610262.html", "text": "/КРОСС/  Прокуратурата и защитата на шефа на „ТАД Груп\" Иван Тодоров ще обжалват мярката му за неотклонение от Специализирания наказателен съд. Тодоров излезе от ареста срещу 100 000 лева гаранция. Според държавното обвинение имало сериозни доказателства за съпричастността на Иван Тодоров към подбудителство за кибертероризъм, а според защитата му няма основание за толкова сериозна финансова мярка за неотклонение.„ТАД Груп\" беше заподозряна за безпрецедентната хакерска атака срещу НАП, при която бяха източени личните данни на 5 милиона българи и фирми. Иван Тодоров беше задържан на Летище София на връщане от Канада. От ареста бяха освободени и другите двама обвиняеми - Георги Янков и Кристиян Бойков.", "date": "2019.08.01", "title": "И прокуратурата, и защитата на шефа на „ТАД Груп” ще обжалват мярката му"}
{"url": "http://www.cross.bg/dobrite-hora-otivat-1610249.html", "text": "/КРОСС/  Добрите хора отиват в Ада, защото не могат да си простят - РОБИН УИЛЯМС", "date": "2019.08.01", "title": "Добрите хора отиват в Ада"}
{"url": "http://www.cross.bg/sport-godini-miteva-1610280.html", "text": "/КРОСС/  Ая Митева е само на 14 години, но успя да спечели историческа победа за България. За първи път в 105- годишната история на българския конен спорт страната ни има медал от Европейско първенство.„Зад този резултат седят много тренировки и подкрепа от всички. Бях на 8 години и се интересувах от това какво могат конете. Ходих на много състезания и постепенно обикнах този спорт\", каза Митева.„С Ая тренираме 6 години, а по-целенасочено от 3 години. Създадохме модел, който се използва в развитите страни и това ни донесе изключителния успех. Всички бяха изненадани от постижението ни, понеже в България се инвестира в този спорт\", каза още треньорът на Ая.Той обясни, че благодарение на екипността, се е осъществила ценната победа. „Основните спонсори на Ая са нейното семейство, помага ни и Българската федерация по конен спорт, която е с ограничен бюджет\", заяви треньорът на Митева. ", "date": "2019.08.01", "title": "14-годишна българка с медал от Европейското по конен спорт "}
{"url": "http://www.cross.bg/tema-zhivo-sofiya-1610252.html", "text": "/КРОСС/ Тема:  Жега в последния парламентарен ден - какво се задава наесен?Тема: Хората, прасетата и чумата - ще остане ли някой без работа?Тема: 20 дни - 40 пострадали от взривени газови бутилки. За какво да внимаваме?Тема: Предстои ремонт на \"Кулата\". Как ще се организира движението на границата с Гърция?Тема: Договорът и добросъседството - какво се промени между София и Скопие две години по-късно?Тема: Демоде ли е нашето море и къде почиват българите? Какво показва последното социологическо проучване?; Тема: Изненадваща оставка. Защо председателят на КОНПИ Пламен Георгиев напусна?; Тема: Кой ще е кандидатът на БСП за кмет на София? Гостува Костадин Паскалев; Тема: Чума на север и на юг. Справя ли се държавата? Ексклузивно в студиото на Тази сутрин - земеделският министър Десислава Танева;Тема: На живо: Проверка на плажа. Издават ли се касови бележки на туристите?; Тема: Как евродепутат и народен певец организират рок фестивал в Челопеч? В студиото Андрей Слабаков и Димитър Аргиров; Тема: Тема: Тема: Какво е лятното меню на животните в столичния зоопарк и защо посетителите продължават да ги хранят?Тема: Убийство по време на поклоннически поход. Версиите за смъртта на жестоко бития и удушен мъж край село Дрен.Тема: Можем ли да останем без лятна почивка в последния момент въпреки ранна резервация. Търговски трик или измамна схема - темата в \"На твоя страна\".Тема: Скандал с българче в Рим. Възможно ли е да отнемат дете от майката заради въшки?Тема: Сплашване или инцидент? Защо готвачка се оказа затворена в хладилна камера на -70 градуса?Тема: Спирането на  „Златен век\" - отменено от съда. Ще се завърши ли небостъргачът?В деня на крайния срок - ще започне ли доброволното умъртвяване на животни от \"задния двор\"? На живо от Белозем.Тема: Жеги, гръмотевици или и двете? Какво време ни очаква през август?Тема: Само на 14 години, а с историческо постижение. Среща със състезателката в конния спорт Ая Митева.Тема: Чий е Гоце Делчев и коя е  общата ни история със Северна Македония? За дипломацията и искрите между българи и македонци - гледайте на живо.Тема: Криптоматематика на село.  Ани Салич на лагер при Теодосий Теодосиев.  ", "date": "2019.08.01", "title": "Теми и гости в сутрешните блокове на телевизиите"}
