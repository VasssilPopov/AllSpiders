{"url": "http://www.cross.bg/yalta-yanyari-club-1565495.html", "text": "/КРОСС/   стартира 2018-а година с  парти в . На  клубът ще посрещне двама от членовете на  -  и , които ще пускат музика цяла нощ без прекъсване. Гост артистите ще бъдат единствените, които ще се качат зад пулта на клуба за вечерта, а вратите ще бъдат отворени в 23:30 ч. На 20 януари (събота), клубът отново ще отвори врати за второто издание от поредицата .За три години TAKEOVER успя да обедини група от хора, търсещи актуален и качествен звук на родната сцена, както и един по-различен начин на забавление. Концептуалните партита на Liubo Ursiny доведоха редица алтернативни артисти и предложиха на публиката много незабравими нощи в столичния клуб. Триото Apollonia също е част от тези артисти,  независимо дали са гостували заедно или поотделно. След като Dyed Soundorom откри самостоятелно втория сезон на TAKEOVER, а след това ги видяхме в пълен състав, е време да посрещнем двама от тях, в тандем, който не сме виждали до-сега.Dyed Soundorom безспорно е един от най-вълнуващите и търсени диджеи на ъндърграунд сцената и неизменна част от триото още от самото му създаване.  В началото на кариерата си французинът набира популярност с продукции като ииздадени чрезлейбълано ремиксът му нае това, което го изтрелва под светлините на прожекторите. Не след дълго е поканен за резидент на легендарния клуб DC10 в Ибиза, където свири на небезизвестните петъчни партита е бил гост на някои от най-добрите партита и локации в света като Panorama Bar в Берлин, Womb в Токио, Robert Johnson във Франкфурт, Dimensions в Хърватия и Rex Club в Париж. През годините се отличава усетът на Soundorom за ремикси, като само някои от хитовите му са този на Maya Jane Coles' ‘What That Say', ремиксът му на хаус парчето откоето бързе се изкачи в класациите на Beatport, както и тъмната му и хипнотична интерпретация на  от Вторият член от триото Apollonia, който ще видим в петък, е бивш математик с разпознаваем звук и мистериозен псевдоним Shonky. Запален по клубовете от тинейджърска възраст, той открива страстта си към ъндъграунд музиката по време на афтър партитата  в Париж. По това време резидент на партитата е Dan Ghenacia, третият член на Apollonia.Именно така започва дългогодишното им приятелство, както и това с Dyed Soundorom. Самият Ghenacia казва, че Shonky „има вроден талант и винаги, когато прави нещо, то е перфектно.\" Няколко примера за това са ранното му EP   за илиремикса му на оте изключително продуктивен и през годините издава за лейбъли катоиВ събота (20 януари) създателят на едноименния лейбъл Elegant Touch Showcase и резидент на - YALTA CLUB RUNO ще ни изненада със специален сет по случай рождения си ден. Заедно с него на пулта ще застанат младите и талантливи - Impérieux, Antoni Andonov и Lyuben. Както винаги Elegant Touch ще предложи креативен интериор и добре изпипана музикална селекция.", "date": "2018.01.15", "title": "YALTA CLUB стартира 2018 с TAKEOVER и Elegant Touch Showcase"}
{"url": "http://www.cross.bg/oblastta-premier-katalyniya-1565523.html", "text": "/КРОСС/ Испанското правителство ще продължи да управлява пряко Каталуния, ако новият парламент избере Карлес Пучдемон за премиер на областта. Това каза испанският министър-председател Мариано Рахой по повод намеренията на сепаратистите да наложат начело на областта Пучдемон, който се укрива в Брюксел от испанското правосъдие.\"За да заеме този пост, трябва да присъства физически, защото не може да го направи от Брюксел. И ако това не стане, член 155 ще продължи да бъде в сила. Не защото аз го казвам, а защото Испанският сенат прие, че член 155 ще бъде валиден, докато не встъпи в длъжност новият премиер след изборите в Каталуния.Абсурдно е някой да се кандидатира за председател на каталунското правителство и в същото време да е в Брюксел като беглец от правосъдието. Това не е нито юридически, нито политически проблем, това е проблем на здравия разум\", обяви Рахой.Испанският премиер говори пред ръководството на управляващата Народна партия. Той настоя, че от прилагането на член 155 от конституцията, с който бяха отнети функциите на автономните власти в областта, е спечелила Испания, въпреки че е загубила Народната партия. Управляващите постигнаха много нисък резултат на местните избори в Каталуния на 21 декември. Спечели ги партията \"Граждани\", която е за оставане на областта в Испания, но сепаратистите запазиха мнозинството си в парламента. ", "date": "2018.01.15", "title": "Рахой предупреди: Мадрид ще продължи да управлява Каталуния, ако Пучдемон бъде избран за премиер"}
{"url": "http://www.cross.bg/stranata-dobre-otnoshenieto-1565526.html", "text": "/КРОСС/ Българското европредседателство тръгна без изненади. Най-много реакции предизвика речта на Доналд Туск на откриването в „Народния театър\", което показа поне две неща. Едното е колко лесно изпадаме в сантиментално умиление само при външното споменаване на някои от основните стълбове на собствения ни образ, другото е в каква профанизация е изпаднало политическото ни въображение и език, щом едно професионално написана реч впечатлява толкова хора и политици. Което всъщност потвърждава неща, които знаем добре от политическото ни ежедневие. В българската политика езикът отдавна е свален до нива, които дори не си заслужава да бъдат коментирани. Хубаво е, че поне покрай  добрите за ухото думи за България доста хора са се подсетили за това.Няма изненада и в отношението към тези чуждестранни журналисти и медии, които просто повториха мнението за страната ни отвъд това, което местните политици желаят да чуят. Не е изненада и бабаитското отношение към някои от тях, в крайна сметка след като години наред си пазаруващ цели издания и главни редактори, отношението към тази гилдия постепенно се променя. Опитите да се постави под съмнение отношението на авторите и съдържанието на написаното за страната издава единствено безсилие и арогантност, защото възприятия се променят не просто с организирани турове из страната, а с дългогодишно натрупване на реални аргументи, които пък отразяват реални подобрения в живота на страната ни.И другите неща, които се случиха тази седмица не изненадват. Очевидно е желанието да се суспендира и малкото случващо се с политическия живот на страната. Рутинната политическа битка ще се представя като национално предателство и управляващите ще искат да си осигурят максимален комфорт и тишина през идните месеци. Някои от тях се усетиха, че всъщност могат да представят множеството протести като признак за демократична нормалност, макар и нервността да е постоянно по лицата им. Не е изненада и че след години на неразкрити телефонни заплахи за бомби, които МВР отдавна е сложила в графата „няма да си даваме голям зор\", тази седмица чухме за три. Едната беше по адрес на НДК и добре, че срещите бяха вече приключили.Както очаквахме, председателството ще бъде използвано и за параван за най-различни местни безобразия. Като подозрително бързото приключване на сделката за „Общинска банка\", парите за която бяха осигурени от човек, който със сигурност не тръпне от вълнение България да се включи в европейския банков надзор. Пък и на кой му е до банки след като по същото време Туск разплаква цяла една нация! Колко често се случва това, че да се занимаваме с някакви поредни далавери. Или пък със смъртта на данъчния служител от НАП. Това е изтъркан номер, но при отсъствието на работещи медии не е и нужно да се измислят някакви по-авангардни трикове.Очаквано станахме свидетели и на първото отхвърляне на амбициите на правителството, направено деликатно като за страна, председателстваща Съвета на ЕС. Юнкер възпитано, но достатъчно ясно каза, че мераците ни за еврозоната, доколкото въобще са реални, са преждевременни. Неговите служители и тези на Европейската централна банка със сигурност не са пропуснали случващото се около „Общинска банка\" в цялата нашенска шумотевица. Но пък не може да се отрече, че стожерите на местния банков ред добре са премислили нещата. Сега като ни откажат ще имат перфектното алиби за бездействие още години наред. Разбира се, очаквано поне половината говорещи за председателството продължиха да бъркат Съвета на ЕС с Европейския съвет и Съвета на Европа. Поне грешка с втората институция не трябваше да правят толкова много. Нали всички сме вече експерти по Истанбулската конвенция! Като цяло, позната картинка, до болка позната картинка. ", "date": "2018.01.15", "title": "Лесни на сълзи, обидчиви на истини"}
{"url": "http://www.cross.bg/nankov-nikolaii-vodesht-1565524.html", "text": "/КРОСС/ Водещ: Разговор с регионалния министър Николай Нанков. За тол-системата, колко пари очакваме като постъпления от нея и кога ще започне работа? Минаха ли всички обжалвания вече?Николай Нанков: Да, днес подписваме договор, така дългоочаквания договор за изграждането и внедряването на тол системата, след почти две години ходене по мъките относно процедури. Помним, обжалваха още обявленията, обжалваха удължаването на сроковете за подаване на оферти, обжалваха и офертите съответно и класирането на комисията. Днес обаче извървяхме целия този път и подписваме договор. Седем месец е срокът за проектиране и изграждане на тол системата, включая и въвеждането й в експлоатация, и още 12 месеца одитиране, оценка на ефективността и корекции, ако са необходими. Т.е. общо 19 месеца за изпълнение на договора.Водещ: Това означава, че... седем месеца - тя ще бъде готова за тези седем месеца...Николай Нанков: Да, точно така.Водещ: Навсякъде в страната, така ли, по всички пътища?Николай Нанков: Навсякъде в страната ще бъде изградена.Водещ: Нека видим картата на тол-системата, от къде точно ще минава. Тези 12 месеца ще бъде пробно, всичко ще бъде тествано през този период, тази една година, така ли?Николай Нанков: Много точно казано. Сега две много важни пояснения. На етап внедряване и изграждане на тол системата трябва да бъдат извършени две специфични и много важни дейности за самото ѝ функциониране. На първо място, това е изборът на обхват на републикански пътища, които ще попаднат под тол системата. Така че това е единият...Водещ: Това означава, че всичко в синьо ще бъде...Николай Нанков: Това е единият вариант.Водещ: Така.Николай Нанков: Това е единият вариант. Има различни варианти. Разглеждани са варианти около 8000 километра. Това са първокласните, второкласните пътища и автомагистралите през вариант до почти 75% от всички републикански пътища, който съм убеден, че няма да е много обективен и няма да бъде избран. Но това е първата основна задача, която трябва да решим и на експертно, и на политическо ниво. Тук ще вземем политическо решение. Втората много важна задача е тарифирането, т.е. какви ще бъдат ставките за преминаване по отделните пътища, така че да постигнем основната ни цел /.../Водещ: Това дали минаваме по магистрала, по първокласен път.Николай Нанков: Точно така, по първокласен, по второкласен път. Но не ние, не собствениците и ползвателите на леки автомобили, а тези на тежкотоварни. Тол-таксата - това трябва да стане наистина много ясно на всички български граждани - е само за тежкотоварните автомобили над 3,5 тона. За всички останали, за леките автомобили остават винетките, но не хартиените винетки, които познаваме понастоящем, а електронните винетки. Много по-лесно за функциониране, няма да лепим винетки на стъклата, по-евтино за държавата, т.е. няма да ги разпечатваме и отпечатваме.Водещ: Да обобщим: смесената система между тол за тежкотоварните автомобили и електронните винетки - след 19 месеца.Николай Нанков: След седем месеца започва да функционира, след 19 месеца, ако има дефекти отстранени, оценка на ефективността, одит на системата и откоригиране на всички дребни детайли, които съм убеден, че в процес на работа ще се появят.Водещ: Може евентуално и по-рано, но от 2019 г. се очаква тази система да заработи.Николай Нанков: Да.Водещ: Колко пари ще носи обаче на държавата тя?Николай Нанков: Отново имаме различни анализи от страна на Световна банка за приходите. Ние се целим, още първата година целта ни е да постигнем приходи от около милиард лева, от около милиард. Понастоящем събираме около 350 милиона лева. 2017 г. е рекордна за приходи от постъпления за винетки, без да увеличаваме цената през 2017 г. Виждаме, и... имаме с около 700 000 винетки продадени повече като абсолютен брой и с 25 милиона повече приходи от винетни стикери.Водещ: От 6,8 милиона на 7,5 милиона като брой.Николай Нанков: Като брой винетни стикери. И с 25 милиона повече приходи, споменавам, при запазване на съществуващите цени. И с тол-таксата отново и с електронната винетка, смесената система, трябва да стане ясно, че ние цени на електронни винетки няма да повишаваме. Няма да повишаваме, българските граждани трябва да са спокойни. Ще тарифираме за тежкотоварните автомобили ставките /.../ тол системата.Водещ: Много пъти сме коментирали, но нека отново да кажем - тази система, която функционира, тя трябва да се изплати от фирмата, която ще я направи. Колко време ще отнеме това изплащане на системата, за да може да имаме постъпления в хазната?Николай Нанков: Да, правилно. Ние въведохме гъвкав модел на изплащане, т.е. от бюджета понастоящем на етап изграждане на системата да не се разходва ресурс. 150 милиона лева - с 50 милиона по-малко от обявената цена, е стойността на договора, който днес ще подпишем /.../ изпълнител. В рамките на три години след въвеждане на системата, след нейното функциониране, от бъдещи постъпления, т.е. ако трябва да смятаме - с около 50 милиона лева на година, /.../ години ще изплатим разходите, извършени от фирмата.Водещ: Приходите от винетки - нещо важно, което трябва да коментираме. Леките автомобили, тежкотоварните автомобили - ще бъде ли повишена тази цифра за тежкотоварните автомобили като такси, които те трябва да плащат?Николай Нанков: В пъти, за тежкотоварните - в пъти. Но това е справедливият модел. Този, който амортизира, който натоварва повече републиканската пътна мрежа, той ще плаща повече. Виждаме в момента - 70% от леките автомобили, /.../ страна в Европа, в която пътният сектор се издържа, образно казано, от леките автомобили. Обратен трябва да е процесът, обратна трябва да е логиката и ние ще въведем през тол таксата. България - 400 километра от Калотина до Капитан Андреево в момента струва 21 лева за преминаване с еднодневната винетка за тежкотоварен автомобил.Водещ: Което доста отдавна е трябвало да бъде променено според мен.Николай Нанков: Доста отдавна е трябвало да бъде променено.Водещ: От тези 103 милиона на колко ще скочат приходите от тежкотоварните автомобили?Николай Нанков: Поне шест пъти, дори седем пъти повече.Водещ: Седем пъти повече?Николай Нанков: Говорим за около милиард лева постъпления при запазване на ставките на винетните стикери. Трябва да си дадем една много ясна сметка обаче. И понастоящем България не разполага с неограничени природни ресурси. Нашият основен ресурс е нашето геостратегическо положение, нашето географско положение. И с тол-системата за първи път ще успеем да го ползваме адекватно, на база ефективното таксуване и тарифиране на транзитно преминаващите тежкотоварни автомобили, което понастоящем с еднодневната винетка няма как да се получи. В Сърбия, знаем, от 1 януари въведоха в експлоатация, пуснаха 90-километрова отсечка, 92 километра от Ниш към Пирот.Водещ: Колко плащаме за нея?Николай Нанков: Почти толкова, колкото плащаме за преминаването през цяла България - около 20 лева, малко над 9 евро плащаме в момента за 90 километра. Споменах, в България от „Калотина\" до „Капитан Андреево\" плащат тежкотоварните автомобили, транзитно преминаващите, 11 евро.Водещ: 11 евро.Николай Нанков: 21 лева.Водещ: А ние от Калотина до Капитан Андреево - 24, казахте.Николай Нанков: 21, 21 лева.Водещ: 21. Цените остават същите и тази година. Означава ли, че когато бъде въведена електронната винетка или системата, може да очакваме повишаване цената на винетките?Николай Нанков: Не, в никакъв случай - това споменах и преди малко. В никакъв случай. Цените се запазват. Ще имаме и възможност за по-гъвкаво тарифиране, на база на в /.../ ставки на винетките. Може би ще въведем - не може би ще въведем, а сме поели ангажимент - т.нар. „уикенд винетка\". Може да разсъждаваме и по темата еднодневна винетка.Водещ: За магистралите ще говорим след малко, но автомагистрала „Тракия\" - показахме преди седмица една дупка, която после беше запълнена, после отново се ронеше. Изключително некачествен ремонт - така ли се ремонтират магистралите в България? И сега, когато ще имам повече постъпления, да кажем след две или три години, означава ли, че по-качествено ще бъдат ремонтирани или поне ще има повече пари за пътищата?Николай Нанков: За това иде реч, точно за това говорим. С въвеждането на тол-системата /.../ достатъчен ресурс не да правим тези палиативни ремонти, т.нар. кърпежи, а да правим наистина ремонти, които...Водещ: Това и на кърпеж не прилича, министър Нанков. Какво е това?Николай Нанков: Това е да, това е наистина безумно /.../Водещ: Проверихте ли този случай?Николай Нанков: Да, проверихме случая. Благодарим. Може би няма сигнал, който сме гледали във вашето студио и в други сутрешни блокове, за които да не отреагираме на момента, както в случая.Водещ: Вярно е. Най-редовните са, когато покажем дупка, винаги има обяснение. Или пък лош път, кога ще бъде ремонтиран. Но винаги остава - този път е в проект за някога. И до там. Така ли е? Защото няма пари или защото...Николай Нанков: Ако трябва да сме честни, и процедурите не са толкова бързи. Процедурите по устройственото планиране, т.е. по проектирането, по възлагането на ремонтите. /.../Водещ: Ясно е, пари няма, пари няма за всичките пътища. Но няма пари или заради подобни некачествени ремонти парите изтичат някъде другаде в системата?Николай Нанков: Не, тези ремонти - от тях не изтичат пари. Това са палиативни ремонти. В случая е отреагирано на момента. Тук не говорим за планов ремонт.Водещ: Колкото да няма дупка.Николай Нанков: Колкото да няма дупка, да го наречем най-образно казано. Но и на тези ремонти ще бъде сложен край тогава, когато имаме достатъчен ресурс, както споменах, от около милиард. Толкова са нуждите, между другото, на пъпния сектор на годишна база да бъде поддържана нашата републиканска пътна мрежа.Водещ: 1 милиард?Николай Нанков: Около милиард.Водещ: По милиард се раздаваше и на година за санирането, нали така?Николай Нанков: Не на година. От 2015 г. тече програмата. Общо е с бюджет 2 милиарда. Ще се изпълнява и тази, и следващата година, така че имаме в рамките на четири години реално изпълнение, дори пет години, ако сметнем и 2015, 2016, 2017, 2018 и 2019 г. - общо 2 милиарда лева е ресурсът на програмата понастоящем.Водещ: Да видим обаче как се ремонтира в Бургас. Фирма в Бургас е на път да постави рекорд по саниране. За пет месеца не е извършила нито един вход и не е завършила нито един вход в жилищния блок, който обновява по Програмата за енергийна ефективност. Нещо повече - строителят оставя хората без покрив в дъжда. След преживения кошмар те завеждат колективен иск срещу общината. Блок №9 в квартал „Изгрев\" в Бургас. Тези хора според мен са се видели в чудо за това, че са се съгласили и че са решили да санират блока си.Николай Нанков: Както се казва, и ние сме се видели в чудо, така че на база на сигнали... Още на 30 ноември имахме сигнал, на 20 декември - втори сигнал от живущите специално в този блок, блок 9 в квартал „Изток\" в Бургас, на 21-ви - на следващия ден след втория сигнал, изпратихме проверка от министерството. Знаете, ние създадохме нарочен отдел за контрол на програмата и за мониторинг, ДНСК. Проверихме и надзора. И общинска администрация, разбира се, беше включена в проверката. На 4 януари - резултатите от проверката, първа среща между Сдружение на собствениците, надзорна фирма, строителна фирма. На 5 януари, следващия ден, се взима решение фирмата избрана, която явно не може да си свърши работата - нямаме дори такъв случай - пет месеца да стартираме и да направим...Водещ: А защо е избрана такава фирма, която да може да осъществява /.../Николай Нанков: Явно на документи е отговаряла. Явно на документи - не говоря от името на общината, но явно на документи е подвела общината. Отговаряла е на всички изисквания и условия. Но пък е взето решение - в момента има избрани четири подизпълнителя на тази фирма, фирми, които са с доказани завършени, и то качествено завършени блокове именно в Бургас. Всяка една от тях ще следи, както се казва, по един отделен вход. Имаме четири входа на настоящия блок, така че с уверенията но Община Бургас...Водещ: Някаква куха фирма ли е? Как ще рече и какво ще рече това, че тази фирма е подвела общината?Николай Нанков: Предполагам, че не...Водещ: Тя не е проверена? Общината ли е проблемът?Николай Нанков: Предполагам, че не е куха фирма, след като отговаря на изискванията по Закона за обществените поръчки. Между другото, Община Бургас залага сериозни изисквания относно бъдещи изпълнители на...Водещ: Друг блок ремонтирала ли е, санирала ли е?Николай Нанков: Да, има и други блокове в Бургас, но...Водещ: Некачествено ли са /.../ саниране?Николай Нанков: Но специално в конкретната ситуация, в конкретния случай, мисля, че е взето добро решение. На база може би на сигнала на гражданите и на нашата проверка общината реагира наистина доста бързо и адекватно. Между другото, общината има и страница, има, както се казва, и „гореща кутия\" за сигнали от живущи в санирани блокове и Община Бургас отреагира бързо на тези ситуации. Тук беше взето, поне според мен, правилното решение, за да може в следващите няколко месеца да се приключи с тази сага, включително и покрива.Водещ: И тези хора искали да им е горещо през зимата, само че им е студено, влажно и мокро. И това не е единственият случай, не е единичен случай в България.Николай Нанков: И поради тази причина...Водещ: Означава ли, че общините, защото и сутринта видяхме в прегледа на печата, че ще глобявате общините...Николай Нанков: А, точно така.Водещ: Какво ще рече да глобявате общините заради това, че не извършват контрол?Николай Нанков: Поради...Водещ: Защо изобщо трябва да се стига до тази ситуация да глобявате, а те самите да не са проконтролирали вече всичко?Николай Нанков: Ами, явно в някои случаи имаме пропуски в системата /.../ общините възлагат дейности и как се контролират избраните вече изпълнители, основно строителните дейности. Имахме и други случаи на етап строителство - с лоши графици, да ги наречем, не добре съгласувани графици от страна на строителите, да се санира в дъждовни части на седмицата и да се разпокриват блокове. Затова въведохме още по-строг механизъм, още по-строг контрол. Миналата седмица сезирахме общините - първо, на едномесечна база всеки един от блоковете, които са в процес на саниране, да бъде надлежно проверяван от /.../ на „Общинска администрация\". Ние си пускаме нарочни заповеди от ДНСК - знаете, за това поехме ангажимент още преди шест месеца. Отделно от това, общини, които допускат подобни пропуски, подобни слабости, които увреждат най-малкото ежедневието и комфорта на хората...Водещ: Да, какво означава глоба и с колко ще бъдат глобени - нещо административно?Николай Нанков: Нещо административно, естествено финансово, тъй като знаем, че финансовата санкция, финансовата глоба е най-добрият механизъм, за да се предотвратяват подобни инциденти и подобни случаи. Вие попитахте защо - ами, защото няма друг механизъм държавата чрез министерството да упражнява... тя има механизъм да упражнява контрол, но да упражнява санкционни действия, които.. и да не казвам самодисциплиниращо, но най-малкото ще възвърнат едно поне чувство на справедливост. Хубавото е поне, че сме въвели още отпреди, знаете, седем-осем месеца механизъм тези дейности, които са свързани с отстраняване на пропуски и дефекти от недобросъвестни строители, да остават за тяхна сметка, не за сметката на гражданите или на държавния бюджет.Водещ: Добре, набързо и към финала на разговора - за магистралите, за „Хемус\" и за магистрала „Струма\". Какво означава 120 км/час на новите участъци на Автомагистрала „Хемус\"? Означава ли, че скоростта ще бъде такава, че по магистралата ще трябва да се кара с по-малко, отколкото на другите, не със 140 км/час?Николай Нанков: Има разлика между проектната скорост и скоростта на движение. Проектната скорост определя геометричните елементи на пътя и се изчислява на база на максималната допустима скорост, по която един автомобил може да се движи при мокро време, но при чиста пътна настилка, овлажнена такава. При мокра обикновено на магистралите тя е с 10 километра по-ниска от допустимата скорост на движение. Т.е. ако проектираме „Хемус\" на 120 км/ч проектна скорост, допустимата максимална за движение ще бъде 130 км/ч. Убеден съм, че 2018 г., освен годината в пътния сектор на т.нар. тол-такси, за които говорихме, ще бъде и годината на Автомагистрала „Хемус\". Проектираме 50 километра, ще ги възложим за строителство. Отделно и 25 километра, които в момента се допроектират, има договор за инженеринг, ще стартират и те със своето строителство. Така че 75 километра от автомагистрала „Хемус\" през 2018 г. ще са в етап и на реализация.Водещ: И ще са започнали?Николай Нанков: Ще са започнали.Водещ: Но като проект, не като първа копка - така да...Николай Нанков: Като първа копка, да го наречем, 25 км започваме. Ако договорим, ако успеем тези, които ще възложим през второто тримесечие като строителство, ако успеем да сключим тръжната процедура, есента на 2018 г. може да започнем и с тях реално строителство.Водещ: Добре, първа копка поне на 25 км от магистрала „Хемус\".Николай Нанков: Поне на 25 км - до дни.Водещ: А какво се случва с магистрала „Струма\", която трябва да влезе в Кресна и да излезе от там? С Боян Петров разговаряхме за това и той даде предложение - поне предполагам, че и с вас е разговарял - в една тръба да бъде комбинирано движението и между автомобили, и между влаковете. Възможно ли е това да се случи?Николай Нанков: Няма невъзможни неща. Но аз съм притеснен от няколко факта. С цялото ми уважение, естествено, към „зелените\" организации и лично към Боян Петров, ние ще разгледаме много подробно, експертен съвет в /.../ предложения проект. Не че не е разглеждан понастоящем - януари 2017 г. още е разглеждан в идейна фаза. Но няколко притеснителни факта. На първо място са времевите срокове. Знаем, че ние сме притиснати до стената от гледна точка на време, защото до 2023 г. трябва да приключим с целия участък. Той е с влезли процедури по ОВОС, с проектиран и изпълнен участък в дефилето.Водещ: То няма време.Николай Нанков: То няма време. На второ място - имаме отрицателно становище от НКЖИ. Знаете, все пак говорим и за пътен, и за жп участък в /.../.Водещ: Защо отказват те?Николай Нанков: Четири години на етап строителство, съгласно проекта на една частна компания, между другото, едно проектантско бюро - да не го назовавам в ефир кое е - което също ме навежда на други съмнения, между другото, е, че четири години няма да се ползва линията от София за Солун, жп линията ще бъде в невъзможност да бъде използвана.Водещ: На какви мисли ви навежда /.../Николай Нанков: Частно проектантско бюро. Мисля, че във вашето студио се показа и машината, разбирайте и фирмата-изпълнител, която ще строи обектът. Все пак знаем, че сме демократична държава, имаме открити обществени поръчки, Закон за обществените поръчки, така че мисля, че е малко несериозно. Тази година - за „Струма\" да спомена - 30 километра нови ще бъдат въведени в експлоатация предсрочно, т.е. ще бъдат открити. Това е от Благоевград до Крупник и /.../ до Сандански.Водещ: Възможно ли е да загубим пари заради това забавяне, заради оспорването от страна на „зелените\" организации...Николай Нанков: Разбира се, че е възможно, но ще е...Водещ: /.../ „Струма\" в Кресненското дефиле?Николай Нанков: Разбира се, че е възможно, но ще бъде изключително безотговорно, ако загубим средства. Мисля, че във варианта, който имаме и понастоящем, със стъпките, които извървяхме, ще успеем 2023 г. да завършим, а той е най-безопасен за хората. ", "date": "2018.01.15", "title": "Нанков: До 19 месеца тол-системата ще е напълно готова"}
{"url": "http://www.cross.bg/detzata-krymova-bulgariya-1565513.html", "text": "/КРОСС/ Заместник-министърът на регионалното развитие и благоустройството Малина Крумова се срещна с ученици от Обединено иновативно училище „П.Р.Славейков\", село Джулюница по случай големия ромски празник „Василица\", с който се отбелязва началото на Новата година. Те изнесоха представление, символизиращо богатството от фолклорните традиции на различните етноси в България, съобщават от регионалното министерство.Децата пожелаха здраве и благополучие, споделяйки традициите на ромския, българския и турския фолклор, както и мечтите и надеждите на децата от малките населени места.Училището е част от мрежата на Център за междуетнически диалог и толерантност „Амалипе\", която е една от най-големите ромски организации в България. От 7 години не е имало отпаднало дете от училището, в което учат деца от най-различни етноси.„Много се радваме и Ви благодарим, че винаги ни подкрепяте\", изразиха своята признателност от център „Амалипе\". От своя страна, регионалният заместник-министър пожела на децата да бъдат здрави и все така усмихнати.", "date": "2018.01.15", "title": "Зам.-министър Малина Крумова се срещна с ученици-сурвакарчета по случай ромския празник \"Василица\""}
{"url": "http://www.cross.bg/siriiiskite-strategicheski-sili-1565520.html", "text": "/КРОСС/ Президентът на Турция Реджеп Ердоган се зарече да \"удави\" и „смаже\" още в начален етап граничните сили за сигурност на сирийските кюрди, които САЩ създават.По думите, тези нови сили на сирийските кюрди били \"терористична армия\".\"Ако сме стратегически партньори, САЩ трябва да се борят с тероризма заедно с нас, а не да използват една терористична групировка, за да се борят с друга терористична групировка\", коментира турският държавен глава, цитиран от news.bg.Той увери, че турските въоръжени сили са напълно готови, като те щели да се \"погрижат за проблемите\" и да \"прочистят терористите\" в района на сирийските северозападни гранични градове Африн и Манбидж, които са контролирани от сирийските кюрди. Военната операция можела да започне във всеки един момент и щяла да продължи докато \"нито един терорист не остане на нашите граници\".\"Имайте доверие в Турция, ако сме ваши стратегически съюзници. Ако са необходими войници в Ракка и Манбидж, можем да изпратим една или две бригади. Действайте с Турция. Това, което вършите, е погрешно, ще се срамувате пред вашия стратегически партньори\", изтъкна Ердоган.\"Тези 30 хил. терористи (въоръжени от САЩ) ще бъдат първите, които ще насочат оръжията си срещу американските войници, когато попаднат в беда. От САЩ зависи дали искат да изградят бъдеще с тези убийци, но ние не желаем нищо, което поставя нашата национална сигурност в опасност\", допълни турският президент.Ердоган подчерта, че след приключването на операцията в Африн и Манбидж, след това действията ще бъдат разширени и към други региони в Сирия.", "date": "2018.01.15", "title": "Ердоган се зарече да удави и смаже създаваната от САЩ армия от терористи"}
{"url": "http://www.cross.bg/mihalis-biletite-kontzerta-1565493.html", "text": "/КРОСС/ Концертът на Михалис Хаджиянис, който трябваше да се състои на 20-и април в зала 1 на НДК, ще се измести на 24-и март поради независещи от организатора и изпълнителя обстоятелства. Новата дата се налага вследствие на промени в програмата на българското европредседателство и провеждането на събитие в сградата, изискващо най-висока степен на сигурност. Закупените до момента билети за концерта на гръцката звезда ще важат без презаверка.Желаещите да върнат билетите си, могат да го направят чрез партньорската мрежа на „Ивентим\". Сумата ще може да бъде възстановена в конкретния обект, от който е взет билетът, до 15.02.2018 г.Билетите, закупени онлайн и платени с карта, могат да бъдат изпратени или занесени лично в централния офис, намиращ се на ул. 6-и септември 58 в София, като в рамките на 7 работни дни всеки клиент ще получи обратно пълната сума. В случай на плащане чрез наложен платеж или по банков път, билетите се изпращат по пощата с номер на банкова сметка, по която да бъде възстановена сумата, заедно с име на титуляр и телефонен номер за връзка. Цялата сума за закупени билети се изплаща веднага при връщане на билетите в централния офис на „Ивентим\" на посочения по-горе адрес.На всички фенове, които ще посетят специалното шоу на Михалис Хаджиянис, любимецът на българската публика обещава над два часа с най-обичаните си парчета. Един от най-успешните гръцки изпълнители за 21-ви век буквално е влюбен в страната ни и неслучайно концертите му у нас остават незабравими и за двете страни. По всяка вероятност Михалис отново ще изправи на крака зала 1 на НДК още от самото начало и ще накара всички да запеят с него емблематичните му авторски парчета като „De Fevgo\" (Няма да си тръгна), „То Kalokairi Mou\" (Моето лято), \"An Mou Tilefonouses\" (Ако ми беше звъннала) и много други.Билети за концерта на 24-и март могат да бъдат закупени на цени от 40 до 100 лв. онлайн, в мрежата на EVENTIM, включително бензиностанции OMV, билетен Център НДК и касата в The Mall.  ", "date": "2018.01.15", "title": "Заради европредседателството местят концерта  на Михалис Хаджиянис през март"}
{"url": "http://www.cross.bg/radev-yaponiya-rymen-1565514.html", "text": "/КРОСС/ „Изключително сме щастливи да ви приветстваме у нас. Високо оценяваме това първо в историята на двустранните отношения посещение в България на министър-председател на Япония, особено през тази значима за страната ни година, когато за първи път сме ротационен председател на Съвета на ЕС\". Това заяви държавният глава Румен Радев, който днес на „Дондуков\" 2 се срещна с министър-председателя на Япония Шиндзо Абе.Президентът Радев отбеляза, че Япония е наш традиционен приятел и приоритетен партньор, с който споделяме еднакви ценности и сходни позиции по важни международни въпроси.По време на разговора двамата се обединиха около мнението, че настоящата знакова визита на премиера Абе в България ще издигне нивото на двустранните отношения, ще стимулира разширяването на бизнес контактите и ще даде силен тласък за активизиране на сътрудничеството във всички области на взаимен интерес, особено в сферата на икономиката и инвестициите. „Наш приоритет в двустранните отношения е оползотворяването на значителния потенциал в инвестициите, търговията, иновациите, науката и технологиите, тъй като България е все по-привлекателна дестинация за развиване на бизнес\", посочи Румен Радев и изрази надежда, че все повече японски компании ще развиват у нас проекти с висока добавена стойност.„Япония подкрепя обединена Европа и се радваме, че един от приоритетите на българското председателство е насърчаването на европейската перспектива на държавите от Западните Балкани и подобряване на транспортната и комуникационната свързаност в региона\", отбеляза по време на срещата японският министър-председател. От своя страна президентът Радев приветства интереса на японската страна към държавите от региона и добави, че от съществено значение е и свързаността в научните проекти между държавите.Българският държавен глава и японският премиер Шиндзо Абе потвърдиха по време на срещата си, че поддържането на международния ред, основан върху демокрацията, свободата и върховенството на закона, е от ключово значение.„Следим внимателно и със загриженост обстановката около Северна Корея. България категорично осъжда севернокорейската ядрена програма и призовава тези опити да бъдат спрени\", заяви Румен Радев, според когото въпросът може да бъде решен единствено чрез преговори и диалог.Двамата се обявиха за допълнително насърчаване на богатия образователен обмен, базиращ се на сътрудничеството между научни институции и университети на двете страни.„Обменът на студенти и високи технологии е от изключително значение за нас и сме благодарни за ежегодно отпусканите японски държавни стипендии за обучение на наши студенти и специализанти\", посочи президентът Радев.Японската страна възнамерява да увеличи броя на стипендиите, които ще бъдат отпускани по линия на научния обмен. Плановете за това са във връзка с предстоящите през 2019 г. чествания по случай 110-годишнината от първите официални двустранни контакти, 80-годишнината от установяването и 60-годишнината от възстановяването на дипломатическите отношения. Общо бе виждането, че тези важни годишнини трябва да бъдат отбелязани по подходящ начин, включително с културна програма и размяна на визити на високо равнище.По време на срещата беше обсъдено и възходящото развитие на стратегическото партньорство между ЕС и Япония.„Като председател на Съвета на ЕС през първата половина на 2018 г., България е готова да продължи конструктивната си роля за диалога ЕС-Япония и да съдейства за близкото сътрудничество и координация по важни международни и регионални въпроси\", каза още Румен Радев.Румен Радев благодари на Шиндзо Абе за голямата подкрепа, оказана ни от Япония в годините на прехода на страната ни към демокрация и пазарна икономика. ", "date": "2018.01.15", "title": "Румен Радев на среща с Шиндзо Абе: Инвестициите, търговията, иновациите и науката са приоритетни в отношенията ни с Япония"}
{"url": "http://www.cross.bg/nikolova-oryahovitza-gorna-1565516.html", "text": "/КРОСС/ Във всички общини на територията на страната в момента се обновяват детски градини, училища и професионални гимназии. Над 624 млн. лв., осигурени от Оперативна програма „Региони в растеж\" 2014-2020 г. и държавния бюджет, се влагат в мащабните ремонтни дейности, които включват и ново технологично и учебно оборудване. Това обяви в Горна Оряховица заместник-министърът на регионалното развитие и благоустройството и ръководител на Управляващия орган на ОПРР Деница Николова. Тя заедно с кмета на общината инж. Добромир Добрев откриха обновената детска градина „Елена Грънчарова\" в града.Над 427 хил. лв. е инвестицията от европейската програма, която включва цялостно обновяване на сградата, мерки за енергийна ефективност, нов покрив, дограма, нови мебели, обзавеждане и оборудване за възпитателен процес и др. Общо 125 деца и 30 души персонал на градината се обучават и работят в изцяло обновена, подобрена, съвременна среда, отговаряща на най-високите стандарти, убеди се на място зам.-министър Николова.С откриването на детската градина в община Горна Оряховица приключи проектът за модернизация на цялата образователна инфраструктура, включваща общо две детски градини и най-голямото основно училище. За реновирането на сградите от европейската програмата са инвестирани около 3 млн. лв. Проектът приключва година по-рано от предвидения първоначално срок. До няколко месеца ще приключи и мащабният проект за модернизиране и благоустрояване на централната градска част на Горна Оряховица, финансиран от ОП „Региони в растеж\" 2014-2020 г. с близо 6 млн. лв.„Всичко, което даваме в сферата на образованието, било то финансов ресурс, или усилия от всеки един от нас, няма цена. Няма нищо по-хубаво от това да виждаме децата си да растат щастливи в модерна среда, в която се възпитават и учат\", отбеляза зам.-министър Николова. Тя допълни, че с изпълнението на проекта ще се създадат по-добри условия за обучение и труд в образователните институции.Проектът за обновяване на професионалните гимназии цели създаване на интелигентен растеж, за да може там, където бизнесът има нужда, да се откриват специалности и за да се улесни обучението на ученици по места. За нас е много важно това, че във всички общини се изпълняват обекти, свързани с подобряване на материалната база. Така на цялата територия на страната имаме възможност да обучаваме качествени специалисти, каза още Николова.", "date": "2018.01.15", "title": "С над 624 млн. лв. от ОП \"Региони в растеж\" 2014-2020 г. се обновяват детски градини, училища и професионални гимназии във всички общини"}
{"url": "http://www.cross.bg/bulgarskiyat-baky-premier-1565515.html", "text": "/КРОСС/ Министър-председателят Бойко Борисов пристигна на двудневно работно посещение в Баку. Веднага след пристигането той се срещна на \"четири очи\" с президента на Азербайджан Илхам Алиев, съобщават от правителствената пресслужба.В българската делегация са още министрите на транспорта Ивайло Московски, на енергетиката Теменужка Петкова, на земеделието Румен Порожанов и на икономиката Емил Караниколов.Утре българският премиер заедно с азербайджанския си колега Артур Расизаде ще участва в официалното откриване на авиолинията Баку-София.\"Действително има много обич между двата наши народа. Досега всичко, което сме се разбрали, се е случило. И мисля, че директната връзка между София и Баку ще помогне за бизнеса между двете страни. Ние проучихме вашия опит в електроразпределителните мрежи в Грузия и на други места. Надявам се президента Алиев да даде своята благословия и разпореждане за СОКАР\", посочи българският премиер при пристигането си.. ", "date": "2018.01.15", "title": "Борисов и четирима министри пристигнаха на посещение в Азербайджан"}
{"url": "http://www.cross.bg/bolnitzi-zdraveopazvane-stoiinev-1565512.html", "text": "/КРОСС/ „БСП подкрепя протеста на общинските болници - наглостта в сферата на здравеопазването не може повече да продължава\". Това обяви заместник-председателят на ПГ на „БСП за България\" Драгомир Стойнев по повод днешния протест на над 20 общински болници в страната, предава „Фокус\".„Казвам наглост, защото хората плащат своите осигуровки, те са коректни към държавата, а в същото време държавата не само, че не осигурява качествено, навременно и модерно здравеопазване, то просто не осигурява здравеопазване. Поради тази причина трябва да кажем край. Трябва да имаме реформа в здравеопазването, един устойчив модел, който да доведе до едно качествено здравеопазване, гарантиран достъп на българските граждани\", каза Стойнев.Заместник-председателят на ПГ на „БСП за България\" допълни, че от групата ще искат дебат с правителствени и неправителствени организации в четвъртък в Народното събрание.„Искаме да се осъществи именно такава среща, да се обсъдят проблемите в здравеопазването и какви действия и политики трябва да се предприемат, защото най-важното за един гражданин е неговото здраве\", посочи Стойнев.„Хората са притеснени за качеството на здравеопазването. Считам, че в четвъртък ще имаме една ползотворна среща\", заяви Стойнев.По думите му, когато се пита председателя на Здравна комисия д-р Даниела Дариткова какво се случва, тя казва, че ситуацията трябва да се анализира.„Както председателят на парламента Цвета Караянчева организира дискусия за социалния пол, така искаме и за общинското здравеопазване.. Десет години ГЕРБ анализират ситуацията. ГЕРБ управляват от десет години и направиха всичко възможно да закрият и затрият държавното и общинско здравеопазване\", допълни Стойнев и поясни, че ГЕРБ са позволили на частни болници да източват НЗОК.„Във връзка с очерталата се криза в българското здравеопазване, БСП изпрати писмо до Цвета Караянчева с искане, в четвъртък да бъде организирана дискусия в НС по проблемите на общинското здравеопазване\", уточни и зам.-председателят на парламента, и народен представител от ПГ на „БСП за България\" Валери Жаблянов.Той подчерта, че на тази дискусия народните представители трябва да разберат защо 31 общински болници в момента са в състояние на фалит, а може би и още толкова ще ги последват.„Защо държавният бюджет, който беше приет само преди един месец, не можа да намери необходимите средства за тях? Защо министър-председателят е в състояние да обещава пари в първия момент, в който му ги поискат, откъде се намират тези средства, след като не са гласувани в държавния бюджет и защо общинското здравеопазване трябва да разчита на подаянията на изпълнителната власт?\", попита Жаблянов.Според него няма община, която да не е потърпевша и призова министър Ананиев да отговори на тези въпроси. „Ако г-жа Караянчева откаже да организира тази дискусия, БСП ще покани всички тези организации в НС за обсъждане на този въпрос\", каза още Валери Жаблянов.Фалитът на общински болници води до допълнително обезлюдяване в страната, каза народният представител от ПГ на „БСП за България\" и член на Здравна комисия проф. Георги Михайлов по време на пресконференцията.Той поясни, че от БСП са имали тревожна среща с представители на Асоциацията на общинските болници преди Нова година.„Общинските болници категорично не приемат предложението на министерството, което е твърде общо, за трансформацията им в здравни центрове с по 20 легла\", коментира проф. Михайлов.Депутатът припомни, че тогава БСП са предложили целево субсидиране на общинските болници с 40 млн. лв. , както и създаване на условия в Новия национален рамков договор нов тип клинична пътека.„Ние смятаме, че няколко аспекта са много важни от дейността на общинските болници. Те се намират непосредствено до населените места на хора, които са в крайно отдалечено положение от големите областни, университетски болници в страната и са с много нисък социален статус и нямат възможност да пътуват\", коментира проф. Михайлов.По думите му с фалита на общинските болници, хората са оставени в едно сериозно неравностойно положение. Според него последното последствие от закриването на болниците е обезлюдяването на районите.Колегата му Асен Златев от Съвета по здравеопазване към Националния съвет на БСП заяви, че партията е инициирала основните на един нов модел на здраевопазването, което ще направи прелом в този съществуващ хаос и най-вече непрекъснато нарастване на недоволството от обслужване на гражданите. По думите му то е навсякъде.„Не само в отдалечените райони, но включително и в столицата\", допълни Златев.  ", "date": "2018.01.15", "title": "Стойнев: Наглостта в сферата на здравеопазването не може да продължава повече"}
{"url": "http://www.cross.bg/tankera-razliv-katastrofa-1565511.html", "text": "/КРОСС/ Китайски кораби са били изпратени да почистват огромния петролен разлив, след като ирански танкер потъна край бреговете на Китай, пораждайки опасения за опустошителни щети върху живота в морето, съобщава \"Франс прес\", цитирана от news.bg.Танкерът Санчи, превозващ 136 тона лек суров петрол от Иран, потъна вчера, след избухването на нов и огромен огън, изпращайки облак от черен дим на повече от километър над Източнокитайско море.Само три тела бяха открити от 32-членния екипаж след сблъсъка на танкера с товарния кораб CF Crystal на 6 януари, предизвиквайки пожар, който китайските кораби се затрудниха да потушат.Иранските власти заявиха, че няма надежда за намирането на оцелели сред екипажа от 30 иранци и двама бангладешци, предизвиквайки скръб и гняв сред семействата на моряците в Техеран.Издирвателната и спасителната операция бяха отменени, а почистването започна след като огънят на морската повърхност беше най-накрая овладян днес, уточни китайската държавна телевизия.Два кораба са разпръснали химикали с цел разтваряне на петрола. Разливът е дълъг 18,5 км и е широк 7,4 км, като се намира на изток от потъналия кораб. Това достига площ от около 129 кв. км.\"Дейностите по почистването са едно от най-важните неща, върху които съсредоточаваме вниманието си. Никой не иска да види мащабна вторична катастрофа\", посочи говорителят на китайското външно министерство, добавяйки, че причината за инцидента се разследва.Експертът от американския щат Аляска Ричард Стайнър нарече инцидента \"най-големият единичен разлив на петролен кондензат в историята\".Дори ако само 20 процента от товара на танкера се е излял в морето, това ще бъде количество, горе-долу еквивалентно на катастрофалния разлив на петрол в Аляска през 1989 г. от танкера Exxon Valdez. ", "date": "2018.01.15", "title": "Борба с невиждана екологична катастрофа след потъването на иранския танкер"}
{"url": "http://www.cross.bg/potok-samo-lavrov-1565522.html", "text": "/КРОСС/ Втора тръба на газопровода „Турски поток\", която да захранва Европа, ще се строи само при твърда гаранция от Европейския съюз, като Русия е готова да обсъжда маршрута на трасето. Това обяви на пресконференция в Москва руският външен министър Сергей Лавров, предава БТВ.„В момента се строи само първата тръба, която е предназначена за потребителите в Турция. Втора може да се изгражда само ако получим железобетонни гаранции от Европейската комисия, че няма да ни извъртят същия номер като този с „Южен поток\", по отношение на България. Тя сега отново е готова да обсъжда вариант, при който да приеме на своя територия втората тръба на „Турски поток\", обясни Лавров.Той визира решението на президента Владимир Путин да се откаже от „Южен поток\" през 2014 г., след като ЕК поиска проектът да съответства на европейските разпоредби.Отново по газовата тема Лавров днес заяви, че САЩ „не издържат на честната конкуренция на Русия\" и именно поради тази причина притискат политически европейските страни да строят съоръжения за получаване на втечнен газ, който, по думите му, ще е по-скъп.", "date": "2018.01.15", "title": "Лавров: \"Турски поток\" ще мине през България само при железобетонни гаранции, че ЕК няма пак да ни извърти номер"}
{"url": "http://www.cross.bg/smurtta-avtomobila-plovdiv-1565518.html", "text": "/КРОСС/ Мъж на 58-години от Пловдив е издъхнал в автомобила си, след като се полял се с нафта и се запалил, съобщиха от полицията, предава \"24 часа\". Инцидентът е станал на паркинг на голяма търговска верига в кв. \"Тракия\".Там мъжът спрял автомобила си „Ауди\", заключил се вътре и си драснал клечката. Клиенти на магазина забелязали черния дим от колата му и се обадили на тел. 112. Пристигналите на място полицаи и пожарникари счупили предното стъкло и открили мъжа.Според съдебните медици смъртта му е настъпила от задушаване.Мъжът е имал досега три неуспешни опита да сложи край на живота си.В районната прокуратура в града е образувано досъдебно производство за смъртта му. Разследването ще установява дали някой не го е склонил към самоубийство.", "date": "2018.01.15", "title": "Мъж се самозапали на паркинг на хипермаркет в Пловдив"}
{"url": "http://www.cross.bg/eksploatatziya-manolova-komentira-1565519.html", "text": "/КРОСС/ Трудовата експлоатация като термин се избягва от институциите. Тази констатация направи омбудсманът Мая Манолова по време на кръгла маса по проблемите, свързани с трудовата експлоатация.Мая Манолова коментира, че реално терминът се е \"изпарил\" от публичното говорене и се замества с нарушения на трудовите права, нарушение на трудовото законодателство, които обаче често прерастват в трудова експлоатация, предава news.bg.Жалбите в институцията на омбудсмана, свързани с неразплатени трудови възнаграждения, са близо 4 000. Сумата, с която работниците се ощетяват на година от некоректни работодатели, които не им изплащат възнагражденията, по данни на Главна инспекция по труда възлизат на близо 30 млн. лв. на година.Според Манолова съвременните класически форми на трудова експлоатация са да работиш, без да ти плащат, да работиш извънредно, да работиш без трудов договор, да работиш в лоши условия на труд.Манолова констатира, че миналата година са успели да постигнат важни промени в законите. По думите ѝ сега предизвикателствата са пред отчитането на работното време, тъй като заради сумарното изчисляване на работното време, реално осемчасовият работен ден в някои производства отдавна е забравен.Надежда Стойчева, изпълнителен директор на Асоциация \"Анимус\", партньор и основен организатор на днешния форум, коментира, че трудовата експлоатация може да се счита като част от феномена на трафика на хора.Според Конвенция на Международната организация на труда \"принудителният труд се определя като всяка работа или услуга, изисквана от дадено лице под заплахата от каквото и да е наказание и извършването на която лицето не е изявило доброволно намерение\".Проблемът е, че трудовата експлоатация се счита за престъпление, а нарушаването на трудовите права се счита за административно нарушение, за което работодателите получават глоби.Стойчева коментира, че реално някои фирми се движат по ръба на трудовото законодателство. Това са фирми, които са във фалит и работниците не са получили с месеци заплатите си.В много от случаите трудовата експлоатация е сведена до насилствено принуждение или полагане на принудителен труд. Понякога тя е свързана с измама. Стойчева поясни, че феноменът трудова експлоатация се свързва и с трафика на хора.Заместник-министърът на вътрешните работи Красимир Ципов коментира, че трафикът на хора е едно от сериозните престъпления днес. Той изрази удовлетворението си, че успоредно с оперативната работа се полагат усилия от неправителствения сектор за задълбочаване на сътрудничеството, включването на синдикатите и представителите на бизнес сектор. ", "date": "2018.01.15", "title": "Мая Манолова: Институциите избягват термина трудова експлоатация"}
{"url": "http://www.cross.bg/makedoniya-protiv-gurtziya-1565521.html", "text": "/КРОСС/ Почти 70 процента от гърците са против да се използва името \"Македония\" от бившата югославска република, показва социологическо проучване на Marc за гръцкия вестник \"Прото тема\", предава news.bg.Общо 68% от респондентите заявяват, че Атина не трябва да се договаря със Скопие в спора за името, ако включва Македония. Само 23,6% подкрепят компромис.Социолози коментират, че проучването потвърждава тежката ситуация, пред която е изправена гръцкото правителство, докато преговарящи от двете балкански държави се опитват да разрешат 25-годишния спор.Гръцкият военен министър Панос Каменос поиска организиране на референдум по казуса.Проучването показва, че гръцките партии като цяло са против използване на името \"Македония\". Според сондажа 73,3% от анкетираните в Македония и Тракия в Северна Гърция са против. Процентът е значително по-нисък в южната част на страната. Например в Атина 62,5% са против компромис.Както е известно Гърция не признава Република Македония под това име и поради тази причина в международни институции, включително и ООН, страната фигурира под названието Бивша югославска република Македония. Името е и причина Атина от дълго време да налага вето на Скопие за започване на преговори за влизане в НАТО. Причината е, че според Гърция по този начин от Скопие предявяват претенция към цялата географска област Македония, която както е известно в голямата си част се намира и в Гърция, а и в България.В последния месец имаше раздвижване по темата, като от македонска страна показаха, че са склонни да променят сегашното си конституционно име Република Македония. Като най-възможен вариант обаче изпъква Нова Македония, което очевидно също не се харесва на гръцкото население.", "date": "2018.01.15", "title": "Гърците са категорични: Скопие не трябва да използва \"Македония\" в новото си име"}
{"url": "http://www.cross.bg/portokali-trumbesh-kraii-1565510.html", "text": "/КРОСС/ Румънски тир и микробус се удариха леко на пътя Русе-Велико Търново, край Полски Тръмбеш в понеделник сутрин, съобщи Нова тв. Камионът превозвал портокали, които се разпилели на мястото на инцидента.Причината за сблъсъка вероятно е непочистеният участък от пътя. Шофьорът не успял да спре навреме и се ударил в движещия се пред него бус - също с румънска регистрация.Пред медията водачът на тежкотоварното превозно средство разказа, че веднага след катастрофата, преминаващи спрели уж, за да помогнат, но всъщност са го обрали.Задигнали портфейла му, в който имало около 1500 евро. Заради инцидента и разпилените по платното портокали движението край Полски Тръмбеш временно се извършваше в едната лента.  ", "date": "2018.01.15", "title": "Румънски тир с портокали се обърна край Полски Тръмбеш, минувачи обраха шофьора"}
{"url": "http://www.cross.bg/denyov-zhertvite-katrin-1565503.html", "text": "/КРОСС/ Френската актриса Катрин Деньов потвърди подписа си под обръщение в подкрепа на свободата на мъжете да ухажват настойчиво жените, но поднесе извиненията си на жертвите на сексуално насилие. Текстът бе публикуван в неделя вечерта на сайта на ежедневника \"Либерасион\" (Libération),  предава БГНЕС.Деньов подчерта, че се извинява само на тези от жертвите на сексуално насилие, които са се почувствали засегнати от обръщението, публикувано в \"Монд\".Както е известно известната френска актриса и около 100 други жени поставиха имената си под декларация, осъждаща лавината от \"изобличавания\", която последва твърденията, че холивудският продуцент Харви Уайнстийн е атакувал сексуално жените в продължение на десетилетия. Във вторник една от най-почитаните френски актриси Катрин Деньов се обяви срещу новия „пуританизъм\", предизвикан от секс скандалите, и обяви, че мъжете трябва да имат право настойчиво да докосват жените. Деньов и още 99 френски жени творци и преподавателки подписаха отворено писмо, отпечатано във в. „Монд\". Според подписалите писмото последвалият „лов на вещици\" е заплаха за сексуалната свобода.„Изнасилването е престъпление, но да се опитваш да съблазниш някого, дори да е упорито или непохватно, не е престъпление, а галантност и това не е признак на агресивен мачо\", се казва в писмото.100-те французойки изтъкват, че добилата публичност история с Уайнстийн е дала възможност да се обърне внимание на проблема със сексуалното насилие срещу жени, особено в контекста на злоупотребата със служебно положение от страна на някои мъже. Но, според тях, „тази свобода на словото придобива противоположна форма\", когато тези, които отказват да подкрепят нападките, биват заклеймявани като предателки, прикриващи престъпници. Авторките изтъкват, че започнатата в социалните мрежи кампания в подкрепя на жертвите на секс тормоз е прераснала в начин за публично предявяване на обвинения срещу хора, които фактически не получават право на ответни действия и биват приравнени към сексуалните престъпници.„Такова прибързано правосъдие вече доведе до жертви, някои мъже се сблъскаха с ограничения в работата, бяха уволнени, макар че постъпката им е била в това, че са докоснали нечие коляно, опитали са се да откраднат целувка, да говорят на интимни теми по време на работен обяд или да изпратят съобщение със сексуален характер на жена, която не отговоря на чувствата им\".По-късно италианската актриса Азия Ардженто, която беше сред първите, които обвиниха Уайнстийн, реагира гневно в \"Туитър\" по отношение на Деньов и другите подписали декларацията. Водещи френски феминистки също подложиха звездата на безмилостни нападки в писмо до френското радио, определяйки нея и съмишленичките ѝ като \"апологети на изнасилването\".„Да се каже, че #MeToo е пуританска и е движено от \"омраза към мъжете\" е \"презрение\" към жертвите на злоупотреба и сексуален тормоз, настояват феминистите, обвинявайки своите противнички, че се опитват да \"затръшнат капака\", отворил се от скандала с Уайнстийн. Те заявиха, че повечето от жените, които са подписали писмото до ежедневника \"Монд\", са \"рецидивисти в защитата на прелъстителите на деца\", имайки предвид филмовия режисьор Роман Полански, когото Катрин Деньов подкрепя в дългата му борба срещу екстрадиране в САЩ по обвинения в изнасилване. ", "date": "2018.01.15", "title": "Катрин Деньов се извини на жертвите на сексуално насилие, но отново се обяви против лова на вещици срещу мъжете"}
{"url": "http://www.cross.bg/dvizhenieto-atanasov-ysloviya-1565504.html", "text": "/КРОСС/ Над 900 машини обработват пътните настилки по републиканската мрежа. Автомагистралите са почистени до асфалт, съобщи председателят на Управителния съвет на Агенция „Пътна инфраструктура\" инж. Дончо Атанасов. Шофьорите трябва да карат внимателно и с по-ниска скорост, защото се пътува при зимни условия, а снеговалеж има в почти цялата страна. Апелирам да се внимава, защото все пак е зима и сутрин, когато температурите са доста по-ниски е възможно да има заледяване, въпреки че опесъчаваме постоянно, заяви инж. Атанасов.Ограничено и движението за камионите над 12 тона по старопланинските проходи Троянски, Котленски, Петрохан, и Шипка. Без ограничения е преминаването през Айтоски, Обзорски, Печинско, Превала, Предел, Републиката, Ришки и Рожен. Забранено за МПС над 3,5 тона е преминаването през проходите Дюлински и Пампорово. Ограничено е движението на товарни автомобили над 10 тона през Вратник и Твърдишки.Заради завъртял си сутринта тежкотоварен камион на пътя Плевен - Бяла за кратко е било затруднено движението по първокласния път, но трафикът бързо е нормализиран, обясни инж. Атанасов. За случай е назначена проверка, която ще установи причините.27-те областни пътни управления и снегопочистващите фирми работят на 24-часов режим и продължават поддържането на републиканската пътна мрежа. Агенция „Пътна инфраструктура\" препоръчва на шофьорите, на които им предстои пътуване, да тръгват на път само с подходящи гуми, тъй като прогнозите са за засилване на снеговалежа през деня, да карат със съобразена скорост и повишено внимание, спазвайки указанията на „Пътна полиция\".  Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.01.15", "title": "Шефът на АПИ: Над 900 машини обработват настилките. Републиканските пътища са проходими при зимни условия"}
{"url": "http://www.cross.bg/balkani-zapadnite-gora-1565505.html", "text": "/КРОСС/ За по-близки отношения - политически и икономически, и сигурност в целия балканския регион се обявиха президентите на България и Черна гора Румен Радев и  Филип Вуянович, които се срещнаха на „Дондуков\" 2.„За мен е удоволствие да бъда домакин на първи държавен глава от Западните Балкани. Тази визита е дълбоко символична. Показва много неща - че България оценява високо усилията, които Черна гора полага за своята евроинтеграция. Приветстваме Черна гора за успехите, които бележи по пътя за своята европейска интеграция. Представлява добрия пример на Западните Балкани как една държава предприема дълбоки и сериозни реформи, как постига добро бъдеще и за себе си, и за своите съседи\", заяви Радев, цитиран от „Фокус\".По думите му основният приоритет на Председателството на Съвета на ЕС е перспективата за интеграция на Западните Балкани.„Обединяваме се около позицията, че просперитет може да има само когато има сигурност и стабилност в нашия регион. Обсъдихме и много въпроси, касаещи нашите двустранни отношения. Много важно за тези отношения е да имаме активен диалог на най-високо политическо ниво. Показваме с вашата визита и много важна особеност на цялата организация на нашето председателство и приоритетната тема за Западните Балкани. Много важна е комуникацията, която върви\", допълни Радев.Според него още по-важно е, че темата за Западните Балкани води до повишаване на комуникацията между държавите от региона.„И двамата не сме доволни от нивото на двустранния стокообмен. Той може да бъде по-голям. Ще работим за свързаността на региона. Важно е за нас нашите граждани да могат да пътуват по-добре, по-често и по-свободно. Оттук ще се засилят и в контакти, касаещи инвестиции, бизнес, образование, култура\", каза още Румен Радев.През февруари ще бъде съобщена стратегията за присъединяване на държавите от Западните Балкани към ЕС. Това обяви самият Филип Вуянович след срещата.„Искам да кажа съвсем искрено и открито, че това посещение го възприемам като една особена чест, която се оказва на Черна гора. Две са причините за това. Първо, имах възможността отново да изразя изключителното си удовлетворение от близките отношения между нашите държави, които могат да са пример за региона. През първите работни дни на България като председател на Съвета на ЕС страната определи един от най-важните приоритети - европейската перспектива и свързаността на Западните Балкани. Западните Балкани в миналото показаха, че този регион изисква едно важно и чувствително отношение на ЕС, че Западните Балкани като част от ЕС ще бъдат гаранция за стабилността и развитието. Брюксел и държавите от ЕС ще продължат бюджетната подкрепа за Западните Балкани по отношение на инфраструктурата, транспорта и енергетиката\", заяви Вуянович.По думите му Западните Балкани се нуждаят от това да развиват транспортната си инфраструктура, да използват по-добре своите енергийни ресурси и очакват ЕС да продължи интензивната си подкрепа и да подпомага обновяването и укрепването на инфраструктурата.„Много е важно, че бяха определени съответните рамкови дати за тези съвместни дейности, през февруари да бъде съобщена стратегията за присъединяване на държавите от Западните Балкани. Ние, както и България, сме за това да се присъединяваме по индивидуалните си заслуги, да бъде оценявана всяка държава в процеса на присъединяване според онези достижения, които са заслужени в процеса на интеграция. Трябва да се знае, че това, което се осигури в процеса на присъединяване ще получи адекватна реакция от страна на ЕС\", допълни черногорският президент и добави, че през април месец ще бъде отчетен напредъкът на всяка държава и ще се знае какво е направено и какво би трябвало да се направи занапред.„През май месец, тук в София, след 15 години да се проведе една среща на върха на ЕС и Западните Балкани, на която да се направи един разрез, сечение на всичко, което е постигнато и ясна визия на това, което предстои за Западните Балкани. Вярвам, че нашите приятели тук в София са изцяло отдадени и Черна гора също ще се старае да продължи да бъде лидер с досегашния успешен процес на присъединяване. Това ще бъде едно окуражаване и на останалите държави, както и шанс всички заедно да се приближим повече до Европа. Черна гора е и партньор, и приятел на България\", посочи Вуянович.Той добави, че са изключително благодарни за подкрепата на България за присъединяването на Черна гора към НАТО.„Благодарни сме, че България видя в Черна гора един партньор в процеса на присъединяване към ЕС, който заслужава да бъде гост на България през първите работни дни на страната като председател на Съвета на ЕС\", каза още Филип Вуянович. ", "date": "2018.01.15", "title": "Румен Радев: Просперитет в нашия регион може да има само когато има сигурност и стабилност"}
{"url": "http://www.cross.bg/antonov-beshe-angel-1565506.html", "text": "/КРОСС/ Прокуратурата проверява началника на Националната служба за охрана (НСО) Ангел Антонов за злоупотреби, съобщава Offnews.Проверката е започнала по сигнали на служители в НСО, които са съобщили за разхищение на средства. Според БТВ в тях се твърди, че злоупотребите са в автопарка в Кричим, който Антонов е използвал за лично ловно стопанство. Тези сигнали са препратени в прокуратурата, която е започнала проверките.Говорителят на Военно-окръжна прокуратура - София полк. Елин Алексов коментира само, че „има проверка, касаеща НСО\".Той отказа да даде повече подробности и дали обект на проверката е Антонов. Алексов поясни, че ако бъдат установени нередности, от държавното обвинение ще оповестят това.Пред \"Фокус\" той обаче допълни: \"Проверява се и дейността на директора на службата ген.-лейт. д-р Ангел Антонов\". ", "date": "2018.01.15", "title": "Военната прокуратура проверява шефа на НСО"}
{"url": "http://www.cross.bg/lavrov-koreya-zaradi-1565502.html", "text": "/КРОСС/ Министърът на външните работи на Русия Сергей Лавров отправи поредни критики към САЩ заради агресивната ѝ външна политика в последно време и главно заради отношението към ситуацията на Корейския полуостров и с иранската ядрена програма. Изявлението си той направи по време пресконференция за дейността на руската дипломация през 2017 г.Според Лавров последното изявление на Вашингтон за иранската ядрена сделка не внася оптимизъм и стабилност. Той заяви, че през 2017 г. развитието на външната политика: \"беше сложно, в света имаше множество огнища на напрежение\".Лавров припомни, че в последните месеци на миналата година  \"сериозно е обострена ситуацията заради заплахи, които тръгват от Вашингтон\", в това число и решаване на проблема в Корейския полуостров \"изключително по силов път\".\"Последното заявление на (ръководството на САЩ), чиято цел е да осуети изпълнението на Съвместния всеобхватен план за действие по иранската ядрена програма също не добави оптимизъм и стабилност\", каза Лавров, цитиран от news.bg.Русия смята, че всички конфронтационни действия по отношение на кризата около Северна Корея, включително военните учения, провеждани от САЩ и Южна Корея, трябва да бъдат прекратени и всички страни да се стремят към политическо разрешение на кризата. Той повтори, че е необходимо да се \"успокоят\" и \"замразят\" враждебните действия на Корейския полуостров.Руският първи дипломат разкритикува подхода на Вашингтон към Северна Корея и Иран, подчертавайки, че \"САЩ искат да диктуват ултиматуми и не желаят да се вслушат в други геополитически сили\".Лавров добави, че Москва и Пекин си сътрудничат по въпроса за ядрената програма на Северна Корея и подчерта подкрепата на страната му за двустранните преговори между Сеул и Пхенян.Сергей Лавров засегна и темата за Украйна, като обяви, че САЩ и Европа ясно виждат, че сегашните украински власти се опитват да провокират силов сблъсък в Донбас.„Нашите западни колеги от Европа и САЩ , знаем това от разговори, прекрасно разбират тактиката, която сегашните украински ръководители осъществяват по отношение на Минските споразумения. Те прекрасно виждат, че украинските ни съседи, както и преди се опитват да провокират силова фаза на това противопоставяне и по този начин да отвлекат вниманието от това кой саботира комплексът от мерки от Минск\", коментира руският външен министър.Лавров допълни, че уважава териториалната цялост на Украйна в границите, установили се след референдума в Крим. ", "date": "2018.01.15", "title": "Лавров: Международната ситуация сериозно се обостри заради заплахите на Вашингтон"}
{"url": "http://www.cross.bg/sofiya-kaloyan-priemna-1565508.html", "text": "/КРОСС/ На 16 януари, от 15.00 до 17.00 часа, лидерът на БСП - София Калоян Паргов и народният представител от \"БСП за България\" Георги Свиленскище бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86. ", "date": "2018.01.15", "title": "Лидерът на БСП – София Калоян Паргов и депутатът от \"БСП за България\" Георги Свиленски ще проведат приемна за граждани"}
{"url": "http://www.cross.bg/makedoniya-bulgariya-repyblika-1565507.html", "text": "/КРОСС/ Македонският парламент официално ратифицира Договора за приятелство, добросъседство и сътрудничество с България.Споразумението бе подписано още на 1 август  от премиерите на двете страни Бойко Борисов и Зоран Заев в Скопие. Ратифицирането му в македонския парламент става точно на датата (15 януари), на която през 1992 г. България стана първата страна, която официално призна независимостта на новата държава Република Македония.Договорът бе ратифициран с 61 гласа „За\" и 1 „въздържал се\" от общо 120-членния македонски парламент .  Опозицията от ВМРО-ДПМНЕ отказа да влезе в залата за гласуването на ратификацията на договора.\"Договорът защитава интересите и на Македония, и на България. Има хубава символика, защото на днешния ден първа България призна независимостта на Македония като държава\",  заяви външният министър на Македония Никола Димитров.Министерството на външните работи на Република България веднага взе отношение и приветства решението на парламента на Република Македония да ратифицира Договора за приятелство, добросъседство и сътрудничество между двете държави.\"С този акт се потвърждава волята за изграждане на добросъседски отношения, които са важен елемент от европейската перспектива на всички държави от Западните Балкани.Република България ще продължи да бъде активна в подкрепата си за европейската интеграция на Република Македония.Това е стратегически избор на нашата държава, залегнал и в приоритетите на българското Председателство на Съвета на ЕС. Договорът за приятелство, добросъседство и сътрудничество с Република Македония е основан на споделени европейски ценности, които правят региона по-единен и по-силен\", пишат от МВнР.Председателят на Народното събрание Цвета Караянчева пък поздрави своя македонски колега Талат Джафери по повод ратифицирането на договора.Според изпратеното от нея писмо \"ратифицирането на документа е историческа стъпка, с която се потвърждава волята на нашите две страни да продължат усилията си за изграждане на модерни, добросъседски отношения, основани на европейските ценности\". Тя изразява своята увереност, че договорът ще даде импулс за развитие на сътрудничеството и приятелството между България и Македония във всички области.  ", "date": "2018.01.15", "title": "Македония ратифицира договора за добросъседство"}
{"url": "http://www.cross.bg/borisov-hoiit-bulgariya-1565500.html", "text": "/КРОСС/ Премиерът Бойко Борисов се срещна със заместник помощник държавния секретар на САЩ Хойт Йи, който е на работно посещение в България, съобщават от правителствената пресслужба.Българският министър-председател представи приоритетите на Българското председателство на Съвета на ЕС. Двамата обсъдиха и двустранното сътрудничество в различните области от взаимен интерес. Хойт Йи приветства, че темата за Западните Балкани намира място в дневния ред на председателството. Той поздрави Бойко Борисов за подписването на Договора за приятелство, добросъседство и сътрудничество между България и Република Македония, като подчерта, че стабилността и развитието на Балканите са изключително важни не само за региона, но и за цяла Европа. Заместник помощник държавният секретар на САЩ пожела успех на първото Българско председателство на Съвета на ЕС.  ", "date": "2018.01.15", "title": "Борисов се срещна с висш американски дипломат"}
{"url": "http://www.cross.bg/talanti-sinapov-anton-1565499.html", "text": "/КРОСС/ Двама от спортните таланти на „Еврофутбол\" за 2017 г. - Антон Синапов и Димитър Герджиков, за втори път от началото на месеца отчитат висок резултат - този път в петия кръг от Световната купа по биатлон в Руполдинг, Германия.Отборът на България завърши на 9-о място в мъжката щафета на 4х7.5 км., след като Антон Синапов, Димитър Герджиков, Красимир Анев и Владимир Илиев използваха девет допълнителни патрона и завършиха без наказателна обиколка.Преди броени дни в Оберхоф (Германия) българските биатлонисти се класираха на 8-о място. ", "date": "2018.01.15", "title": " Нов силен резултат за спортни таланти на \"Еврофутбол\" в биатлона"}
{"url": "http://www.cross.bg/kontrol-izpulnenie-obshtinite-1565501.html", "text": "/КРОСС/ От регионалното министерство разпратиха допълнителни изисквания към общините за по-строг и ефективен контрол на санирането, според които представители на общината и строителния надзор вече ще трябва да правят проверки на място поне веднъж в месеца. По време на процеса на саниране и преди подписването на констативен акт ще трябва да се съставят и протоколи от проверките. Също така на достъпно място във всеки вход трябва да има информация за контакт  - име, телефон и имейл с отговорните общински служители, които упражняват строителния надзор и инвеститорския контрол както и на съответното подразделение на Дирекцията за национален строителен контрол (ДНСК). Общините трябва да следят и за нерегламентираното използване на подизпълнители.Няма конкретен повод държавата да налага по-строг контрол върху програмата за саниране на многофамилни блокове, целта е единствено дългосрочното изпълнение на програмата, заяви в коментар на предприетите мерки зам.-министърът на регионалното развитие Малина Крумова. В ефира на \"Хоризонт\" тя обясни, че момента ведомството изработва план, с който ще задължи общините и ДНСК да следят по-строго за нередности при изпълняването на санирането:„Там, където се изпълняват дейности по програмата, те да бъдат качествени и да не се омаловажават успехите от нея с недобросъвестно изпълнение от страна на строителите. Реално погледнато, ние не налагаме повече контрол, просто обръщаме внимание, че общините трябва ефективно да си изпълняват функциите.Тъй като по Закона за устройство на територията в строителния процес възложителят е основна фигура и ефективното изпълнение, ефективният контрол на качественото изпълнение е задължение на възложителя както по ЗУТ, така и по Закона за обществените поръчки\", обясни Крумова.По думите ѝ, държавата не търси начин непременно да санкционира общините, а търси механизъм, с който да гарантира качественото изпълнение. При установени нарушения обаче ще има и финансови наказания.„Ако има нанесени щети или пък некачествено изпълнение и протекли блокове  - чуваме за такива почти постоянно, тогава естествено хората, които не са предприели съответните ефективни действие навреме, следва да понесат и съответната отговорност\", подчерта Крумова.Тя изрази надежда новата жилищна стратегия да бъде представена за обществено обсъждане в рамките на месец. ", "date": "2018.01.15", "title": "Малина Крумова: Общините трябва ефективно да изпълняват функциите си по контрола на санирането"}
{"url": "http://www.cross.bg/gora-cherna-borisov-1565489.html", "text": "/КРОСС/ Министър-председателят Бойко Борисов се срещна с президента на Черна гора Филип Вуянович. Двамата обсъдиха европейската перспектива на страните от Западните Балкани, която е сред приоритетите на Българското председателство на Съвета на ЕС. Това съобщиха от правителствената информационна служба.България потвърждава готовността си да продължи да помага за преговорния процес на Черна гора. По време на разговора беше дискутирано и регионалното сътрудничество. Двамата бяха единодушни, че темата за „свързаността\" е изключително важна за укрепването и икономическото развитие на региона.", "date": "2018.01.15", "title": "Борисов обсъди европейската перспектива на Западните Балкани с президента на Черна гора"}
{"url": "http://www.cross.bg/klientite-stoiinost-klienti-1565488.html", "text": "/КРОСС/ Средната стойност на фактурите за топлинна енергия на битовите клиенти на EVN Топлофикация в Пловдив през декември 2017 г. е 80,32 лв. с ДДС. Стойностите на фактурите по отделните групи клиенти за декември 2017 г. са както следва:•\t70,46% от клиентите имат фактури със стойност до 100 лв. (с ДДС)•\t24,24% от клиентите имат фактури със стойност от 100 лв. до 200 лв. (с ДДС)•\t5,3% от клиентите имат фактури със стойност над 200 лв. (с ДДС).EVN Топлофикация напомня на своите клиенти някои лесни стъпки за нормалното функциониране на вътрешните инсталации на сградите. Съветите са полезни, предвид че поддържането на вътрешните отоплителни инсталации в жилищните сгради и апартаменти е отговорност на клиентите.- клиентите да следят да няма оставени отворени прозорци на стълбищните площадки и общи части на жилищната сграда (входове, мазета, гаражи). Всеки продължително отворен прозорец допринася към по-бързото изстиване на сградата и по-голямата обща консумация на топлинна енергия.- щo се отнася до инсталациите вътре в апартаментите, e добре клиентите да не покриват отоплителните уреди с дълги и тежки завеси и да не поставят пред тях мебели и декоративни прегради, които по този начин да спират топлината- важно е радиаторите да не бъдат изключвани напълно при отсъствие през деня, защото така стените на жилището изстиват и впоследствие уредите консумират повече енергия, за да достигнат отново желаната висока температура. ", "date": "2018.01.15", "title": "Средната стойност на фактурите на битовите клиенти на EVN Топлофикация в Пловдив за декември 2017-а е 80,32 лв. "}
{"url": "http://www.cross.bg/bolnitzi-obshtinskite-pomosht-1565486.html", "text": "/КРОСС/ Близо 28,5 млн. лв. ще отпусне Министерството на здравеопазването за дейности, извършвани от общинските болници по реда на Методиката за субсидиране на лечебните заведения за 2018 г. Това съобщиха от пресслужбата на здравното ведомство броени часове преди .Със сумата ще бъдат финансирани дейности по оказване на спешна медицинска помощ, дейности, попадащи извън обхвата на задължителното здравно осигуряване, осъществявани от общинските лечебни заведения в труднодостъпни и/или отдалечени райони на страната; дейности, свързани с медицинската експертиза (ТЕЛК) и други. Броят на субсидираните лечебни заведения се очаква да надхвърли 100, т.е. над 83% от всички общински лечебни заведения на територията на страната.От министерството напомнят, че извън Методиката министерството няма право да отпуска целеви субсидии, защото това би попаднало в графа „нерегламентирана държавна помощ\", за което страната ни ще бъде санкционирана от Европейската комисия.За да подпомогне общинските здравни структури в страната, МЗ изразява готовност за оказване на методологическа и експертна помощ за преструктурирането им. Кметовете и общинските съвети ще бъдат запознати с мерките за оздравяване на държавните болници, за да ги ползват като отправна точка за оздравяване на изпадналите в тежко финансово състояние техни лечебни заведения. Окончателното решение за преструктуриране обаче е право на собственика - съответните общини.Анализът, извършен от екипа на министър Ананиев, е базиран върху изследване потребностите на населението от здравни грижи и дейности на територията на всяка от 28-те области в страната, като са отчетени демографската структура на районите и картината на социалнозначимите заболявания на населението. На това основание МЗ категорично смята, че евентуално преобразуване на някои многопрофилни болници за активно лечение в диагностично-консултативни центрове, не би оказало негативно влияние върху достъпа на населението до медицинска помощ.Успоредно с това, за да се гарантира достъпът до спешна медицинска помощ на българските граждани, МЗ, в изпълнение на големия инвестиционен проект за модернизация на спешната помощ, предвижда обновяването или изцяло новото изграждане на общо 237 филиала и центрове за спешна медицинска помощ.Освен това, Министерството на здравеопазването напомня, че в рамките на преговорите за Националния рамков договор ще се преразгледат клиничните пътеки, по които работят общинските болници, като същевременно МЗ актуализира и медицинските стандарти. По този начин на общинските болници ще бъде дадена възможността да реализират своята дейност в условията на финансова стабилност и предвидимост.Към 30.09.2017 г. функциониращите общински болници са 121, в това число - 7 комплексни онкологични центъра, 9 специализирани болници за активно лечение на фтизиатрични заболявания, 11 центъра за психично здраве и 6 центъра за кожно-венерически заболявания. Общите задължения на общинските болници възлизат на 100,270 млн. лв., а просрочените задължения са на стойност 44,178 млн. лв. ", "date": "2018.01.15", "title": "Здравното министерство отпуска 28,5 милиона лева за общинските болници"}
{"url": "http://www.cross.bg/tol-sistemata-nankov-putishta-1565487.html", "text": "/КРОСС/ В Министерството на регионалното развитие и благоустройството беше подписан договорът за проектиране, изграждане и въвеждане на тол-системата. Документа подписаха председателят на Управителния съвет на Агенция „Пътна инфраструктура\" инж. Дончо Атанасов и Михаел Вебер, представляващ изпълнителя Консорциум „КАПШ ТРАФИК СОЛЮШЪНС\", съобщава „Фокус\". На церемонията присъстваха членовете на УС на АПИ инж. Веселин Давидов и инж. Светослав Глосов и Андре Лаукс, главен оперативен директор на „КАПШ ТРАФИККОМ\".Тол-системата ще бъде на база изминато разстояние за превозни средства над 3,5 т и на база време за леките автомобили с обща технически допустима максимална маса до 3,5 т (електронна винетка).Стойността на договора е около 150 млн. лева без ДДС. Срокът за изпълнение е 19 месеца. Изграждането на тол-системата ще бъде за сметка на изпълнителя. „Тол-системата ще въведе справедливия и честния модел на таксуване по нашите републикански пътища, обяви министърът на регионалното развитие и благоустройството Николай Нанков, който също присъства на подписването на договора.„Минаха 2 години процедурни игри и хватки с всевъзможни инструменти, благодаря на АПИ. Всеки ден е важен и коства на българските граждани, ползватели на републиканските пътища, огромен ресурс\", обясни той.„Ресурсът ще бъде насочен единствено и само към подобряване на състоянието и безопасността на пътищата ни\", изтъкна регионалният министър.„70% от приходите на АПИ се формират от ползвателите на леките автомобили. Тези, които амортизират пътищата в пъти повече, тежкотоварните автомобили плащат по-малко от 30% от стойността на всички приходи на АПИ\", посочи Николай Нанков.„Всички граждани трябва да бъдат спокойни, че с въвеждането на електронните винетки цените няма да бъдат повишавани\",  коментира Нанков.„Нашият основен природен ресурс - „златото\", с което с България разполага, това е стратегическото ѝ положение. 5 от 10 международни транспортни коридора минават през нашата територия. Целта, която сме си поставили, са приходите в бюджета на АПИ от тол-системата да достигнат 1 млрд. лева. С приходите от тол-системата в голямата си част нуждите от пътния сектор ще бъдат удовлетворени. Ще успеем да създадем един устойчив пътен сектор. Новият модел ще даде възможност за по-голяма гъвкавост. Ще имаме възможност и за гъвкаво регулиране на тежкотоварния трафик\", допълни регионалния министър.„Имаме да доизграждаме не малка част от автомагистралната ни система, планираме поне един, а след време и няколко тунела под Стара планина, които проекти ще се реализират единствено и само по линия на приходите от тол- системата\", обяви още Николай Нанков.„Недофинансирането на АМ „Струма\" ще се покрие отново със средства от бюджета, по линия на тол таксите. Имаме да доизграждаме и АМ „Хемус\", и пътищата Ботевград-Видин и Русе-Велико Търново. Ще изграждаме нови пътища, ще ги направим по-сигурни и безопасни. Достатъчния ресурс, с който ще разполагаме, ще е предпоставка за по-качественото му разходване и по-добрия контрол\", заяви Николай Нанков. „Ще създадем държавна компания, която ще оперира тол-системата след изграждането и въвеждането ѝ в експлоатация, след приключването на договора от изпълнителя\", каза още той.Председателят на Агенция „Пътна инфраструктура\" инж. Дончо Атанасов, пък коментира:„Обучението по функционирането и изграждането на тол системата ще бъде тежка задача за АПИ, за министерството и министър Николай Нанков. Предстои ни решаването на много тежки задачи, тъй като тол-системата се въвежда за първи път. Това води след себе си липсата на кадри\".„С тези 6-7 хил. км пътища, които имаме да ремонтираме, се надяваме в рамките на 4-5 години България да има една съвременна и третокласна пътна мрежа\", допълни Атанасов.„През това време изтичат и експлоатационните срокове на ремонтите на магистралите, на първокласните и второкласните пътища, които през годините сме успявали да ремонтираме. На този етап не планираме намаляване на електронните винетки или на цената на винетките за леките коли. Това, което е в момента - леките коли да издържат преминаването на тежкотоварния трафик няма как да остане, тъй като не е справедливо\", каза още шефът на АПИ. ", "date": "2018.01.15", "title": "Подписаха договора за тол-системата"}
{"url": "http://www.cross.bg/bolnitzi-obshtinskite-zdraveopazvaneto-1565494.html", "text": "/КРОСС/ Национално представителните работодателски и синдикални организации изразяват своята подкрепа на организирания протест от членовете на Сдружението на общинските болници в България (СОББ), на 15 януари 2018 г. (понеделник), от 12.00 до 13.00 часа, под мотото „Спрете унищожаването на общинското здравеопазване!\". Това гласи официално писмо,  разпространено от Българска стопанска камара и адресирано до министъра на здравеопазването Кирил Ананиев, министъра на финансите Владислав Горанов и председателя на здравната комисия в парламента Даниела Дариткова.Общинските болници извършват над 1/5 от болничната дейност в страната. Те осигуряват достъпна медицинска помощ за повече от 150 общини и около 2 млн. души при наличие на неизплатени работни заплати и задължения към доставчици на консумативи и външни услуги. В същото време, през последните десет години повече от двадесет общински болници прекратиха своето съществуване. Според официални представители на Министерството на здравеопазването, общите задължения на общинските болници възлизат на над 100 млн. лв., от които 46 млн. лв. са просрочени, в т.ч. за социални осигуровки към НАП от над 7 млн. лв.Най-съществената причина за това тежко финансово състояние е, че основните клинични пътеки, по които работят общинските болници, са недофинасирани. Техните цени не са изменяни от 2006 г., като през това време драстично са нараснали цените на консумативите, лекарствата, външните услуги, а минималната работна заплата се е увеличила от 180 на 510 лв.В тази връзка, ръководствата на КНСБ, КТ Подкрепа, АИКБ, БСК, БТПП и КРИБ предлагат провеждането на незабавна среща с ръководствата на Министерството на здравеопазването, Министерството на финансите и Парламентарната комисия по здравеопазването при 44-то Народно събрание.  Настояваме за спешно обсъждане на ефективни мерки за предотвратяване на ликвидацията на общинските болници в тежко финансово състояние и на приближаващия се крах в общинското здравеопазване. ", "date": "2018.01.15", "title": "Работодатели и синдикати се обединяват в подкрепа на общинските болници срещу държавата"}
{"url": "http://www.cross.bg/plovdiv-gryp-investmunt-1565491.html", "text": "/КРОСС/ Превръщането на Пловдив в логистичен и индустриален център на България доведе до силно търсене на площи за производствена и складова дейност, отчитат експерти в недвижимите имоти. Големи и малки компании търсят подходящи терени, в близост до транспортни връзки, за да разширят дейността си. Интересът към Пловдив се засилва и заради по-ниските производствени разходи и качествената работна ръка в региона.За да отговори на засиленото търсене инвестиционната компания „Галакси Инвестмънт Груп\" започна реализацията на Индустриален парк Марково. Очаква се инфраструктурата на проекта да бъде завършена през пролетта. Новата индустриална зона се чака с голям интерес от компаниите в региона и страната, тъй като локацията му дава конкурентни предимства за всички логистични и производствени дейности.Индустриален парк Марково разполага със 158 000 кв. м. и е стратегически разположена на Околовръстния път на Пловдив. Проектът на Галакси Инвестмънт Груп се намира на 15 км от автомагистрала Тракия, на 10 км от Летище Пловдив и на 5 км от Митница Пловдив. В непосредствена близост е изграден и новия интермодален терминал, който дава възможност за интеграция на различните видове транспорт.Индустриален парк Марково предоставя възможност на инвеститорите сами да определят големината на терена, който искат да използват за развиване на своята дейност. Парцелите могат да се обединяват или разделят. Теренът е изключително подходящ производствена, складова и търговска дейност.За да отговори на все по-високите стандарти и изисквания на купувачите, Галакси Инвестмънт Груп предоставя напълно завършена вътрешна инфраструктура - асфалтов достъп до парцелите, електричество, канализация и дори възможност за газификация, казаха от компанията. Това е от особено значение за инвеститорите, тъй като те могат да започнат своята дейност веднага след купуването на парцела.Галакси Инвестмънт Груп е подбрал терена стратегически и от гледна точка на човешкия ресурс. Южната част на Пловдив е силно населена и наличието на логистични и промишлени зони в района ще спести много време както на служителите така и на работодателите, които няма да бъдат принудени да обикалят целия град, за да достигнат до производствените мощности. Има възможност за привличане на работна сила не само от града, но и околните общини.", "date": "2018.01.15", "title": "Индустрията търси атрактивни терени край Пловдив"}
{"url": "http://www.cross.bg/ynikalna-sistema-spryamo-1565492.html", "text": "/КРОСС/ Любители-астрономи са открили уникална по рода си планетарна система, съобщава „Би Би Си\", цитира Vesti. Става дума за пет екзопланети, които обикалят около отдалечена звезда.Планетите са свързани в математическа връзка, която учените наричат орбитален резонанс. При това той е в уникална конфигурация, която досега не е засичана в други познати планетарни системи.Системата е открита от любители чрез онлайн платформата Zooniverse, в която хората могат да научават как изглеждат сигналите от екзопланети и да преглеждат реалните данни на телескопа Kepler. Любителите могат да маркират данни, които според тях може да са индикация за нещо интересно. След това останалите участници в платформата също преглеждат информацията и гласуват дали са съгласни със заключението или не.Данните, които съберат достатъчно гласове, след това се преглеждат и от учени за окончателно потвърждение. Новооткритата планетарна система вече е минала този процес. Тя се намира около звездата K2-138, като вече са потвърдени 5 екзопланети около нея и има индикация за наличието на шеста. Всички планети в системата са по-големи от Земята, като размерите им са между 1,6 и 3,3 пъти по-големи.Орбиталният резонанс на планетите също се оказва интересен. Всяка следваща планета обикаля около звездата за близо 50% повече време спрямо предходната. Оказва се обаче, че шестата планета на практика прескача две позиции и обикаля за доста повече време спрямо петата.K2-138 е уникална по този критерий. Орбиталният резонанс на Trappist-1 например е доста по-сложен с много повече разлики между планетите. Допълнителните анализи трябва да покажат дали при К2-138 няма още планети. Също така учените ще се опитат да проверят различни теории за образуването на планетарните системи, като например кои планети се формират първи и кои променят местоположението си спрямо оригиналните си позиции.Засега К2-138 противоречи на едни от основните теории, че планетарните системи се образуват хаотично от камъни и газове в ранните стадии на системата. Подобен подход е малко вероятно да създаде подредена и сбита на малко пространство система като К2-138, коментира Джеси Кристиансен, съавтор на проучването. ", "date": "2018.01.15", "title": "Любители-астрономи откриха уникална планетарна система"}
{"url": "http://www.cross.bg/germaniya-novi-lada-1565496.html", "text": "/КРОСС/ Федералното управление на транспорта в Германия публикува резултатите от регистрацията на нови автомобили на територията на страната през 2017 г.. Очаквано на първо място е Volkswagen с 643 270 продажби. При луксозните марки лидер е Mercedes-Benz с 326 188, следван от Audi - 283 195 нови автомобила, съобщава Automedia.Една от марките, отбелязали най-силно увеличение през 2017 г., е руската Lada. В Германия са продадени 2653 нови автомобили, произведени от АвтоВАЗ, което е увеличение с цели 57% за една година.Най-популярният модел е Lada 4x4 - 1470 продажби (увеличение с 33% спрямо 2016 г.), следвана от Granta - 693 бройки (+22%) и Vesta - 472 бройки. От какви модели са останалите 18, продадени в Германия, не се съобщава.Любопитното е, е резултатът на руснаците са на нивото на производители като SsangYong и Lexus. Корейците са записали 3232 продажби през 2017 г., докато премиум марката на Toyota - 3002.В АвтоВАЗ очакват през 2018 г. ситуацията да се подобри, тъй като в Германия започват продажбите на комбито Lada Vesta. Като цяло руската компания през 2017 г. е реализирала на чужди пазари (общо 30 държави) над 24 000 нови автомобила, което е ръст с 31%. ", "date": "2018.01.15", "title": "\"Лада\" с огромен ръст на продажбите в Германия, купуват я, колкото \"Лексус\""}
{"url": "http://www.cross.bg/trump-klifurd-tyrnir-1565498.html", "text": "/КРОСС/ Втора порнозвезда твърди, че е била поканена в хотелската стая на Доналд Тръмп през 2006 г., по време на турнир по голф, пише сайтът \"Дейли бийст\", цитиран novini.bgВчера в. \"Уолстрийт джърнъл\" написа, че адвокат на Тръмп платил през 2016 година 130 000 долара на бившата порно актриса Стефани Клифърд, за да си мълчи за сексуална връзка с магната по време на същия турнир.Порнозвездата Алана Еванс заяви пред сайта, че се засякла през 2006 г. със Стефани Клифърд, която ѝ казала, че по-късно вечерта ще ходи при Тръмп и я поканила да се присъедини. След това, по думите й, Клифърд ѝ се е обадила.\"Звъня ми пет пъти, последните два от които бе с Доналд и аз го чух да казва по телефона \"О, хайде, Алана, нека се позабавляваме! Хайде да се позабавляваме! Ела на купона, чакаме те\", каза Еванс.", "date": "2018.01.15", "title": "Замесиха Тръмп в афера с порно звезди"}
{"url": "http://www.cross.bg/deloto-zasedanie-tehnite-1565497.html", "text": "/КРОСС/ Разпоредителното заседание по делото за Хитрино започна в Шуменския окръжен съд с участието на подсъдимите /машинистите, предизвикали железопътната катастрофа в населеното място на 10 декември 2016 г. - Димитър Ангелов Михнев и Радослав Стоянов Петков, и двамата от Русе/, техните защитници, всички пострадали, които са 29, наследниците на загиналите /седем/ и 14 лица с телесни повреди, вследствие на инцидента в Хитрино. Всички са редовно призовани. Това съобщи пред журналисти говорителят на Шуменския окръжен съд Стилиян Стилиянов, предава \"24 часа\".Предмет на делото е престъпление по транспорта, квалифицирано по чл. 343, ал. 4 от Наказателния кодекс, за което се предвижда наказание от 5 до 20 години \"лишаване от свобода\", уточни Стилиянов.По думите му на днешното съдебно заседание ще се разглеждат въпросите дали делото е подсъдно на Окръжния съд в Шумен като първа инстанция, има ли основание за прекратяване или спиране на наказателното производство, допуснати ли са нарушения на процесуалните правила довели до ограничаване на правата на подсъдимите или на пострадалите и техните наследници, дали е възможно делото да протече по реда на особените правила - по съкратеното съдебно следствие. Ще се обсъжда и дали ще има нови доказателствени искания, дали и кога ще бъде насрочено делото за следващо съдебно заседание, на което ще започне и разглеждане на правния казус по същество, допълни Стилиянов.По време на заседанието Шуменски окръжен съд намери, че няма налице процесуални пречки за разглеждане на делото за Хитрино в следващо заседание, предаде. Според определението делото е подсъдно на Шуменски окръжен съд, няма основания за прекратяване или спиране на наказателното производство, не са допуснати нарушения на процесуалните правила довели до ограничаване на правата на подсъдимите или пострадалите и техните наследници.За 7 март от 9.30 часа бе насрочено следващо заседание с предварително изслушване. Делото тръгва по съкратено съдебно следствие, като част от материалите по делото - експертизи, свидетелски показания, ще бъдат приобщени без изслушване на вещите лица, респективно свидетелите.Днешното разпоредително заседание бе водено от съдия Румяна Райкова, с участието на подсъдимите, техните защитници, пострадали и наследници на загиналите и техните повереници. Пострадалите са 29, наследници на 7 от загиналите и 14 лица, на които има причинени телесни повреди, вследствие на това престъпление по транспорта, квалифицирано по чл. 343, ал. 4 от НК. ", "date": "2018.01.15", "title": "Делото за трагедията в Хитрино тръгва по съкратена процедура"}
{"url": "http://www.cross.bg/huawei-android-mate-1565517.html", "text": "/КРОСС/ Huawei получи признанието на редица световни технологични медии на изложението CES® 2018, след представянето на флагмана Mate 10 Pro на пазара в САЩ и на Wi-Fi системата Huawei WiFi Q2 Series. Отличени бяха мобилният AI процесор в Mate 10 Pro, новата двойна Leica камера, както и  издръжливата батерия, като компанията получи четири награди - включително \"Смартфон на годината\" от Android Authority. Системата за интернет свързаност WiFi Q2 бе също удостоена с награда за пълния и качествен обхват на безжичната връзка.Наградите, които Huawei спечели на CES 2018, са следните пет:                                     награди Huawei Mate 10 Pro с титлата „Смартфон на годината за 2017\". Според редактора на изданието, смартфонът е „шампион без конкуренция\" в сферата, тъй като устройството се развива все повече с всяка изминала година. Android Authority е глобален блог, посветен на предоставянето на експертни съвети, новини, отзиви и др. Неговият уебсайт получава 32,2 милиона уникални месечни посещения. обяви Huawei Mate 10 Pro за \"Най-добрият смартфон\" на изложението, отдавайки признание на иновативния му AI чип Kirin 970, дисплея Huawei FullView, най-широката в света двойна бленда f/1.6 и първата изцяло сертифицирана технология за безопасно зареждане. TechRadar е глобална онлайн медия, фокусирана върху технологиите, с новини и рецензии на технологични продукти. Сайтът получава над 77,5 милиона уникални месечни посещения. дадоха на системата Huawei WiFi Q2 една от своите \"Loves\" награди за това, че е истински лесна за употреба Wi-Fi система, предназначена за цялата къща. Публикацията отбелязва ползите за крайния потребител от устройство, което осигурява бърза и високо надеждна Wi-Fi връзка. T3 представя най-новите технологични новини, рецензии, ръководства за купуване и други на световната аудитория. Уебсайтът получава над 2,3 милиона уникални месечни посещения. призна Huawei Mate 10 Pro за \"Най-доброто от CES 2018\", благодарение на неговия Kirin 970 процесор, интелигентна нова двойна Leica камера и дълготрайна издръжливост на батерията. Изданието също така нарече устройството \"елегантно и истински красиво\". Android Police е глобално издание, включващо новини за технологиите, бизнеса и развлеченията. То получава над 19 милиона уникални месечни посещения. определи Huawei Mate 10 Pro като \"Топ избор на CES 2018 \" и това се дължи на подобрената настройка на двойната камера, сертифицирането на SuperCharge технологията и 6-инчовия  Huawei FullView HDR дисплей. Редакторите го дефинираха също като \"най-добрия телефон\", създаван някога от Huawei и заключиха, че по отношение на издръжливостта на батерията, това е най-добрият Android флагман. Android Central е глобален уеб сайт, създаващ новини за технологиите и бизнеса, които получават над 47,2 милиона уникални месечни посещения.С 16 центъра за проучване и развитие в страни като Германия, Швеция, САЩ, Русия, Индия и Китай, услугите и продуктите на Huawei се разпростират в повече от 170 държави, обслужвайки повече от една трета от световното население. Huawei се нарежда на трето място по поръчки на мобилни телефони за 2014 г. Като една от трите бизнес групи на Huawei, Huawei Consumer BG предлага мобилни телефони, високоскоростни мобилни устройства, домашни устройства и облачни услуги. Глобалната мрежа на Huawei се гради на 20 години опит в телеком индустрията и е посветена на това да предоставя последните технологични развития на потребителите по света.За повече информация, моля, посетете сайта: За редовни новини - следете ни в социалните мрежи:Facebook: Instagram: Twitter: YouTube: ", "date": "2018.01.15", "title": "Huawei Mate 10 Pro и WiFi Q2 Series с 5 медийни награди на CES 2018"}
{"url": "http://www.cross.bg/pavlova-lilyana-bulgariya-1565477.html", "text": "/КРОСС/ Силен старт и сериозна заявка за едно председателство с посока, мнение и воля да проведем тежките дебати, които стоят пред нас. С тези думи министърът за българското председателство на Съвета на ЕС 2018 Лиляна Павлова определи началото на европредседателството ни.На въпрос дали протестите, които се проведоха в деня, в който България пое председателството на Съвета на ЕС навреди на имиджа ни пред европейските партньори, Лиляна Павлова заяви, че протести се случват навсякъде в Европа.„Така че нямаше нито изненадани, нито притесни хора сред нашите гости. Това е един естествен и нормален процес. Протестите в София минаха по един спокоен и нормален начин\", добави министърът.Лиляна Павлова коментира и речта на председателя на Европейския съвет Доналд Туск, която беше изцяло на български език и обра овациите в залата, както и на хората пред малкия екран.„Имахме предварителна информация, че Доналд Туск се готви да говори на български език, да ни изненада, но най-емоционалният момент беше, когато всички го чухме да произнесе цялата си реч на български език. Ние говорихме с екипа на Доналд Туск и знаем, че той самият има принос в написването на тази реч\", коментира Лиляна Павлова.„Дигиталната икономика - тази, която създава работни места и дигиталното образование, които ние трябва да адаптираме вътре в страните си, включително в България, а това за нас е една уникална възможност, защото виждаме тенденцията в последните няколко години - младите, децата ни, които заминаха да учат и живеят в чужбина, започнаха да се връщат в България, защото могат да работят в сектора на дигиталните технологии. Това е една тенденция, която ние трябва да хванем и да работим усилено по нея. Това е част и от общия ни дневен ред\", каза министърът за българското председателство на Съвета на ЕС 2018 Лиляна Павлова.По думите ѝ законодателството, което имаме да приемем по време на европредседателството, ще ни помогне да дадем заявката България, заедно със Западните Балкани, където имаме този потенциал, да стане Силициевата долина на Европа. Това е нещо, което през председателството ще успеем.Лиляна Павлова коментира и темата за влизането на България в Еврозоната.„Това е валутен механизъм, към който България е готова отдавна, защото ние сме с фиксиран курс на лева към еврото от толкова години. Тази стъпка няма да е толкова радикална. Аз смятам, че това е навременно и очаквано. Но последващия етап за нас е много важен. Влизайки в чакалнята, да не стоим твърди много години там, а затова е много важна предварителната подготовка\", каза още Лиляна Павлова. ", "date": "2018.01.15", "title": "Павлова: Самият Туск има принос към написването на речта си"}
{"url": "http://www.cross.bg/dvizhenieto-ysloviya-zimni-1565476.html", "text": "/КРОСС/ Над 700 машини са обработвали през нощта пътните настилки по републиканската мрежа в районите със снеговалеж. През деня работата  на снегопочисващата техника  продължава,  за да се  осигури проходимостта на пътищата при зимни условия, съобщават от Агенция \"Пътна инфраструктура\".Без ограничения е движението през проходите Айтоски,  Обзорски, Печинско, Превала, Предел, Републиката, Ришки и Рожен.Забранено за МПС над 3,5 тона е преминаването през проходите Дюлински и Пампорово. Ограничено е движението на товарни автомобили над 10 тона през Вратник и Твърдишки.  Ограничено е движението за МПС  над 12 тона през проходите Петрохан, Троянски, Котленски и Шипка.27-те областни пътни управления и снегопочистващите фирми работят на 24-часов режим и продължават поддържането на републиканската пътна мрежа. Агенция „Пътна инфраструктура\" препоръчва на шофьорите, на които им предстои пътуване, да тръгват на път само с подходящи гуми, тъй като прогнозите са за засилване на снеговалежа през деня, да карат със съобразена скорост и повишено внимание, спазвайки указанията на „Пътна полиция\".  Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.01.15", "title": "Над 700 машини обработват пътните настилки. Всички републикански пътища са проходими при зимни условия "}
{"url": "http://www.cross.bg/alamancheva-mariana-pochina-1565525.html", "text": "/КРОСС/ Почина актрисата Мариана Аламанчева, съобщиха от Сатиричния театър във Facebook страницата си.\"Отиде си една от най-интелигентните и фини актриси, отдали творческата си съдба на Сатиричния театър. Безкрайно женствена и мека, любимка на малки и големи, човек с нелека съдба, но с непреклонно чувство за достойнство...Ех, Мариана, Мариана...Почивай в мир!Дано душата ти намери покой!\", пишат от театъра.Мариана Аламанчева е родена в София на 23 май 1941 г. Първоначално завършва механотехникум, а след това и актьорско майсторство във ВИТИЗ „Кръстьо Сарафов\" през 1964 г. в класа на професор Желчо Мандаджиев.Аламанчева е сред участниците в популярните мюзикъли на Българската национална телевизия „Криворазбраната цивилизация\" (1974) по класическата пиеса на Добри Войников и „Вражалец\" (1976) по Ст. Л. Костов.През 2017 г. е отличена от Министерството на културата с почетно отличие „Златен век\" в категория „Звезда\". ", "date": "2018.01.15", "title": "Почина актрисата Мариана Аламанчева"}
{"url": "http://www.cross.bg/tazi-godina-avtomobil-1565509.html", "text": "/КРОСС/ Тази година журналистите от Прес Авто Клуб - България избират за 21-ви път най‐достойните и най‐добре представените на българския пазар автомобили от различни класове - леки, кросоувъри, екологични, многофункционални, премиум и градски. Конкурсът отново има два етапа:Първият се проведе в събота, 13 януари, под формата на тест драйв на всички кандидати. В Ринг Мол се събраха 68 коли от 57 различни модели, номинирани за участие от 38-те журналисти, членове на Клуба, които работят в различни медии по тази тема. В продължение на 6 часа автомобилите бяха подложени на сериозни натоварвания и детайлно проучване. Днес Ви предоставяме данни за гласуването и оформянето на финалните петици в отделните категории.Вторият етап е официалното награждаване на победителите във всяка категория, избрани чрез детайлно гласуване по прецизно определени критерии и ще се случи в четвъртък, 18 януари, отново в Ринг Мол. Тогава ще се разбере и кои модели ще имат правото да ползват запазената марка и лого на Конкурса в своите прес материали и реклами през цялата 2018 година.Конкурсът и тази година се провежда с активното съдействие на OMV и с любезното домакинство на Ринг Мол и новият ресторант на негова територия - Roma Bene.  През последното десетилетие автомобилният пазар се променя с невероятни темпове. Например най-бурно развиващият се сегмент е този на малките и компактни кросоувъри, които отхапват все по-голямо парче от пазара. Бързо настъпват и екологичните коли - електрически и хибридни. Така че е нормално и нашият конкурс да се променя. До този момент давахме титли на автомобили в три основни категории (леки, кросоувъри и многофункционални) и три подкатегории (градски, еко и премиум). От тази година тежестта на тези шест класа се изравнява. Но въвеждаме и още един приз - КОЛА НА 2018 ЗА БЪЛГАРИЯ, която ще се избира измежду 6-те първенци от 6-те категории, при това в реално време, в рамките на самата церемония. Интересно от коя ли категория ще е първият носител на тази титла, който именно сега за първи път ще бъде определен чрез гласуването на 38-те компетентни журналисти, работещи в тази сфера.Безспорно най-важният въпрос си остава - какви коли ще караме у нас през тази година? Ако отчетем данните от статистиката, ръстът в продажбите на нови возила през 2017 година спрямо предишната е 25%, доста по-голям от европейския. Очакванията и надеждите са тази тенденция да продължи. Ако през 2016 на всяка нова продадена кола се падаха 11 сделки с автомобили втора употреба, то през 2017 това съотношение е 1:8. Бавно и полека обновяването на автопарка започва. Но това ще е дълъг процес. От 3,5 милиона превозни средства най-големият дял се пада на старците над 20 години - 1,34 милиона. Още 1,4 милиона са над 15 годишна възраст.\tДобра новина е, че и у нас вече е видима промяната в нагласата към екологичните автомобили. Например ръстът при реализираните нови с чисто електрическо задвижване е 1260%! Plug-in хибридите също нарастват с внушителните 375%. Повече от два пъти скачат и хибридите, които достигат вече почти 1200 броя за  година. И всичко това се случва, въпреки активното бездействие на държавата.Автомобилният свят около нас се електрифицира с висока скорост. Много европейски страни имат стройно работещи програми за подпомагане на обновяването на автомобилния си парк. Освен изграждането на инфраструктура за зареждане, се предлага директно субсидиране, ако смените старата си кола с нова екологична, отпадане на данъци и такси, безплатно ползване на пътищата, безплатно паркиране, разрешено е движението в бус-лентите и др. Благодарение на такава далновидна политика например в Норвегия вече съотношението в автопарка е 1/3 чисто електрически, 1/3 хибридни и само 1/3 с конвенционални двигатели.Във Великобритания дизелите рязко спаднаха и вече са доста под 50%. И нека не се заблуждаваме, че това се случва само в развитите страни от Западната част на континента. Активно се работи по тази линия в Австрия, Португалия, Унгария и други държави. А може би най-активни са институциите в нашата северна съседка - Румъния. Там функционират успоредно 2 програми и по тях можете да получите умопомрачаващо за всеки българин финансиране до 11420 евро при смяна на над 8-годишен стар автомобил с електрически.Крайно време е такива добри идеи да заработят и у нас. И ние, журналистите, сме една от силите, които да помагаме страната ни да се движи в правилната посока. Защото всички искаме да пътуваме по-сигурно и да дишаме по-чист въздух. Още повече след това, което виждахме с очите си, долавяхме през носовете си и усещахме с дробовете си през последните дни.ЛЕК АВТОМОБИЛBMW 5-SeriesFord FiestaHonda CivicHyundai i30Opel InsigniaКРОСОУВЪРBMW X3Dacia DusterHyundai KonaPeugeot 5008Skoda KaroqМНОГОФУНКЦИОНАЛЕН АВТОМОБИЛIsuzu D-MAXMitsubishi L200ЕКО АВТОМОБИЛBMW i3Hyundai Ioniq PHEVMini Countryman S ERenault Zoe Z.E. 40Volkswagen e-GolfПРЕМИУМ АВТОМОБИЛBMW 5-SeriesBMW 6 Gran TurismoInfiniti Q60Mercedes-Benz E-Class CoupeRange Rover VelarГРАДСКИ АВТОМОБИЛFord FiestaHyundai KonaNissan MicraSuzuki SwiftVolkswagen Polo  ", "date": "2018.01.15", "title": "Ето кои са финалистите в конкурса \"Автомобил на годината 2018\" в България"}
{"url": "http://www.cross.bg/koreya-severna-pregovori-1565479.html", "text": "/КРОСС/ Представители на Северна и Южна Корея провеждат нови преговори в демилитализираната зона на полуострова.Във фокуса на разговорите е изпращането на севернокорейска арт трупа на Зимните олимпийски игри в Пьончан следващия месец, съобщава БНТ.Миналата седмица Северна Корея се съгласи да изпрати делегация на олимпиадата в рамките на споразумение за сближаване с Юга след месеци на напрежение. Освен спортисти, делегацията ще включва и хора на изкуството, официални лица и журналисти. ", "date": "2018.01.15", "title": "Нови преговори между Северна и Южна Корея"}
{"url": "http://www.cross.bg/nato-afganistan-misiyata-1565482.html", "text": "/КРОСС/ Министърът на отбраната Красимир Каракачанов ще участва утре, 16 януари, на тържествена церемония по изпращането на 35-ия контингент на Въоръжените сили за участие в мисията на НАТО \"Решителна подкрепа\" в Афганистан. Военният ритуал ще се проведе утре, 16 януари, от 11.30 часа на площад \"Свобода\" в град Смолян.Непосредствената подготовка, изпити и сертификация са проведени в 101-ви алпийски полк в Смолян, откъдето е и основната част от 35-ия контингент на Въоръжените сили.Контингентът е в състав от 158 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Георги Маргитин, командир на ротата за охрана е майор Стефан Димов, а помощник-национален командир - полковник Камен Иванов.На ритуала по изпращането ще присъстват още заместник-началникът на отбраната генерал-лейтенант Пламен Атанасов, командващият на Съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов и представители на местната власт. ", "date": "2018.01.15", "title": "В Смолян изпращат новия контингент в Афганистан"}
{"url": "http://www.cross.bg/buchvarov-chrez-nyama-1565481.html", "text": "/КРОСС/ „При електронното плащане през сайта на НАП няма да има начислени такси\", заяви в БНТ „Денят започва\" говорителят на Националната агенция по приходите Росен Бъчваров.„В други случаи на електронно разплащане чрез електронно банкиране е възможно обаче да има. За да се възползваме от данъчни облекчения като ранно заплащане, първо трябва да се уверим, че нямаме неизплатени задължения\", допълни той.„Тази година промяната е значителна\", заяви още Росен Бъчваров.Според него проблемът преди е бил в случаите, когато гражданите плащат в последния възможен момент, а парите пътуват определено време. Заради това забавяне се е начислявала лихва.„Има два начина за заплащане на данъците в момента - чрез т.нар. вирутален ПОС терминал и чрез ПОС терминали на гишетата в НАП. Така трансферът на средства ще отнема малко време, като няма да има начислени банкови такси и лихви. НАП признава часът и денят на нареждане на плащането при плащане чрез интернет банкиране\", успокои Росен Бъчваров.„Интернет банкиранията на различните банки са различни. Възможно е да има такса, но ако използвате сайта или офис на НАП, тогава, независимо от банката ви, ще платите без такса\", коментира още говорителят на приходната агенция.„Пет процента отстъпка за ранно деклариране и плащане до края на януари, както и други данъчни облекчения, са възможни, ако няма неплатен стар дълг\", припомни Бъчваров.Преди да се подаде данъчна декларация, с която гражданите имат намерение да се възползват от отстъпка, е добре първо да проверят имат ли забравено задължение чрез персоналния си идентификационен код, който се издава безплатно в офисите на НАП. Тази година юридическите лица ще предават данъчна декларация само по електронен път, а т.нар. „нулеви декларации\" няма нужда да се подават.Росен Бъчваров заяви още, че се забелязва процес на „изсветляване\" на приходите. ", "date": "2018.01.15", "title": "Няма да има начислени такси при плащане на данъците през сайта на НАП"}
{"url": "http://www.cross.bg/bagdad-godina-dyshi-1565483.html", "text": "/КРОСС/ Най-малко 35 души са убити при два самоубийствени атентата в центъра на иракската столица Багдад, съобщава „Франс прес\", цитирана от БНР. Над 90 са ранените.Вътрешният министър на Ирак съобщи, че атентатът е дело на двама мъже, които са носели колани с експлозиви.В Багдад почти всеки ден има бомбардировки и терористични атаки, откакто през 2014 година \"Ислямска държава\" пое контрола над по-голямата част от страната, но властите отчитат, че от декември месец миналата година броят на атаките е намалял.", "date": "2018.01.15", "title": "Поне 35 души загинаха при двоен самоубийствен атентат в Багдад"}
{"url": "http://www.cross.bg/neftohimik-georgi-voleiibol-1565480.html", "text": "/КРОСС/ Бургас се утвърди като доминант в мъжкия волейбол у нас, след като отборът на \"Нефтохимик 2010\" триумфира и с купата на България. Шампионите от миналия сезон узакониха правото си да са №1 след 3 победи с по 3:0 гейма на финалния турнир в Монтана.Именно домакините, подкрепяни от зрителите в претъпканата зала, трябваше да се противопоставят на железния състав на треньора Найден Найденов, в лицето на Георги Братоев, Валентин Братоев, Николай Учиков, Георги Петров, Николай Къртев, Илия Петков и либеро Теодор Салпаров.Капитанът и разпределител на бургаския тим Георги Братоев превъзмогна болката от контузения на четвъртфинала срещу ЦСКА глезен и изигра на високо ниво целия финал с \"Монтана\". Нашите не оставиха никакъв шанс на домакините, играха волейбол на европейско ниво и закономерно спечелиха отделните части с 25:16, 25:23, 25:17.В предишните две срещи много сполучливо се включиха 18-годишният разпределител Димо Димов и диагонала Жани Желязков.\"Наистина голям успех. Летящ старт за нашите спортисти с този първи трофей за годината, а инвестицията по частичния ремонт на зала \"Младост\" напълно се оправдава. Община Бургас ще продължи да помага на всички клубове, както в индивидуалните спортове, така и в колективните. Убеден съм, че \"Нефтохимик 2010\" може да направи златен требъл през този сезон. След суперкупата и купата идва ред на шампионската титла. Поздравления за всички в клуба - волейболисти, треньори и ръководители\", заяви кметът Димитър Николов.Освен купата, \"Нефтохимик 2010\" получи и чек за 15 000 лева от президента на Професионалната волейболна лига Мина Николова. ", "date": "2018.01.15", "title": "Бургас е №1 в мъжкия волейбол, „Нефтохимик 2010“ триумфира с Купата на България"}
{"url": "http://www.cross.bg/chernobil-sluncheva-solar-1565485.html", "text": "/КРОСС/ Завърши първият, пилотен етап от проекта за изграждане на слънчева електроцентрала с мощност 1 мегават в Чернобил, съобщиха от украинската компания Rodina Energy Group, която си партнира в начинанието с немския концерн Enerpark AG в рамките на джойнт-венчъра Solar Chernobyl.Електроцентралата се състои от 3800 фотоелектрически панела, монтирани на площ от 1,6 хектара само на сто метра от злополучния реактор на АЕЦ „Чернобил\", съобщава Technews.Мощността на централата е сравнима с тази на малка хидроелектростанция - тя може да обезпечи с енергия малко селище или две хиляди градски домове.Компанията Solar Chernobyl беше създадена през 2016 г. съвместно от Rodina Energy Group и Enerpark AG, след което започна да търси инвеститори за построяване на слънчева електростанция в отчуждената зона на Чернобил, до саркофага, закриващ четвърти енергоблок.В края на ноември миналата година „Блумбърг\" съобщи, че изграждането на първата слънчева електростанция в Чернобил е пред завършване, а инвестициите възлизат на 1 милион евро.През миналата седмица от Rodina Energy Group съобщиха, че станцията вече е готова. Плановете на Solar Chernobyl предвиждат инсталиране на нови слънчеви панели. Използването на земята в Чернобил е практически невъзможно и изграждането на централи за възобновяема енергия там беше най-логичното решение. От проекта са заинтересовани също френски и китайски компании.  ", "date": "2018.01.15", "title": "Слънчева електроцентрала заработи в Чернобил"}
{"url": "http://www.cross.bg/vitosha-hristova-marta-1565478.html", "text": "/КРОСС/ Въпреки че Витоша се намира само на няколко километра от центъра на столицата, софиянци и децата им не могат да отидат на ски. Ски влековете и лифтове не работят, а единствената кабинкова линия Симеоново - „Алеко\" аварира често. Съоръженията са приватизирани през лятото на 2007-а, а договорът задължава купувача да запази дейността, но не и да предлага услугата. Как да се отвори планината за ски спорт и зимен туризъм - това коментираха в студиото на БНТ \"Денят започва\" Силвия Христова, общински съветник в СОС от ГЕРБ, председател на Постоянната комисия по устройство на територията и архитектура, достъпна среда и жилищна политика, и Марта Георгиева, общински съветник в СОС от ДСБ.Силвия Христова заяви, че на Витоша могат да се карат ски и това се прави. Тя уточни, че само Витошко лале е оторизирана писта. Христова посочи, че условията в договора от 2007 година са изключително неизгодни за Столична община.Марта Георгиева потвърди, че на Витоша трябва да се карат ски, но приватизаторът на въжените линии отнема тази възможност на софиянци и позицията на ДСБ, \"Да България\" и \"Зелените\" е, че това се прави в съучастие със Столична община и управляващото мнозинство на ГЕРБ.„През 10-те години, откакто са приватизирани въжените линии, Столична община започва постепенно да намалява и да спира градския транспорт до Витоша в услуга на приватизатора. Освен това ние не само сега, но и през 2012 година сме настоявали в Общинския съвет този договор да бъде прекратен поради явното му неизпълнение, коментира още Марта Георгиева.По думите на Силвия Христова е несериозно да се говорят празни приказки без никаква аргументация.„Този договор е сключен именно от политическата сила, от която е г-жа Марта Георгиева през 2007 година лятото, малко преди изборите и преди политическата сила ГЕРБ да съществува в СОС. Договорът е изключително неизгоден, защото в него няма нито една клауза, която да задължава купувача да направи действително големи инвестиции и да поднови лифтовете, както няма и ангажимент да поддържа услугата, примерно да се гарантира известен период, в който, ако те не превозват туристи, например да имат неустойки, клаузи за разваляне на договора. Договорът е буквално с пет задължения, които са изпълнени. Единствената инвестиция от 500 000 лева, предвидена за ремонт, без да е уточнено за какъв ремонт, е извършена още първата година\". ", "date": "2018.01.15", "title": "Защо Витоша е негодна за ски туризъм"}
{"url": "http://www.cross.bg/makedonskiyat-dobrosusedstvo-parlament-1565484.html", "text": "/КРОСС/ Македонският парламент се очаква днес да ратифицира Договора за приятелство, добросъседство и сътрудничество с България, подписан на 1 август миналата година от премиерите на двете страни - Бойко Борисов и Зоран Заев. Наред с това посланикът ни в Скопие Иван Петков ще представи приоритетите на Българското европредседателство през идните шест месеца пред македонските депутати.Дата е символична, тъй като именно на 15 януари преди 26 години, България стана първата страна, която призна новата държава Република Македония.", "date": "2018.01.15", "title": "Македонският парламент ратифицира договора за добросъседство"}
{"url": "http://www.cross.bg/vigenin-konventziyata-dobavi-1565471.html", "text": "/КРОСС/ „НС на БСП проведе демократична дискусия,  произнесе се и имаме официална позиция за Истанбулската конвенция, утвърдена със сериозно мнозинство. Партиите в ПЕС имат право на различни мнения, но нямаме никакви разминаване по това, че насилието срещу жени и домашното насилие са явления, които трябва да бъдат изкоренени\". Това каза народният представител оп ПГ на „БСП за България\" Кристиан Вигенин пред \"Нова телевизия\".Той добави, че в своята позиция левицата е  отбелязала, че започва работа по внасянето на конкретни предложения за промени в българското законодателство, за да се изпълнят целите на конвенцията. Вигенин добави, че в  текста на конвенцията има няколко параграфа, които са с двусмислени формулировки и самият факт, че те дават повод за разнопосочно тълкуване, показва, че тя не е съвършена.„Заради такъв тип неща се подценява смисълът на създаването на конвенцията.  И при нас тези текстове се разбират по различен начин, както и в обществото. Едни смятат, че в тях няма никакъв проблем,  а други -напротив. Още през 2014 г. ние изразихме колебанията си по тези текстове и България е предлагала други формулировки за тези спорни моменти\", каза още социалистът.Той заяви, че начинът, по който е взето решението в правителството и бързината, с която конвенцията бе внесена в парламента, са контрапродуктивни. Вигенин бе категоричен, че това е налагане на решение върху общественото мнение.  „Вината тук е на ГЕРБ и ОП за начина, по който го направиха\", добави още той.Кристиан Вигенин бе категоричен, че когато БСП направи своите предложения,  ще се види кой наистина се вълнува от проблемите с домашното насилие и кой изпълнява някакви инструкции- прибързано да ратифицираме тази конвенция. Той добави, че ГЕРБ не бива да се грижи толкова за БСП и вътрешните дебати, които има в левицата.„Министър Кирил Ананиев, който е гласувал против конвенцията, дава съвети на БСП как трябва да си промени позицията. Вчерашната пресконференция на министрите Цачева и Захариева също беше неубедителна и затова, нека се обединим в борбата срещу насилието към жени и да не прибързваме\", призова народният представител.Относно вота на недоверие той добави, че стратегията на ДПС е по-различна от тази, на БСП.„Ние търсим категорична промяна в управлението и политиката, докато на този етап, те са по-склонни да крепят статуквото и да насочват политическия огън срещу младшия партньор\", поясни народният представител.Вигенин бе категоричен, че проблемът не е, че се говори много за корупция, а че всичко е пропито от нея  и хората са свикнали.„Когато внесем мотивите, ще представим голямата картина- как правителството не само не иска да се справи с нея, но и покровителства голямата корупция\", заяви Кристиан Вигенин. ", "date": "2018.01.15", "title": "Кристиан Вигенин: Нека се обединим в борбата срещу насилието към жени"}
{"url": "http://www.cross.bg/abas-palestina-mahmyd-1565467.html", "text": "/КРОСС/ Източен Йерусалим може да бъде столица само на Палестина. Това заяви палестинският лидер Махмуд Абас на извънредното заседание на Централния съвет на Организацията за освобождение на Палестина (ООП) в Рамала.Това е наш град, наша земя, няма да го изоставим, посочи Махмуд Абас, цитиран от news.bg. Неговата реч беше излъчена по официалния телевизионен канал \"Палестина днес\" (Фаластин ал яум).Заседанието на ООП беше организирано в отговор на решението на президента на САЩ Доналд Тръмп за признаване на Йерусалим за столица на Израел.„Хамас\" и „Ислямски джихад\" бяха поканени на заседанието, но съобщиха, че няма да участват. Хамас искаше срещата да се състои извън палестинските територии, но Абас реши то да се проведе в Рамала, където е централата на неговата власт.", "date": "2018.01.15", "title": "Махмуд Абас: Източен Йерусалим може да бъде столица само на Палестина"}
{"url": "http://www.cross.bg/todor-kantardzhiev-pernik-1565469.html", "text": "/КРОСС/ През следващите три дни учениците в Перник са в грипна ваканция заради обявената епидемия в областта.До второ нареждане са забранени детските и женските консултации, както и свижданията в болниците и профилактичните имунизации.Много вероятно е още тази седмица грипна епидемия да бъде обявена и в областите Пловдив, Стара Загора, Пазарджик, Габрово и София-област.„Най-много болни за първата седмица на новата година - 209 на 10 000 души, имаше в Перник. На второ място беше град Пазарджик. Заболяваемостта в Пловдив и София беше 120 на 10 000 души, което е характерно за ранната есен\", заяви в студиото на „Здравей, България\" д-р Тодор Кантарджиев от Националния център по заразни и паразитни болести.„В момента 85% от щамовете са от група В, което е характерно за началото на сезона\", добави д-р Тодор Кантарджиев.А какви са симптомите на грипа?„Грипът започва внезапно. В рамките на два-три часа губиш сили, болят те мускулите, ставите и главата. Сред симптомите са и кашлица, тежест в белия дроб, както и болки в гърлото\", коментира пред „Нова телевизия\" проф. д-р Тодор Кантарджиев от Националния център по заразни и паразитни болести. ", "date": "2018.01.15", "title": "Грипна ваканция в Перник"}
{"url": "http://www.cross.bg/gyayrov-angelov-komentira-1565468.html", "text": "/КРОСС/ Росен Ангелов най-вероятно наистина е извършител на шесторното убийство в Нови Искър, но фактическата обстановка около престъплението все още не е напълно изяснена от МВР и това поражда съмнения в официалната версия. Това коментира в студиото на „Тази сутрин\" по БТВ бившият шеф на разузнаването Димо Гяуров.„Като няма живи свидетели, как има ясни изводи какъв е точно мотивът?\", запита той.Гяуров посочи, че вярва, че Ангелов е убиецът, но фактите около престъплението може да са различни от тиражираните:„Няма да се изненадам, ако не е сам, ако има съучастник, но сега много удобно затваряме папката. Когато не можеш да наредиш пъзела, не си позволяваш да правиш изводи и да ги даваш на публиката\".Той отбеляза, че има съмнения и около сочения за оръжие на убийството малокалибрен пистолет. Гяуров обясни, че в случая говорим за малък куршум с малък барутен заряд, а освен това самоделният заглушител изключително затруднява прицелната стрелба.Не е ясно и защо стъклото на джипа на разстреляното семейство е било разбито, при положение, че се твърди, че убиецът е взел ключовете от автомобила.„Нека разследващите не се сърдят, че обществото коментира, а да се вгледат в себе си защо няма доверие\", призова ексшефът на разузнаването.По думите му е „повече от срамно\" Ангелов да бъде намерен в дома, в който преди 9 години е било извършено блудството, за което е бил осъден: „Никой не го е търсил и той не се е крил - това е срамното, как после да има доверие?\".„Никой не вярва не само във възможността МВР да си свърши работата, в способността на разследващите да доведат нещата докрай, никой не вярва в амбицията на полицаите\", заяви той.По отношение на показното убийство на бизнесмена Петър Христов, Димо Гяуров коментира, че по-скоро не би правил връзка между властта и престъплението и по-скоро става въпрос за сблъсък на интереси и отмъщение. „Близък е до ГЕРБ, затова и ГЕРБ скочиха на амбразурата да обясняват какъв благодетел е и как нямал общо със сенчестия бизнес\", отбеляза той, като допълни, че медийни публикации са свързвали Христов с „голяма група от подземния свят от началото на прехода\".Бившият началник на НРС коментира, че голяма част от този тип убийства са останали неразкрити.", "date": "2018.01.15", "title": "Нова версия: Росен Ангелов може да е имал съучастник при убийствата в Нови Искър"}
{"url": "http://www.cross.bg/dyshi-dvama-ychenitzi-1565473.html", "text": "/КРОСС/ Двама маскирани мъже нападнаха ученици в училище в руския град Перм. В резултат на атаката са пострадали 11 души, които са откарани в местната болница, съобщава ТАСС.Сигналът за инцидента е получен малко след 10 часа тази сутрин, местно време.Информацията по случая все още е оскъдна, като е създаден оперативен щаб, ръководен от губернатора Максим Решетников.Ясно е, че от 11-те ранени - един е възрастен, а останалите 10 са ученици. Двама души са в тежко състояние - възрастният, който е преподавател и 16-годишен ученик. Те са били намушкани с хладно оръжие, предава РИА \"Новости\".", "date": "2018.01.15", "title": "Маскирани нападнаха училище в Перм, 11 души са ранени"}
{"url": "http://www.cross.bg/medii-dela-kynchev-1565474.html", "text": "/КРОСС/ Журналисти от регионални медии в Бургас излязоха на протест пред съдебната палата в града, съобщава БТВ. Причината са две присъди, които са получили миналата седмица две от регионалните медии по дела, заведени от Петър Низамов - Перата.И по двете дела съдия е Калин Кунчев. Представители на осъдените медии твърдят, че в материалите, заради които Перата ги съди, са цитирали прессъобщения на полицията и прокуратурата.Журналистите настояват Висшият съдебен съвет да вземе отношение по тези дела и поведението на съдия Кунчев, който по думите им разрешавал на Низамов да ги обижда в съдебната зала.", "date": "2018.01.15", "title": "Журналисти излязоха на протест в Бургас"}
{"url": "http://www.cross.bg/nankov-nikolaii-putishta-1565475.html", "text": "/КРОСС/ „Целта ни е още през първата година след внедряването на тол-системата приходите да са около 1 млрд. лв.\" Това коментира министърът на регионалното развитие и благоустройството Николай Нанков пред БТВ по отношение на изграждането и внедряването на системата, договорът за която се подписва днес след продължилите почти две години процедури заради жалбите по тях.Министърът посочи, че срокът за изпълнение е 19 месеца и обясни, че за проектиране и изграждане са предвидени 7 месеца, а в период от 12 месеца ще се правят одити, оценка на ефективността и корекции при необходимост. Стойността на договора е 150 млн. лв., като разходите ще се изплатят от бъдещи постъпления за период от 2-3 години, след като системата започне да функционира, информира още той.„Има две специфични дейности на етапа на внедряване и изграждане на системата\", посочи Николай Нанков.Той поясни, че първата е свързана с избора на републикански пътища, които да попаднат в обхвата на тол системата. Има различни варианти за това, като единият предвижда тя да обхване около 8000 км републикански пътища - магистралите и пътища от първи и втори клас.„Има и такъв, който предвижда в обхвата й да се включат около 75% от всички републикански пътища, който обаче вероятно няма да бъде избран\", коментира регионалният министър.Той заяви, че решението ще се вземе на експертно и политическо ниво.Втората задача е тарифирането или определянето на ставките за преминаване по отделните пътища, каза още Нанков и обясни, че тол таксата ще важи само за автомобилите над 3,5 т. Собствениците на леки автомобили ще продължат да плащат винетки, които ще са електронни и по-евтини за държавата, като цената им няма да се повишава. Ще има възможност и за по-гъвкаво тарифиране за леките автомобили като уикенд винетка и еднодневна винетка.„В момента приходите от винетки са около 350 млн. лв. средногодишно\", обяви министърът и посочи, че 2017 г. е рекордна по отношение на постъпленията от тях. През миналата година са продадени близо 700 000 стикера повече, а приходите са били с 25 млн. лв. повече спрямо 2016 г.„Таксата за тежтоварните автомобили ще се повиши значително, но това е справедливият модел\", посочи регионалният министър и допълни, че се очаква увеличението на приходите от заплащаните от тях такси да е с 6-7 пъти.„С въвеждането на тол-системата ще успеем за първи път да се възползваме от геостратегическото си положение\", обърна внимание Николай Нанков.Той посочи, че доскоро винетката за тежкотоварни автомобили, с която те преминават от ГКПП „Калотина\" до ГКПП „Капитан Андреево\", струваше 21 лв., като вече е 23 лв., а за преминаване по магистралата между Ниш и Пирот в Сърбия от януари т.г. се плаща около 20 лв.„С въвеждането на тол-системата ще има достатъчен ресурс за пътни ремонти\", обърна внимание министърът.В отговор на въпрос Николай Нанков обясни, че има разлика между проектна скорост и скорост на движение по магистралните участъци. Той допълни, че обикновено на магистралите проектната скорост е с 10 км/ч по-ниска от допустимата за движение. Така скоростта за движение по участъците от АМ „Хемус\", които предстои да бъдат изградени при проектна скорост 120 км/час, реално ще бъде до 130 км/час.„През 2018 г. 75 км от магистралата ще са в изпълнение, а реално строителство ще се изпълнява на поне 25 км от нея\", информира министърът.През тази година в експлоатация ще бъдат въведени предсрочно още 30 км от АМ „Струма\" в участъка между гр. Сандански и Кулата.По отношение на предложения от еколози алтернативен вариант за преминаване на магистралата през Кресненското дефиле Николай Нанков коментира, че той ще бъде разгледан подробно макар това веднъж вече да е направено. Министърът напомни, че за варианта, който предвижда изграждане на пътна и ж.п. част една над друга е дадено отрицателно становище от Национална компания „Железопътна инфраструктура\".„В отделни случаи при изпълнение на дейности по Националната програма за енергийна ефективност на многофамилни жилищни сгради има констатирани пропуски. Затова се въвежда по-строг контрол, като проверки ще се правят поне веднъж месечно\", стана ясно от думите на регионалния министър.„Ще се налагат финансови санкции\", заяви Николай Нанков и обърна внимание, че държавата чрез министерството няма друг механизъм да упражнява санкционни действия.„Още преди 7-8 месеца въведохме механизъм, чрез който средствата за отстраняване на констатирани пропуски да са за сметка на изпълнителите, а не за гражданите или държавния бюджет\", напомни Николай Нанков. ", "date": "2018.01.15", "title": "Нанков: С въвеждането на тол-системата за първи път ще се възползваме от геостратегическото си положение"}
{"url": "http://www.cross.bg/tema-kude-gripna-1565462.html", "text": "/КРОСС/ Тема: Сняг и минусови температури. Чакаме ли промяна на времето през следващата седмица?Тема: Внимание, грипна епидемия! Как с превенция и здравословно хранене да избягаме от грипа?Тема: На живо - почистени ли са пътищата в страната от снега?Тема: Кога Витоша ще стане по-достъпна за туристите?Тема: Десетки общински болници в страната излизат на протест - къде са проблемите и кои са решенията?Тема: Какво ново за данъците ни през тази година - говори НАПТема: Неуморимият Петър Стойчев отново вади медали от ледените води. Гледайте най-добрия български състезател в маратонското плуване само в \"Денят започва\"Тема: Кога ще заработи тол системата за пътни такси, ще има ли санкции за некачественото саниране и с колко километра в час ще се движим по новите магистрали? Гост министърът на регионалното развитие и благоустройството Николай НанковТема: Защо стотици осъдени престъпници са на свобода? И още - какви са версиите за показното убийство на бизнесмена Петър Христов?  В студиото - бившият директор на националната разузнавателна служба Димо ГяуровТема: Код жълто за снеговалежи. На живо - къде снегът създаде проблеми по пътищата?Тема: След Перник - в кои други градове се очаква да бъде обявена грипна епидемия?Тема: Специално издание на рубриката „Чети етикета\" по зрителски сигнали. Как да избегнем дупките-убийци и къде проблемът с пътищата е най-сериозен?Тема: В деня на премиерата - още интересни истории от новия сериал на bTV „Скъпи наследници\"Тема: За европредседателството, открито с протести говори министър Лиляна ПавловаТема: Аделина Радева и Виктор Николаев заедно в \"Здравей, България\" от 15 януариСергей Станишев срещу Корнелия Нинова. Как Истанбулската конвенция разлюля БСП? Гост по темата е Кристиан ВигенинТема: Зимата се завръща. Къде ще вали най-много сняг и къде да внимаваме? Прогнозата на климатолога Георги РачевТема: Общински болници на протест. Какви са исканията на лекарите и ще останат ли пациенти без медицинска помощ?Тема: На прага на грипна епидемия? Кои са най-опасните вируси и как да се предпазим? Разговор с проф. Тодор КантарджиевТема: В \"Пълен абсурд\" с Румен Бахов - пресичане като игра на руска рулетка ", "date": "2018.01.15", "title": "В сутрешните блокове"}
{"url": "http://www.cross.bg/yikipediya-nezavisimost-predava-1565457.html", "text": "/КРОСС/ 1582 г. - Русия предава Ливония и Естония на Полша, с което губи излаз на Балтийско море.1759 г. - Открит е Британският музей.1878 г. - Плевен е освободен от турско иго.1892 г. - Джеймс Нейсмит публикува правилата на баскетбола.1908 г. - Основан е италианският АС „Бари\".1919 г. - Игнаций Падеревски става министър-председател на Полша.1919 г. - Роза Люксембург и Карл Либкнехт са заловени и след неколкочасови инквизиции са разстреляни от „Фрайкорпс\".1943 г. - В експлоатация влиза най-голямата административна сграда в света, Пентагонът.1951 г. - Илзе Кох, съпруга на коменданта на концлагера „Бухенвалд\", е осъдена на доживотен затвор в съд в Западна Германия.1969 г. - СССР изстрелва космическия кораб „Союз\" 5.1970 г. - Муамар ал-Кадафи е провъзгласен за водач на Либия.1970 г. - Биафра се предава след 32-месечна борба за независимост от Нигерия.1975 г. - Ангола получава своята независимост от Португалия.1983 г. - Започва да функционира АЕЦ „Кръшко\".1991 г. - Срокът на ООН за изтегляне на иракските войски от Кувейт изтича и започва подготовката за започването на операция „Пустинна буря\".1992 г. - Международната общност признава независимостта на Словения и Хърватия от Социалистическата федеративна република Югославия.2001 г. - В Интернет стартира Уикипедия, виртуална енциклопедия със свободно Уики съдържание.  ", "date": "2018.01.15", "title": "15 януари в историята"}
{"url": "http://www.cross.bg/iioan-pavel-antoniii-1565458.html", "text": "/КРОСС/ Житие на св. преподобни Гавриил ЛесновскиПреподобният Гавриил Лесновски е един от тримата велики последователи на рилския пустинножител свети Иоан, заедно с преподобните Прохор Пшински и Иоаким Осоговски. Той живял през XI­XII век. Родил се в село Осиче, Паланешко (Македония). Произлизал от семейство на богати и благородни родители, които първоначално били бездетни, та той се явил като Божие благоволение към тях след много молитви и сълзи. Като пораснал, дали го да се учи на книга и с Божията помощ много бързо преуспял: за малко време изучил \"всичките писания\" и то не само на един, а на много езици. Евангелската книга нито за час не изпускал от ръцете си.Св. Гаврил ЛесновскиКато станал на възраст, родителите му го сгодили за девица от добър род. Но той никак не желаел това и молел Бога ден и нощ да запази девството му. Тази силна молитва му помогнала да победи разните страсти. По Божие благоволение умряла и годеницата му. Тогава той получил от родителите си голямо богатство, отишъл в манастир и станал монах. После навлязъл в Лесновската планина (Северна Македония), близо до сегашния град Кратово, построил манастир и църква в името на свети архангел Михаил, събрал монаси, поставил им игумен и там оставил цялото си имущество. А самият той се уединил в планината на пустинножителство и безмълвие, като се подвизавал там в безсънни бдения и денонощни молитви, и като изпитал жестоките изкушения на демоните. А Бог в отговор на неговата вяра, любов и подвиг още тогава го удостоил с дара на чудотворната благодат...Веднъж при него в неговото уединение попаднал случайно един козар, който го заварил на молитва. Той паднал пред нозете му и го молил за следното... Козите му боледували и умирали от някаква огнена болест, та светецът да се помоли за тяхното здраве. Преподобният благословил вода и му поръчал с нея да поръси стадото си. Пастирът изпълнил поръчението, стадото му оздравяло и той дошъл да благодари на преподобния. Така преживял той на това място 30 години. После се завърнал в манастира и там починал на 15 януари.Св. Гаврил ЛесновскиТялото му прекарало в земята други 30 години. След това той се явил три пъти на един руски монах Иосиф, който живеел в Средец (София) и който бил човек смирен и въздържан от всякакви светски неща, бодър в молитва и пост, и въобще богоугоден. След първото видение монахът си помислил да не би да е някаква дяволска измама. Но като се повторило и потретило, той се видял принуден да открие това видение на Софийския митрополит. Намерили, че е божествено откровение и отишли в Лесновския манастир, отслужили бдение, намерили гроба на светеца, извадили нетленните му мощи и ги поставили в църквата, за да бъдат почитани и целувани от монаси и миряни.Много чудеса са ставали от прикосновението до тях: слепи проглеждали, хроми се изправяли, бесновти се излекували... Имало в Кратово един много богат арменец, който нямал други деца освен една дъщеря, чиято дясна ръка била суха. Довели я в манастира, поклонила се на светите мощи и в същия миг оздравяла ръката й. Също така при мощите се изцерило от нечист дух детето на един болярин. \"Изцеления течаха от светите мощи като река. И много години беше тишина.\"Но когато турците нахлули в Балканския полуостров и започнали да го завоюват, Българският патриарх от Търново пренесъл мощите на свети Гавриил Лесновски в столицата на тогавашна България и ги положил в църквата \"Свети Апостоли\" на Трапезица. Според проложното житие на преподобния от 1330 г. \"там те лежат дори до днес и раздават изцеления\". Но след турското нашествие в България и падането на Търново в турска власт (1393 г.) следите им се губят. Основаният от свети Гавриил манастир по-късно бил наречен на негово име и станал важно книжовно средище.Житие на св. Прохор ПшинскиСв. Прохор Пшински. Стенопис от ХV в. в църквата \"Св. Архангел Михаил\" в Сапарево край Кюстендил. Източник: bartol, bartol.blog.bgПреподобният Прохор Пшински по произход бил българин от благочестиви родители из областта Овче поле в Северна Македония. Той бил подарен от Бога на бездетните родители заради техните молитви и всмукал заедно с млякото на майка си и нейното високо благочестие.Когато възмъжал, родителите му настоявали да го оженят. Но той чул веднъж в храма думите на Спасителя: \"Който обича баща или майка повече от Мене, не е достоен за Мене\", (Мат. 10:37) оставил всичко и тайно се уединил в пустинната планина над река Пчиня, близо до сегашния град Враня в Югославия. В една пещера, в която извирала вода, той преживял 32 години.Веднъж уплашена сърна прибягала при него, подгонена от някакъв ловец, който скоро се появил. Преподобният при първа среща нарекъл ловеца по име и му предсказал, че скоро ще стане византийски император.В онова време България се намирала под византийско робство (1018 - 1186 г.). И действително, подир някое време този човек се възцарил под името Роман Диоген (1067-1071 г.). Удивен от изпълнението на това предсказание, той открил нетленните мощи на вече покойния Прохор Пшински и на мястото на неговото подвижничество построил голям храм на името на светеца. Там били положени неговите свети мощи и се събрало монашеско братство. Този манастир съществува и досега.Преподобният Прохор Пшински починал на 14 септември, но поради великия празник Въздвижение на светия кръст празнуването на паметта му е пренесено на 15 януари. В неговия манастир празнуват паметта му на 19 септември.Житие на св. преподобни Павел ТивейскиСв. Павел Тивейски. Стенопис от XII в. от манастира на преп. Антоний Велики в Египет. Източник: pravenc.ru.Житието на първия в историята на християнското отшелничество подвижник, преподобни Павел Тивейски, било съставено между 374 и 379 г. от блажени Йероним (347-420 г.). То било записано по свежото предание на Антиниевите ученици около 33 години след кончината на този дивен Божи угодник от Тиваидската пустиня.Св. Павел се родил в 228 г. в семейството на богати родители от Долна Тиваида (Египет) през царуването на римския император Александър Север (222-235 г.). След смъртта на родителите си Павел получил половината от наследството, а останалият имот се паднал на задомената му сестра. Нейният мъж бил зъл и користолюбив човек. Той се лакомял и за останалата половина от родителското наследство и обмислял как да я присвои.Такъв случай скоро му се представил. В края на 249 г. излязъл първият едикт на император Деций (249-251 г.) за седмото гонение против християните. Дълбоко убеден, че християнството е несъвместимо с римския държавен строй и че християните са виновни дори за появата на чумата в империята, Деций при самото заемане на престола предприел мерки за пълното изкореняване на християнството. Той въвел прочутите \"либелли\" - удостоверения за пренесена жертва на идолите. С тях се извършвала първата регистрация за религиозна принадлежност на всички римски поданици. За тази всеобща проверка на всички римски провинции били назначени по пет души във всеки град, които зорко следели всеки гражданин да взима участие в римския държавен култ. Разцъфтяло доносничеството. Ширела се подлостта, която търсела да разчисти всички стари сметки.Зетят на преподобни Павел Тивейски се готвел да предаде младия си шурей и да си присвои наследството му. Двадесет и две годишният Павел, който бил прекрасно образован и силно вярващ християнин, сам отстъпил богатството си на користолюбеца и се скрил в най-отдалечения край на Тиваидската пустиня, на изток от Червеното море.След дълго бродене из пустинята младият отшелник намерил една пещера, край която имало финикова палма и едно изворче. Това било предостатъчно, за да преживее напълно сам цели 91 години. Почти един век св. Павел не видял човешко същество и срещал само дивите зверове на източната пустиня.И един ден се случило нещо необикновено. Човек почукал на пещерната врата на великия отшелник. Той дълго не отварял, но чул един старчески глас:- Отвори ми, рабе Христов! Аз зная, че не съм достоен да те видя, но няма да си отида, докато не зърна лицето ти. Не се крий от мене, защото Бог ми възвести за тебе...Най-сетне преподобни Павел излязъл пред пещерата си и пред него застанал 90-годишният Антоний Велики. Повече от петнадесет столетия християнският свят е чел и слушал с благоговеен трепет беседата на тези двама титани на духа, запечатана с перото на блажени Йероним.- Защо си сторил такъв труд и си посетил един грешен и нищожен човек? Моля те, разкажи ми как живее сега човешкия род? Какво става по света? Нима има още идолопоклонници? Още ли биват преследвани християните? Аз нищо не зная за това, защото 91 години вече живея самичък в пустинята...Тези въпроси на ангелоподобния подвижник сигурно са развълнували св. Антоний Велики, който сам преживял в пустинно уединение 70 години. Те разкривали величието на един вековен подвиг, заключен в рамките на един неповторим човешки живот!И настъпилата нощ двамата велики старци прекарали в беседа и молтва. Св. Павел Тивейски за пръв път разказал дългото ди житие след напущането на бащиния дом. Това, което неговото смирение скривало, великият прозорливец Антоний чел направо в сърцето му. Св. Антоний Велики отговарял на всички въпроси на първия известен в историята на християнстовото пустинножител.- Аз отдавна знаех, че ти живееш в пустинята - казал накрай блаженият Павел. - Аз бих желал да поживея с тебе, та заедно да послужим на Господа, но сега настъпва часът на моята смърт и аз благодаря на Бога, Който те прати да предадеш на земята грешното ми тяло.- Вземи и мене със себе си! - казал св. Антоний.- Ти трябва да живееш още, за да укрепваш другите с пример и наставления, но те моля, иди до твоя манастир и донеси мантията, която ти подари епископ Атанасий, за да ме погребеш с нея.Колкото и приятно да било за преп. Павел Тивейски посещението на св. Антоний Велики, той чувствал потребност да остане самичък в своите предсмъртни часове.Преп. Антоний побързал да изпълни последната воля на великия старец. Той се удивил, че старецът знае за мантията, който му подарил св. Атанасий Велики (295-373 г.). Въпреки дълбоката си старост той преминал уморителния път до своя манастир и веднага тръгнал назад д Атанасиевата мантия на ръце, за да свари жив дивния тиваидец.На следващия ден по пътя за пещерата на отшелника удивително видение известило на св. Антоний за славната кончина на св. Павел. С грейнало от неземна радост лице Тавейският подвижник възхождал към небето, заобиколен от ангели, пророци и апостоли.- Защо ме остави, отче светий? Защо тъй неотдавна те познах и тъй скоро се лиших от тебе?Той ускорил стъпките си напред и когато стигнал пещерата, видял преп. Павел да стои на колене. Зарадвал се Антоний и като помислил, че той се моли, коленичил до него. След един час обаче, като не чул ни глас, ни въздишка, допрял се до него и се уверил, че той е мъртъв. Тогава го облякъл в Атанасиевата мантия и се заел да погребе постническото му тяло.Но св. Антоний не бил взел мотика, за да изкопае гроба на преподобния. В недоумението си изведнъж видял да се задават от пустинната далечина два лъва. Те дошли до тялото на великия мъртвец и започнали да копаят с ноктите си твърдата земя и издавали рев, като да ридаят за раздялата с великия светец. Когато изкопали един достатъчно дълбок трап, лъвовете близнали нозете и ръцете на св. Антоний и бавно се отдалечили.Св. Антоний погребал светия покойник, прекарал една нощ в молитва над гроба му и се върнал в своя манастир, като взел със себе си направената от палмови листа дреха на преп. Павел. Той обличал тая свещена за него дреха само два пъти в годината - на Великден и на Петдесетница, и - както е записал блажени Йероним - обичал да казва: \"Ако би трябвало да избирам, аз по-скоро бих избрал дрехата на Павел с неговите заслуги, отколкото багреницата на царете с техните царства\".В християнското изкуство изобразяват преп. Павел Тивейски облечен в дреха от палмови листа или с палмова клонка. Не липсват от иконите двата му лъва и един гарван. Гарван носил всеки ден на отшелника, подобно на древния пророк Илия, по половин хляб на ден, а при посещението на св. Антоний Велики донесъл цял хляб, и възрадваният Божи угодник казал:- Щедър и милостив е Господ! Той ни устрои богата трапеза, като ни изпрати цял хляб.Мястото на Павловото погребение не било забравено. През времето на византийския император Мануил Комнин (1143-1180 г.) светите му мощи били пренесени в Цариград и положени в манастира \"Св. Богородица Перивлепта\". В 1240 г. тази светиня се намирала във Венеция и накрай в Унгария.Житие на св. преподобни Йоан КолибарПрез царуването на Лъв Велики (457-474 г.) в Цариград живял богатият сановник Евтропий, който имал трима синове. Двамата от тях постъпили на царска служба, а най-малкият Йоан останал при родителите си, които особено го обичали, защото бил ангелски кротък, незлоблив и смирен. Този прекрасен юноша повече от всичко обичал да чете Словото Божие и да посещава богослужението.Един ден в училището, където се учил Йоан, се отбил някакъв монах от манастира на незаспиващите братя, който бил основан от преподобни Маркел († 485 г.) в малоазийската област Витиния и се наричал така, понеже непрекъснато денем и нощем в него монасите поредно извършвали богослужение. Монахът разказвал на любознателните ученици за живота и обичаите на своята обител, но с най-голяма любознателност го слушал и разпитвал Евтропиевият син Йоан. Чистият и възторжен младеж така възлюбил ангелското житие на незаспиващите братя, че изтръгнал обещание от този монах да дойде и да го отведе със себе си, след като се завърне от поклонението си в Палестина.Блаженият Йоан помолил родителите си и те с радост поръчали да му приготвят едно евангелие, богато украсено със злато и скъпоценни камъни. Монахът устоял на думата си и тайно отвел на кораба си възрадвания юноша, който взел от бащиния си дом само подареното му евангелие.Напразно светият игумен увещавал младежа да се откаже от намерението си. Той намирал, че знатният цариградски юноша бил много млад за усилния труд и суровите лишения на незаспиващите братя, но Йоан така успешно преминал през всички строги изпитания на послушничеството, че бил постриган и за монах. Той изпълнявал неуморно и безропотно най-тежките работи, молил се непрекъснато и пазил такъв строг пост, че самият игумен бил принуден да сдържа прекомерните му лишения. Цели шест години преминали в същото неизменно усърдие, и младият Йоан надминал всички със своята монашеска ревност. Неговият подвиг ставал обаче все по-труден от мисълта за изоставените от него родители. Споменът за тях започнал да изпълва сърцето му с растяща и все по-дълбока скръб. Мислите за тях започнали да смущават дори неговите молитви. Лукавият дух се възползвал от това разсейване и коварно започнал да му припомня богатството и блясъка на бащиния дом и всичко, от което той се бил отрекъл. Чрез усилен труд и горещи моления Йоан успявал да прогонва тези изкушения, но напрежението от тази изнурителна вътрешна борба подкосило неговите сили. Той залинял и така отслабнал, че игуменът загрижено му казал:- Не ти ли казах аз, чедо, че Бог не иска от служителите си прекомерни трудове и лишения, а ти не ме послуша и се натовари с бреме, което не е по силите ти...- Не трудовете и лишенията ме сломиха, отче свети, но мене ме терзае скръб, измъчва ме вътрешна борба...И откровено изповядал на своя духовен отец своите мъчителни мисли за родителите си. Богомъдрият игумен взел присърце тревогите на своя любимец и се отнесъл с голямо съчувствие към мъчителните бури в неговото чисто сърце. Помолил се и взел неочаквано решение: пуснал го да се завърне при своите родители, като му заповядал да се пази от дяволските мрежи и да води непорочен живот.С дълбоко съкрушение младият монах приел съветите и благословението на своя игумен и тръгнал на път за Цариград. Той добре съзнавал, че отива на много тежък подвиг и много се молил да успее и в бащиния си дом да води същия строг и въздържан живот, както в напуснатия манастир. По пътя Йоан срещнал един просяк, сменил дрехите си с неговите и облечен в дрипи наближил бащиния си дворец. Той паднал на земята и благодарил на Бога със сълзи. Когато се стъмнило, той останал да нощува пред заключените порти на своя дом. На другата сутрин управителят на бащината му къща открил дрипавия странник, но някогашният любимец бил толкова неузнаваем, че той не го познал.- Какво търсиш тук? Махай се, ей сега ще излязат господарите!- Моля те, не ме прогонвай - кротко отговорил жалкият бедняк. - Никому няма да сторя зло, а тебе Бог ще възнагради за твоето милосърдие.Добрият иконом се съжалил над безобидния нещастник и го оставил на мира. След малко се задали родителите на Йоан, които отивали към царския палат и отминали своя син, без да го познаят. Едва удържал вълнението си бедният Йоан при вида на обичните си родители. Когато те се отдалечили, той дълго плакал и се молил на колене, но след това се решил на необикновена жертва. Останал да живее в крайно смирение и доброволна нищета пред вратата на богатия родителски дом.Често минавал благочестивият Евтропий покрай просяка и неведнъж си казвал: \"Колко търпелив е този бедняк! Той понася и пек, и студ, без да се оплаква. Наистина на такива е Царството небесно! Ех, кой знае дали и милият ми син не живее някъде в същата нищета!\" И състрадателно започнал да се грижи за безвестния просяк, като му давал щедра милостиня и му изпращал храна от собствената си трапеза, но Йоан раздавал всичко на другите просяци, а се хранел само с хляб. Господарката на дома обаче се гнусяла от дрипавия и нечист просяк. Дори заповядала да го прогонят от нейния праг. Домакинът се съжалил и му направил малка колибка, която да скрива от очите й клетника...Три години преживял Йоан в тази колиба. Пред очите му всеки ден блестял богатият разкош на бащиния дом, а самият той прекарвал дните си в крайна нищета, строго въздържание и непрестанна молитва. Дори и слугите от къщата се ползвали с уважението на другите, а той страдал от лишения, мраз и зной, като не липсвало презрението и дори оскърбленията на минаващите.Като изминали трите години, Йоан получил насъне откровение, че след три дни Бог ще го прибере при Себе Си.- Благодаря Ти, Господи, че искаш да удостоиш мене, недостойния, с покоя на праведните! Моля те, Владико, помени родителите ми и ги спаси по Твоето милосърдие!На другия ден Йоан намерил иконома и настойчиво му поръчал да помоли господарката си да дойде при него, защото имал да й съобщи нещо.- Какво има да ми казва този просяк? - отвърнала горделивата господарка. - Та аз не мога да го гледам!...- Иди жено! - казал й Евтропий. - Не се гнуси от бедняците; тях Бог е избрал! - Въпреки внушението на добрия си мъж тя все пак не отишла при просяка. Йоан поръчал да й съобщят:- След три дни ще умра! Ако не дойдеш при мене, много ще съжаляваш след това...Много искал блаженият Йоан да се прости с родителите си и особено със своята майка. С последната среща той искал да развълнува майчиното сърце и да се събуди в него милосърдие и състрадание. Най-сетне тя излязла от къщата и заповядала да донесат при нея просяка, защото той вече не могъл да ходи. Йоан покрил лицето си с кърпа, за да прикрие вълнението си, и казал на майка си:- Госпожо, скоро ще свършат грижите ви за мене... Господ е рекъл: \"Доколкото сте сторили това на едного от тия Мои най-малки братя, на Мене сте го сторили\" (Мат. 25:40). Той да ви въздаде! А аз, макар беден и сиромах, искам да ви оставя един дар. Но преди всичко, моля те, госпожо, да заповядаш да ме погребат в колибата, в която живях, и в тия вехти дрехи, защото не съм достоен за друго място и за по-хубаво облекло.Той й поднесъл своето евангелие и казал: \"А туй да бъде на тебе и на мъжа ти за утеха и ръководство към вечен живот!\"Трепнала гордата жена пред такъв изненадващ подарък от един просяк и внимателно заоглеждала златосияйната книга. Тя се затекла към мъжа си с възклицанието:- Колко много прилича на евангелието, което бяхме дали на нашия син!- Та това е същото евангелие! - извикал Евтропий. - Да запитаме просяка, как е попаднало то у него и дали знае нещо за нашия син!- В името на Бога, кажи ни, откъде си взел това евангелие? Къде е нашият син?- Аз съм вашият син Йоан! - извикал разплакан блаженият, който повече не могъл да сдържи чувствата си. - На мене бяхте дали това евангелие. Виновен съм аз за вашата скръб, но даденото ми от вас евангелие ме научи да обичам Бога повече от всичко и да нося с търпение Неговото име.Паднали на колене разплаканите родители, прегръщали своя любим син и безкрайна била скръбта им, че толкова дълго време не са могли да го познаят. Краткотрайна била радостта от неговото намиране, защото те трябвало да се разделят с него завинаги.С благодарност и възхвала на Бога Йоан починал на третия ден, а майка му, като забравила неговата последна молба, го облякла в скъпи дрехи, но веднага заболяла тежко. Тя също така неочаквано оздравяла, когато по настояване на Евтропий облекли покойния му син в носените от него вехти дрехи.Погребали го на мястото на неговата бедна колибка. Родителите му издигнали над неговата гробница църква и страноприемница, в която приемали и обслужвали в негова памет бедни, болни и странници. Те употребили за богоугодни дела цялото си състояние и завещали да бъдат погребани до своя син. ", "date": "2018.01.15", "title": "Преп. Гавриил Лесновски, Прохор Пшински, Павел Тивейски и Йоан Колибар"}
{"url": "http://www.cross.bg/chasa-sofiya-provede-1565459.html", "text": "***София. От 09.30 часа държавният глава Румен Радев ще разговаря на „Дондуков\" 2 с министър-председателя на Япония Шиндзо Абе, който ще бъде на посещение у нас.***София. Държавният глава на Черна гора ще бъде на еднодневно официално посещение в България по покана на президента Румен Радев. От 10.15 часа на площад „Св. Александър Невски\" ще се състои церемонията по официалното посрещане на Филип Вуянович, който ще поднесе венец на Паметника на Незнайния воин. От 10.40 часа в сградата на „Дондуков\" 2 ще се проведе среща на четири очи между двамата президенти, а от 11.05 часа ще започнат пленарните разговори между официалните делегации на България и Черна гора. В 11.55 часа Румен Радев и Филип Вуянович ще дадат съвместна пресконференция за медиите в Гербовата зала на „Дондуков\" 2.***София. От 10.00 часа в зала „Пресцентър\" в Министерството на регионалното развитие и благоустройството в присъствието на министър Николай Нанков ще бъде подписан договорът за проектиране, изграждане и въвеждане на електронна система за събиране на таксите за ползване на републиканската пътна мрежа.***София. От 14.15 часа председателят на Народното събрание Цвета Караянчева ще се срещне с президента на Република Черна гора Филип Вуянович.***София. От 15.45 часа, в МВнР ще има изявления за медиите на заместник министър-председателя по правосъдната реформа и министър на външните работи Екатерина Захариева и нейният полски колега Яцек Чапутович.***София. От 09.00 часа IV състав на Специализираният наказателен съд ще проведе съдебно заседание по делото срещу Радослав Рачев, Любомир Евстатиев, Петър Василев, Иво Прокопиев, Симеон Дянков и Трайчо Трайков, които са обвинени в безстопанственост в особено големи размери.***София. От 10.00 часа, IX състав на Специализирания наказателен съд ще проведе заседание по делото срещу Петър П., обвинен за трафик на хора.***София. От 10.00 часа XV състав на Специализираният наказателен съд ще проведе ще проведе съдебно заседание по делото срещу Персин П., който е обвинен в организиране и ръководене на организирана престъпна група.***София. От 11.00 часа омбудсманът Мая Манолова и фондация „Асоциация Анимус\" организират в партньорство кръгла маса на тема „Трудова експлоатация vs. Трудови права в България - законодателна рамка и предизвикателства\". Събитието ще се проведе в институцията на омбудсмана на ул. „Георг Вашингтон\" № 22.***София. От 11.00 часа в Националния пресклуб на БТА ще се състои пресконференция на Сдружение „Прес Авто Клуб - България\" по повод автомобилния конкурс „Автомобил на годината 2018\".***София. От 12.00 до 13.00 часа общинските болници на територията на цялата страна ще прекратят работата си в знак на протест, който ще протече под мотото „Спрете унищожаването на общинското здравеопазване!\"***София. Столична община организира честване по повод 155 години от рождението на Алеко Константинов. Големият български писател и общественик е роден на 13 януари (1-ви януари стар стил) 1863 година. От 13.00 часа пред Паметника на Алеко на бул. „Витоша\" ще се проведе програма с участието на актьорите Светослав Пеев и Ивайло Калоянчев. Ще бъде представено специално издание на вестник, посветен на годишнината, подготвен и издаден от Националния литературен музей. На честването ще присъства доц. д-р Тодор Чобанов, заместник-кмет на Столична община. Гости на събитието ще бъдат съставителите на вестника - Атанас Капралов - директор на Националния литературен музей, Румяна Пенчева и д-р Елена Алекова.***София. От 13.30 часа 13-и състав на Софийски градски съд щ заседава по делото срещу Марин П. и Георги П. за стрелбата по Януш С. (сина на Киро Японеца).***София. От 13.30 часа 11-и състав на Софийски градски съд щ заседава по делото срещу Христо Петров бивш управител на „Фонд научни изследвания\", на когото са повдигнати обвинения за умишлена безстопанственост.***София. От 14.00 часа 26-и състав на Софийски градски съд щ заседава по жалба за изменение на мярка за неотклонение, подадена от Дмитрий Абрамкин (осъден на 10 г. затвор за пране на 1 млрд. евро).***София. От 14.15 часа в сградата на КЕВР ще се проведе обществено обсъждане на проект на решение за одобряване на бизнес плана на „Водоснабдяване и канализация Добрич\" АД и за утвърждаване и одобряване цени на ВиК услуги на „Водоснабдяване и канализация Добрич\" АД.***Асеновград. От 10.30 часа в зала 601 в сградата на Община Асеновград ще се проведе публично обсъждане на проекта на бюджета на Община Асеновград за 2018 година.***Бургас. От 11.00 часа народният представител от ГЕРБ - Бургас и областен координатор на партията Димитър Бойчев ще се срещне с граждани в централата на партията на ул. \"Конт Андрованти\" 5.***Бяла Слатина. От 10.00 часа в Народният представител от ГЕРБ-Враца Красен Кръстев ще се срещне с жителите на Попица, Община Бяла Слатина.***Варна. От 10.00 часа народният представител от ГЕРБ - Варна Нели Петрова ще има приемен ден за граждани в клуба на партията на ул. „Г. Бенковски\" №1 .***Варна. От 13.00 часа в централата на ГС на БСП на ул. „Македония\" 33 ще се състои приемна на народния представител от ПГ „БСП за България\" Иван Иванов.***Велико Търново. От 11.00 часа в Регионална библиотека „П. Р. Славейков\" ще бъде открита документална изложба „В изгнание\", разказваща за живота и дейността на цар Симеон II преди завръщането му в България.***Враца. От 17.00 часа в конферентната зала на Община Враца ще се проведе публично обсъждане на Проектобюджета на Община Враца за 2018 г.***Горна Оряховица. От 11.30 часа заместник-министърът на регионалното развитие и благоустройството Деница Николова ще присъства на официалното откриване на обновеното и модернизирано детско заведение ДГ „Елена Грънчарова\" което се реализира по проект „Подобряване на образователната среда в гр. Горна Оряховица\", финансиран по Оперативна програма „Региони в растеж\" 2014 - 2020 г.***Добрич. От 11.00 часа в Бизнес залата в сградата на Община град Добрич ще се проведе пресконференция по повод проекта за енергийното обновяване на многофамилни сгради в града. Символична церемония „първа копка\" ще се проведе веднага след пресконференцията до жилищната сграда с адрес „Кирил и Методий\" 8.***Добрич. От 18.00 часа по повод Деня на българското кино, 13 януари, Общинската организация на ПП ГЕРБ в Добрич организира безплатна прожекция на филма „Дамасцена\" в Киноклуб „Икар\".***Казанлък. От 10.00 часа народният представител от ПП ГЕРБ Борис Кърчев ще се срещне с граждани в офиса на партията на ул. „Климент Охридски\" № 1.***Момчилград. От 12.00 до 13.00 часа работещи в МБАЛ \"Д-р Сергей Ростовцев\" в Момчилград ще прекратят работата си за 1 час, с което ще се включат в протеста, организиран от Националното сдружение на общинските болници.***Пазарджик. От 10.00 часа народният представител от ГЕРБ Десислава Костадинова ще проведе приемна за граждани в офиса на партията на ул.„Екзарх Йосиф\" № 5 А, ет. 2.***Плевен. От 09.00 часа народният представител от ГЕРБ-Плевен Владислав Николов организира приемен ден в сградата на библиотека „Христо Смирненски\".***Пловдив. От 09.00 часа, в зала 2 на Окръжен съд - Пловдив, ще се проведе заседание по делото срещу Любен Ч., Иван Т. и Ерол Е., обвинени за това, че са избегнали установяването и плащането на данъчни задължения.***Пловдив. От 09.30, в зала 10 на Окръжен съд - Пловдив, ще се проведе заседание по делото срещу Иван С., обвинен в това, че незаконно е присвоил чужди движими вещи.***Пловдив.От 09.30 часа в зала 12 на Пловдивския районен съд ще се гледа делото срещу Борис К., обвинен в набеждаване в престъпление на три лица, знаейки, че те са невинни.***Пловдив.От 13.30 часа в зала 12 на Пловдивския районен съд ще се гледа делото срещу Панайот Я., обвинен че в качеството си на длъжностно лице , акаунт мениджър в „Мобилтел\" ЕАД, е присвоил чужди движими вещи в големи размери - 214 бр. мобилни телефони .***Пловдив.От 14.30 часа в зала 3 на Пловдивския районен съд ще се гледа делото срещу Васил С., обвинен в причиняване на лека телесна повреда на медицински специалист при и по повод изпълнение на службата ѝ.***Пловдив.От 15.00 часа в зала 10 на Пловдивския районен съд ще се гледа делото срещу Соня М., обвинена в причиняване на имотна вреда в особено големи размери - 660 050 лв.***Русе. От 18.00 часа във фоайето на Доходното здание ще бъде открита изложбата живопис „Зад кулисите\", в която са включени произведения на изкуството на художниците Цанко Цанев, Веселин Николов и Станчо Станев.***Сливен. От 13.30 часа народният представител от ГЕРБ - Сливен и заместник-председател на парламентарната Комисия по образование Галя Захариева ще се срещне с граждани в офиса на партията на адрес: ул. \"Цар Освободител\" № 17.***Смолян. Изложбата на Сияна Струнчева „Уста Славо\" (майстор Славо) ще бъде експонирана в Изложбена зала „Петър Стайков\" на Клуба на дейците на културата - град Смолян.***Стара Загора. От 10.00 часа народният представител от ГЕРБ Емил Христов ще организира приемен ден за граждани.***Тетевен. От 17.00 часа в заседателната зала на ОбС - Тетевен ще се ъстои церемонията по награждаване на най-добрите спортисти и треньори на Тетевен за 2017 г.***Тополовград. На официална церемония в Тополовград ще бъдат връчени Почетните символи на града на министър Красимир Вълчев. Церемонията ще се проведе в Малкия салон на читалище „Св. св. Кирил и Методий - 1894\".***Шумен. От 09.30 часа Окръжен съд - Шумен ще заседава по делото срещу машинистите Димитър Михнев и Радослав Петков, обвинени за трагедията в Хитрино.***Шумен. От 10.00 часа, в залата на РУ-Шумен, директорът на ОДМВР- Шумен ст. комисар Ялчън Расим ще даде брифинг, на който ще изнесе данни за пътни инциденти в областта. Ще говори и за мерките, които ще бъдат предприети за намаляване на пътния травматизъм. ", "date": "2018.01.15", "title": "Предстоящи събития на 15 януари"}
{"url": "http://www.cross.bg/nyamam-nyzhda-ot-priyateli-koito-1565460.html", "text": "/КРОСС/ Аз нямам нужда от приятели, които повтарят всеки мой жест: това прави много по-добре моята сянка.Плутарх ", "date": "2018.01.15", "title": "Нямам нужда от приятели, които..."}
{"url": "http://www.cross.bg/rozhdenitzite-na-yanyari-1565463.html", "text": "/КРОСС/ Атанас Фурнаджиев, управител на \"Мото-Пфое\", директор и вицепрезидент на БФСДаниел Боримиров, бивш национал по футболВенцислав Караджов, председател на Комисията за защита на личните данниД-р Виктор Спасов, началник на Първа клиника по ортопедия и травматология в УМБАЛСМ \"Пирогов\"Кирил Котев, кмет на СанданскиМария Ангелиева-Колева, консул в ЛондонМартин Петров, футболистД-р Стоил Апостолов, управител на УМБАЛ \"Бургасмед\" и МБАЛ \"Проф. Д. Ранев\" - Пещера  ", "date": "2018.01.15", "title": "Рождениците на 15 януари"}
{"url": "http://www.cross.bg/vzriviha-tazi-bankomat-1565461.html", "text": "/КРОСС/ Крадци взривиха и ограбиха банкомат в столичния ж.к. „Дружба\" тази нощ, съобщава БТВ.Сигналът за посегателството на бул. „Копенхаген\" е получен около 3:20 часа тази сутрин. Устройството е в голям хранителен магазин, като видимо е пострадала вратата на обекта.Към момента магазинът работи, а от пострадалото устройство е останал само прозорецът в една от витрините.От полицията и от магазина на този етап не дават повече подробности и дали има връзка със серията посегателства срещу банкомати през миналата година. Банкоматът обаче е бил взривен със сгъстен въздух - по същия начин, както и при друго посегателство в квартала през октомври. По неофициална информация са откраднати около 70 хиляди лева от машината.", "date": "2018.01.15", "title": "Отново взривиха банкомат в София"}
{"url": "http://www.cross.bg/protest-bolnitzi-obshtinskoto-1565464.html", "text": "/КРОСС/ Служители на 23 общински болници излизат на протест срещу липсата на адекватни мерки за спасяване на общинското здравеопазване в страната, предава „Фокус\".От 12.00 до 13.00 часа членовете на Сдружението на общинските болници в България (СОББ) ще прекратят работа, а персоналът им ще излезе пред самите лечебни заведения или пред сградата на съответната община, в знак на протест срещу липсата на адекватни мерки за спасяване на общинското здравеопазване в страната.Протестът ще протече под мотото „Спрете унищожаването на общинското здравеопазване!\", а в него се очаква да се включат общинските болници, намиращи се извън областните градове. Решението за провеждане на националния протест бе потвърдено от Управителния съвет на СОББ, на негово заседание, проведено на 9 януари 2018 г.Основното искане на протестиращите е за отпускане на 30 млн. лева целева субсидия от републиканския бюджет. Второто им искане е спешно изплащане на надлимитната дейност за последните 2 години и половина и спешно коригиране на цените на клиничните пътеки минимум с 30%, за да може да се компенсира трикратното увеличение на минималната работна заплата. Третото им искане е спешен дебат за това какъв тип здравна система да започнат да изграждат. ", "date": "2018.01.15", "title": "23 болници излизат на протест"}
{"url": "http://www.cross.bg/vestnik-pishe-suobshtava-1565465.html", "text": "/КРОСС/ В интервю за вестник \"24 часа\" вицепремиерът и външен министър Екатерина Захариева заявява, че \"интересите ни на Балканите са така формулирани, че са важни и за ЕС\". По думите ѝ като външна граница на общността за България е важно да бъде достигнато съгласие по общата политика за убежище. Външната ни политика в Близкия изток е пример за баланс, особено връзките ни с Иран и Ирак, Катар и Саудитска Арабия, посочва в интервюто за \"24 часа\" Захариева.Десетки роднини работят във Върховния административен съд, пише вестник \"Сега\". Близо 50 съпрузи, деца, сестри, племенници и снахи са се уредили в администрацията и сред съдиите. Това са разказали пред изданието магистрати.\"Шефът на НСО погнат от Военна прокуратура\", пише вестник \"Труд\". Изданието обяснява, че  извършваната проверка срещу директора на Националната служба за охрана ген. Ангел Антонов е заради сигнали на служители за извършени злоупотреби. Всекидневникът уточнява, че, според работещи в НСО, Антонов е ползвал ловното стопанство \"Кричим\" като бащиния, а в колите на държавниците се возели негови роднини.\"Бивш шеф на ГДБОП заплашва журналистка\", пише в заглавие на първата си страница вестник \"Дума\". Изданието обяснява, че Станимир Флоров нападнал журналистката от \"Фрогнюз\" Катя Илиева и я заплашил с дела след участието ѝ в телевизионно предаване, където коментира убийствата от последните седмици.\"Спират парите за калпави ремонти\", съобщава вестник \"Стандарт\". Общините могат да изгубят пари по програмата за саниране. Това е предупредил регионалният министър Николай Нанков. Причината за това е проведен мониторинг, който е установил, че общините не следят достатъчно ефективно работата на външните изпълнители.Проверка на вестник \"Монитор\" е установила, че \"всяка втора кола, която е с допълнително монтирана газова уредба, се движи извън закона. Тя не минава годишен технически преглед на горивната система и е потенциално опасна. Всекидневникът изчислява, че по пътищата се движат близо 160 хил. коли бомби.\"Грипът дойде\", съобщава вестник \"Земя\". 48 хил. българи вече боледуват от него като във Варна, Пловдив, София и Благоевград отчитат увеличаване на разболелите се хора през последната седмица. Най-засегнати са децата и тийнейджърите, допълва изданието. ", "date": "2018.01.15", "title": "Акценти в пресата"}
{"url": "http://www.cross.bg/rashkov-snegovalezhut-snegovalezhut-1565470.html", "text": "/КРОСС/ Нормална зимна обстановка за шофьорите се очертава в момента. Снеговалежът е слаб и ще продължи до края на деня. Няма затворени пътища заради снега. Това каза за \"Денят започва\" по БНТ инж.Михаил Рашков от Агенция „Пътна инфраструктура\".Над 700 снегопочистващи машини работиха тази нощ и продължават и в момента. Над 130 са само за Софийска област. Местата със снегонавявания са във Видинско, Монтанско и частично Враца. Там е и най-интензивният снеговалеж. На останалите места е нормално. В Бургас започна да вали към 7 часа тази сутрин, но снеговалежът е нормален.„Обстановката в страната е нормална. Снеговалежът е слаб. Не е интензивен. Ако за един час натрупа 5 см,тогава е интензивен. Тази нощ на много места снеговалежът е около 1-3 см, не повече. Донякъде може да се каже, че има обходен маршрут от Видин в посока София. Съвсем нормален снеговалеж. В района на Руженци самите наклони не позволяват на тежкотоварните автомобили да се изкачват и там има проблем. С обхода този проблем е решен\", коментира инж. Рашков. ", "date": "2018.01.15", "title": "Инж. Михаил Рашков, АПИ: Няма затворени пътища в страната, обстановката е нормална"}
{"url": "http://www.cross.bg/imer-grigor-purviya-1565472.html", "text": "/КРОСС/ Григор Димитров започна с бърза победа участието си на Откритото първенство на Австралия по тенис. В мач от първия кръг на турнира световният номер 3 победи с 6:3, 6:2, 6:1 226-ия в света и дебютант на турнири от Големия шлем Денис Новак (Австрия).Така за пета поредна година българинът преодолява първия кръг в Мелбърн.Във втория етап от надпреварата той отново ще има наглед лесна задача, като трябва да се изправи срещу победителя от двубоя между Макензи Доналд (САЩ) и Елиас Имер (Швеция). Подобно на Новак и двамата преминаха през квалификациите. Доналд е 22-годишен и в момента е 186-и в световната ранглиста, а Имер е на 21 г. и е 140-и в света.", "date": "2018.01.15", "title": "Григор Димитров започна с бърза победа на Australian Open"}
{"url": "http://www.cross.bg/srok-dvizhenieto-ogranicheno-1565466.html", "text": "/КРОСС/ Информация за състоянието на републиканските пътища към 05:30 ч. за 15.01.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 10° до + 5°.Времето над цялата страна е облачно.Вятър духа в областите Враца, Търговище, Силистра, Ямбол, Русе, Смолян, Монтана, Видин, Разград, Шумен и Варна.Дъжд вали в района на Сандански.Слаб сняг вали в областите Враца, Монтана, Видин, Търговище, Шумен, Благоевград, Русе, Ловеч, Плевен, Кюстендил, Перник, София, Велико Търново и в района на пр.\"Шипка\" и пр.\"Република\"; Студенец, Карлово и Кърнаре /обл.Пловдив/; в планинската част на обл.Сливен; по високите места на обл.Смолян; Босна, М.Търново и Вълчаново ханче /обл.Бургас/; в планинските райони на обл.Пазарджик.Пътните настилки са предимно мокри, на местата със снеговалеж - заснежени, заледени и обработени.Намалена видимост поради мъгла: - до 100 м в районите на Деков и Кнежа /обл.Плевен/ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС; - „Златишки\" - затворен за всички МПС;- „Айтоски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Котленски\" - забранен за МПС над 12 т;- „Пампорово\" - забранен за МПС над 3,5 т; - „Петрохан\" - забранен за МПС над 12 т;- „Твърдишки\" - забранен за МПС над 10 т;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Видин: Движението по път I-1 Видин - Монтана в посока Монтана е ограничено за МПС над 12 т поради силни снегонавявания. Без ограничение е движението в посока Видин. Срок до 12.00 ч. на 15.01.2018 г.Обходен маршрут в посока Монтана: път II-11 Дунавци - Арчар - път III-112 Добри дол - Тополовец - път III-114 Тополовец - Ружинци.Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.;- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 22.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.01.15", "title": "Ето каква е актуалната ситуация по пътищата на 15 януари"}
