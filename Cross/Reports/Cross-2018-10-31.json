{"url": "http://www.cross.bg/kepler-planeti-ekzoplaneti-1587772.html", "text": "/КРОСС/ НАСА съобщи за приключването на мисията на космическата обсерватория \"Кеплер\" поради изчерпване на горивото й, предадоха световните агенции.Телескопът функционираше в продължение на девет години. За това време космическият апарат откри 530 506 нови звезди и 2 662 екзопланети (планети извън Слънчевата система). Щафетата бе поета от космическия телескоп \"Тес\", който беше изведен в орбита от НАСА през месец април 2018 година.Неговата задача, подобно на \"Кеплер\", е да открива планети, сродни на Земята, намиращи се в зоната на обитаемост, с помощта на транзитна фотометрия.Още в първите месеци на своя старт, \"Тес\" откри екзопланети, като телескопът ще може да изследва по-голямата част от небето от \"Кеплер\" - неговият обхват е 350 пъти по-широк.Заради своята конструкция и \"Кеплер\", и \"Тес\" не могат да правят внушителни снимки на необятния Космос, подобно на \"Хъбъл\". Техните сензори обаче бяха много по-чувствителни в други направления, заради което и могат да откриват планети, орбитиращи около други звезди.Търсенето на екзопланети става, чрез непрекъснато измерване на яркостта на повече от 150 000 звезди. Когато кандидат-планета премине пред звезда, светлината от нея се блокира. Количеството блокирана светлина разкрива размера й.Освен всичко друго, телескопът откри и планети от нов тип, които не съществуват в нашата Слънчева система, това са тъй наречените \"Суперземи\" и \"горещи Юпитери\". В първия случай става дума за скалисти планети с размери между този на Земята и този на Нептун. Горещите Юпитери пък са газови гиганти, които обикалят изключително близо до своята звезда.\"Кеплер\" ще остане на своята орбита, която е безопасна за космическите полети. Космическата обсерватория беше изстреляна през 2009 година и предназначението й беше откриването на екзопланети. През 2013 година апаратът получи повреда в системата за ориентиране, при което беше невъзможно той да бъде задържан в правилното направление. При все това инженерите успяха да вкарат телескопа в безопасен режим и да го приспособят за изпълнението на определени задачи.", "date": "2018.10.31", "title": "НАСА съобщи за края на телескопа \"Кеплер\""}
{"url": "http://www.cross.bg/danni-informatziya-tehnologiyata-1587774.html", "text": "/КРОСС/ Една от най-дискутираните теми в цяла Европа в момента е защитата на личните данни. Всяка седмица чуваме новини за кибер атаки и изтичане на данни, засягащо множество компании и техните служители. В същото време се отделят все повече време и средства за създаването на технологии, които да повишат сигурността на персоналните данни. В интернет можете лесно да намерите всевъзможни статии за това как да запазите данните си в безопасност – съвети за допълнително подсигуряване на паролите, приложения и програми, възпрепятстващи неидентифицираните опити за влизане в базата данни и оказващи помощ при евентуално загубване на устройството...И това е едва началото. „Големите риби“ в света на социалните мрежи все по-интензивно се стремят да образоват своите потребители по отношение на защитата на техните лични данни. Всеки път, когато вие или някой друг влезете в акаунта си от непознато устройство, незабавно получавате известие, което ви уведомява за потенциалната опасност. Виртуалната безопасност вече е приоритетна и в публичната администрация, която се стреми да не изостава от най-актуалните юридически тенденции в тази област. Разбира се, безопасността на личните данни от доста време е водещ приоритет и сред производителите на смартфони, които полагат все по-сериозни усилия за създаването и усъвършенстването на нови технологии, които да засилят защитата на потребителските данни. Съвсем наскоро Huawei внесе допълнителни подобрения в своя сензор за пръстов отпечатък, вграден в дисплея на новия Mate 20 Pro.Смартфоните са устройства, които съдържат в себе си голям обем както от лична, така и професионална информация за своите притежатели – телефонни номера, снимки, приложения за запознанства, поверителна служебна информация и дори такава за нашето здраве или финанси. Смартфоните съдържат най-ценната за нас информация и достъпът до нея би трябвало да бъде възможно най-труден за вънни лица. Успешното опазване на личните данни зависи в еднаква степен както от самите потребители, така и от производителите. Преди броени дни Huawei, вторият най-голям производител на смартфони в света, пусна на пазара новата си флагманска серия Mate, която се гордее с иновативни технологии, създадени специално за да повишат нивото на защита на потребителските данни. Една от тях е 3D технологията за лицево разпознаване на Huawei Mate 20 Pro. Иновативната технология на новия флагман на Huawei сканира лицето на потребителя, позовавайки се на 30 хиляди виртуални опорни точки върху него. 3D Face Unlock технологията разпознава лицето на своя притежател за около 600 милисекунди, като вероятността за грешка е под едно на милион. 3D технологията за лицево разпознаване вероятно ще бъде все по-широко използвана в случаите, когато потребителите искат да осъществят електронно плащане чрез своя смартфон. ОСвен тези неща технологията благоприятства цялостната потребителска сигурност като функционира съвместно с приложения като PrivateSpace, AppLock, File Safe и PrivateScreen. Технологията PrivateScreen заслужава специално внимание, тъй като при нея чрез лицево разпознаване можете да получите достъп до специален раздел от телефона, в който да съхранявате най-поверителната за вас информация, като я преместите там директно от главното меню. След завършване на настройките само потребителят със зададените биометрични характеристики ще може да получава достъп до информацията, съхранявана в PrivateScreen. По този начин технологията осигурява спокойствие на хората, за които е най-удобно да съхраняват важна информация на своя смартфон. В 21. век информацията е една от най-важните валути, а смартфоните са се превърнали в съвсем обичайни хранилища за нея. Точно поради тази причина е препоръчително да изберете смартфон, който притежава най-развитите технологии за защита на данни. Що се отнася до предпазването на поверителна информация още малко сигурност никога не е излишна. ", "date": "2018.10.31", "title": "Huawei засилва сигурността на потребителските данни чрез нови технологии"}
{"url": "http://www.cross.bg/tabletite-ipad-tableta-1587770.html", "text": "Новите таблети iPad Pro предлагат нов дизайн със сериозно намалени рамки около дисплея, а освен това са снабдени със системата за лицево разпознаване Face ID, която заменя познатия сензор за пръстови отпечатъци и работи в хоризонтална и вертикална ориентация, предава Mobile Bulgaria.Освен от централен хардуерен бутон новите модели са лишени и от жак за слушалки. Съществена промяна има и при интерфейса за зареждане и връзка с компютър - вместо Lightning той е USB-C и позволява зареждането на други устройства (например iPhone) и извеждането на видео към монитори с резолюция до 5K.Таблетите се предлагат в два размера според диагонала на екрана - 11 инча и 12.9 инча.Панелът е наречен Liquid Retina и осигурява резолюция съответно 2388х1668 и 2732х2048 пиксела, а сред другите му особености откриваме технологиите ProMotion и True Tone за оптимизиране на цветната температура според околните условия.Дисплеите се ползват и за управление чрез системата за жестова навигация, която видяхме първо в iPhone X. Устройствата разчитат на чипсет A12X Bionic с осемядрен процесор и седемядрен графичен ускорител, който осигурява значителен ръст в производителността. Таблетите ще са налични с до 1ТВ вградена памет, а сред другите особености откриваме 4 говорителя, 12МР камера, 18-ватово зарядно и батерия за до 10 часа на работа.С двата таблета беше представена и нова версия на стилуса Apple Pencil. Той има променен дизайн и вече може да се зарежда безжично, когато е прикрепен магнитно към едната страна на iPad Pro. Добавена е и поддръжка за жестове (двукратно потупване на писалката с пръст), които позволяват извършването на различни действия или стартирането на приложения.Обновена е и допълнителната клавиатура, която вече се казва Smart Keyboard Folio. Аксесоарът позволява разполагане на таблета под два различни ъгъла. Таблетите ще се продават на цена от 799 и 999 долара в Щатите, а в Европа цените стартират съответно от 879 и 1099 евро.Продажбите стартират на 7 ноември, когато двата таблета ще са налични в над 40 страни и територии, включително и България.", "date": "2018.10.31", "title": "Apple представи новите си таблети iPad"}
{"url": "http://www.cross.bg/protzenta-inflatziyata-povishi-1587769.html", "text": "/КРОСС/ Турската централна банка рязко повиши днес прогнозите си за инфлацията през тази и следващата година.Според новите прогнози банката очаква инфлация от 23,5 процента през 2018 г. спрямо 13,4 процента, каквато беше предишната ѝ прогноза. За 2019 г. централната банка на Турция повиши прогнозата си за инфлацията до 15,2 процента спрямо 9,3 процента, заяви днес управителят ѝ Мурат Четинкая, цитиран от \"Ройтерс\".Агенцията напомня, че турската лира поевтиня с близо една трета спрямо долара тази година, което доведе до увеличаване на цените на храните и горивата и задълбочаване на безпокойствата на инвеститорите за възможен срив на реалната икономика и банковия сектор. ", "date": "2018.10.31", "title": "Инфлацията в Турция излиза извън контрол"}
{"url": "http://www.cross.bg/mrrb-putna-byudzheta-1587773.html", "text": "/КРОСС/ Средствата са 7 пъти повече от бюджета за тази дейност за 2018 г.140 млн. лв. ще бъдат инвестирани в укрепване на участъци от републиканската пътна мрежа, които са засегнати от геодинамични процеси и явления, предвижда проектобюджетът за 2019 г. Това съобщи министърът на регионалното развитие и благоустройството Петя Аврамова при представянето и обсъждането на законопроекта за държавния бюджет на България за 2019 г. в парламентарната Комисия по регионална политика, благоустройство и местно самоуправление.Заложените средства са 7 пъти повече от 2018 г., когато в Бюджета на Министерството на регионалното развитие и благоустройството за борба със свлачищните процеси бяха заделени 19,354 млн. лв.Нуждите са огромни – изчисленията показват, че за укрепване на всички свлачища в страната са необходими над 1 млрд. лв., затова ресурсът ще бъде насочен в най-невралгичните точки. Това са 22 свлачища на територията на Областните пътни управления Видин, Враца, Габрово, Велико Търново, Кюстендил, Монтана, Плевен, Пловдив, Сливен, Смолян, София и Търговище, които заплашват важна пътна инфраструктура. Сред тях е едно от най-големите свлачища в България – по второкласния път Видин – Лом, което е с дължина близо 8 км, индикативната стойност на укрепителните мероприятия е 25 млн. лв.Това е дейност, която Агенция „Пътна инфраструктура“ беше принудена да извършва, за да спаси републиканката пътна мрежа от свлачищни процеси, но нямаше отделно перо, с което да оперира, подчерта регионалният министър.Предвидените приходи в бюджета на МРРБ за 2019 г. са в размер на 306 558 100 лв. Те са с 66 015 000 лв. по-малко спрямо 2018 г. Причина за това са намалените постъпления от винетни такси с 65 млн. лв. заради въвеждането тол системата за тежкотоварни автомобили от средата на 2019 г. Приходите от тол такси след 16 август 2019 г. ще постъпват в централния бюджет, откъдето след това ще бъдат предоставяни на МРРБ за поддръжка на пътища.Разходите по бюджета на министерството през 2019 г. са планирани в изпълнение на три области на политики и девет бюджетни програми. Те са общо 516 693 600 лв., което е с 98,33 млн. лв. повече спрямо 2018 г. От тях 420 млн. лв. са за Агенция „Пътна инфраструктура“, 7 568 100 лв. за Дирекция „Национален строителен контрол“ и 20 695 600 лв. за Агенцията по геодезия, картография и кадастър.За текущ ремонт и поддръжка в проектобюджета на МРРБ са предвидени 137 019 200 лв., които ще се използват за осигуряване на проходимост на републиканската пътна мрежа, отстраняване на повреди по пътната настилка, подмяна на знаци, предпазни огради и др. и преасфалтиране на пътни участъци. За основни ремонти и изграждане на пътища и свързаните с тях отчуждителни процедури са заложени 240 194 000 лв.Средствата за ВиК отрасъла са 18 252 500 лв., които ще се изразходват за проекти, свързани с подобряване на водоснабдяването и качеството на питейните води. Това е ресурс, който ще се изразходва по проекти на общините с финансиране от бюджета на министерството. От средствата ще могат да се възползват и малките населени места.В отговор на депутатски въпрос за спазване на изискванията за достъпност на средата за хора с увреждания при приемането на различни обекти министър Аврамова заяви, че ще бъде направена проверка. По повод Националната програма за енергийна ефективност на многофамилни жилищни сгради тя  коментира, че до средата на 2019 г. се очаква да бъдат санирани всички 2022 сгради, за които има отпуснати средства. Тепърва се обсъждат варианти и ще се решава как да продължи програмата.", "date": "2018.10.31", "title": "МРРБ дава 140 млн. лв. за укрепване на свлачища през 2019 г."}
{"url": "http://www.cross.bg/italiya-lyksozni-vreme-1587764.html", "text": "/КРОСС/ 12 станаха жертвите на лошото време в Италия. Пожарникар е загинал от паднало дърво, докато е работил по отстраняване на проблем. Друг мъж е отрит мъртъв във водите на придошла река.Поривите на вятъра на места са достигнали 180 км/ч и са причинили значителни щети в много региони на Италия.Селища по италианската Ривиера са без ток, а курортът Портофино е напълно откъснат от останалата част на страната.На пристанището Рапало, близо до Генуа, над 100 луксозни яхти са унищожени.Стотици луксозни автомобили изгоряха при пожар на пристанището в Савона.", "date": "2018.10.31", "title": "Лошото време в Италия продължава да взима жертви"}
{"url": "http://www.cross.bg/narodnite-provede-institytziya-1587753.html", "text": "/КРОСС/ В Деня на народните будители, , ще се проведе традиционната церемония по издигане на националния флаг пред президентската институция.В президентъти върховен главнокомандващ на Въоръжените сили Румен Радев ще приеме почетния строй наНационалната гвардейска част.След церемонията държавният глава ще проведе среща от на „Дондуков“ 2 с ръководители на културни институции, общественици и дейци в областта на науката, образованието, културата и изкуството.", "date": "2018.10.31", "title": "Националният флаг ще бъде издигнат пред президентската институция по повод Деня на народните будители"}
{"url": "http://www.cross.bg/yspeshno-rogozin-testva-1587771.html", "text": "/КРОСС/ Руската държавна космическа корпорация \"Роскосмос\" успешно тества безпилотен комбайн, оборудван с изкуствен интелект, съобщи директорът ѝ Дмитрий Рогозин, предава.\"\", писа Рогозин в Twitter, като допълни, че машината разполага с високоточна система за навигация ГЛОНАСС с точност на обработката на полето от едва 2 см.Според него рано или късно въвеждането на роботи, изкуствен интелект и автоматизацията на производството \"ще променят структурата на пазара на труда\". Рогозин смята, че в роботизацията се крие \"ключът към усвояването на неизползваните земи за селскостопански цели\".Той добави, че времето на въвеждане на тези технически достижения зависи от самите селскостопански производители.\n\t\t\t\t\t", "date": "2018.10.31", "title": "\"Роскосмос\" успешно тества автономен комбайн (видео)"}
{"url": "http://www.cross.bg/zhelyazkov-cherno-tehnologii-1587777.html", "text": "/КРОСС/ Черно море предоставя прекрасна комуникационна възможност, от която трябва да се възползват не само държавите от региона. Това заяви министърът на транспорта, информационните технологии и съобщенията Росен Желязков в рамките на провелата се днес двустранна среща с министъра на външните работи на Азербайджан Елмар Мамадяров.Основен акцент в разговорите се очерта изграждането и развитието на мултимодалния транспортен коридор „Персийски залив – Черно море“. Двамата министри подкрепиха идеята за организиране на международен форум във Варна, в който да се включат всички заинтересовани страни и бизнесът. По този начин темата ще може да бъде обсъдена в широк кръг и да се намери правилния подход за неговия просперитет. По време на срещата министър Желязков отбеляза и положителния ръст в бизнес- и туристическите пътувания след старта на редовната въздушна линия между Баку и София в началото на тази година. „Техният брой е нараснал два пъти, което е добър знак за развитието на двустранните отношения“ подчерта още той.В разговора бяха обсъдени и теми от взаимен интерес в областта на информационните технологии и възможностите за сътрудничество. ", "date": "2018.10.31", "title": "Министър Желязков: Черно море предоставя прекрасна комуникационна възможност"}
{"url": "http://www.cross.bg/islyam-radomirski-balkanite-1587766.html", "text": "/КРОСС/ Ислямът на Балканите не е радикален към този момент и затова той е бариера, а не мост за радикализация. Това заяви в предаването ни \"12+3\" посланик Валентин Радомирски, който е и изпълнителен директор на Института за икономика и международни отношения, който заедно с Фондация \"Фридрих Еберт\"и Българското дипломатическо дружество организираха днес в София кръгла маса на тема \"Балканският ислям – бариера или мост за радикализацията?\"\"На Балканите имат значение ислямските общности, които съществуват в много от държавите, но като цяло за региона е характерен умереният характер. През последните години обаче, войните и политическата конфронтация доведоха до нови разделителни линии в местните общества на етническа и донякъде на религиозна основа\", уточни посланикът, като се позова на изводи от седем разработки, събрани в една брошура специално за конференцията, която да даде в резюме поглед върху темата. Според Радомирски, по-коректно е да се говори за \"традиционен\" и \"нетрадиционен\" ислям, а не за \"радикален\":\"Що се отнася до \"традиционен\" и \"радикален\" ислям - това е само политическата страна на въпроса. Ислямът в своята духовна същност и обреди трябва да се дели на \"традиционен\" и \"нетрадиционен\", който се окачествява в политическо отношение с радикалния ислям\".\"Що се отнася до вноса на такъв ислям - той засега е минимален, защото местното население мюсюлмани на Балканите в повечето, ако не и във всички страни, са интегрално свързани с местните немюсюлмански общности. Затова е и трудно да се внесе радикализъм в тази интеграция\", обясни още посланик Валентин Радомирски.", "date": "2018.10.31", "title": "Валентин Радомирски: Ислямът на Балканите е бариера, а не мост за радикализация"}
{"url": "http://www.cross.bg/sporazymenieto-avstriya-kyrtz-1587758.html", "text": "/КРОСС/ Правителството на Австрия няма да подпише изготвеното от ООН световно споразумение за безопасна и законна миграция, обявиха днес канцлерът Себастиан Курц и вицеканцлерът Хайнц-Кристиан Щрахе, предадоха информационните агенции, цитирани от бтв.В съвместно заявление те заявяват: „Австрия няма да са присъедини към пакта на ООН за миграцията”.„Отнасяме се много критично към няколко точки от пакта за миграцията, сред които смесването на поискана защита и трудова миграция”, обясни канцлерът Себастиян Курц. По думите му някои текстове от документа представляват заплаха за националната сигурност на Австрия.Така Виена се присъединява към Вашингтон, Будапеща и Канбера, които вече отхвърлиха т.нар. Глобално споразумение за безопасна, методична и регулирана миграция, прието по принцип през юли от всички 193 страни членки на ООН. Окончателното подписване на споразумението е предвидено да стане на конференция на ООН в Маракеш, Мароко, на 10 и 11 декември т.г.Кабинетът на Курц е против текстовете в споразумението, които предвиждат членове на семействата на мигранти да пристигат от чужбина, мигрантите да получават образование и здравни услуги, както и да се преселват хора, които страдат от промените в климата.По този повод вицеканцлерът Щрахе от дясната Австрийска партия на свободата казва, че е „неприемливо” да се приемат мигранти въз основа на климат или бедност. „Това би довело до невъобразими политически последици по света”, заявява той.Европейската комисия изрази днес съжаление от решението на Австрия, пише БТА. ЕК подкрепя споразумението, то не въвежда задължителни за държавите правила и е правно необвързваща рамка, посочи говорител на комисията. Той уточни, че споразумението ще бъде подписано на равнище държави, а не от ЕС като общност.Съжаляваме за решението на австрийското правителство. Миграцията е световно прeдизвикателство и изисква световен отговор, добави говорителят.", "date": "2018.10.31", "title": "Австрия няма да се присъедини към пакта на ООН за миграцията"}
{"url": "http://www.cross.bg/deteto-zakrila-natzionalnata-1587768.html", "text": "/КРОСС/ „Правата на детето. Политиката за закрила на детето в България“ бе темата на лекцията на председателя на Държавната агенция за закрила на детето (ДАЗД) д-р Елеонора Лилова пред участниците в Националната програма 2018/2019 „Лидерство, организация, комуникация“ на Българското училище за политика „Димитър Паница“. Д-р Лилова запозна обучаемите с принципите на основополагащия международен документ, с който се утвърждават правата на децата - Конвенцията на ООН за правата на детето: недопускане на дискриминация; най-добър интерес на детето; право на живот, оцеляване и развитие; право на детето да бъде чуто и неговото мнение да бъде взето предвид. Спазването на тези ръководни начала в България, както и осъществяването на координацията между всички органи за закрила, са основна задача на председателя на ДАЗД, като специализиран орган на Министерския съвет за ръководство, координиране и контрол в областта на правата на детето. Проведе се ползотворна дискусия, в която участниците дадоха предложения за мерки, които да бъдат включени в новата Национална стратегия за детето (2019-2030 г.). Д-р Елеонора Лилова подчерта, че чрез планираните в документа политики в. Структурата на Стратегията се основава на различните жизнени периоди в цикъла на детството /от зачатието до юношеството/, синхронизиране с развитието на родителски компетентности, националната специфика и възпитание в човешки добродетели, фокусиране върху необходимостта да се развиват нови компетентности и умения в децата, съобразно динамично развиващия се контекст, обясни председателят на ДАЗД. Гледната точка на гражданския сектор по темата за детските права и политиката за закрила даде г-жа Мария Брестничка от Националната мрежа за децата.Участниците в Националната програма 2018/2019 „Лидерство, организация, комуникация“, след работа в малки групи, дадоха своите предложения за справяне с честата смяна на персонала в услугите за деца, грижата за момчетата и момичетата, чиито родители живеят и работят в чужбина (деца в скайп семейства), функционалната неграмотност сред младите хора. ", "date": "2018.10.31", "title": "Д-р Лилова изнесе лекция пред Националната програма на Българското училище за политика „Димитър Паница“"}
{"url": "http://www.cross.bg/optzii-informatziya-provezhda-1587767.html", "text": "/КРОСС/ Главната дирекция за борба с организираната престъпност провежда операция по линия на киберсигурността, съобщава \"Хоризонт\". По непотвърдена информация е разбита престъпна група, която се занимава със злоупотреби с бинарни опции. Акцията се провежда основно в София. Около 10 души са отведени за изясняване на съпричастността им към престъпната схема. За момента няма официална информация по случая.", "date": "2018.10.31", "title": "ГДБОП разби престъпна група, която се е занимавала със злоупотреби с бинарни опции"}
{"url": "http://www.cross.bg/sigyrnost-ryskite-slyzhba-1587763.html", "text": "/КРОСС/ Руските служби разкриха самоличността на човека, . Той е 17-годишен местен жител, който е бил студент в политехническия университет в града, съобщава Риа Новости.При експлозията са били ранени трима служители на управлението.Властите разглеждат случая като терористичен акт. Изяснява се дали младежът е участвал в терористична групировка.Говорителят на Следствения комитет Светлана Петренко заяви пред ТАСС, че се извършват обиски на адреса на атентатора, разпитват се негови близки и приятели.Междувременно полицията публикува снимка на предполагаемия извършител в лобито на Федерална служба за сигурност. На снимката се вижда как той влиза, държейки раница в ръце.Според руските медии в профила си в младежът се определя като анархист, недоволен от руските службите за сигурност, защото изфабрикували случаи и мъчели хора.", "date": "2018.10.31", "title": "Разпространиха снимка на камикадзето от Архангелск"}
{"url": "http://www.cross.bg/dimitrov-grisho-agyt-1587765.html", "text": "/КРОСС/Най-добрият български тенисист - Григор Димитров, записа първи успех от месец насам. Той се наложи с 2:0 сета (7:6/10/, 6:4) над Роберто Баутиста Агут в среща от втория кръг на Мастърс 1000 турнира в Париж. Това бе едва втора победа за Гришо в последния месец. Преди това той се справи с Тенис Сандгрен на 1 октомври в Китай.Първата част беше изключително равностойна и логично се стигна до тайбрек. Димитров започна лошо в него, допускайки минипробив след двойна грешка. Гришо обаче бързо направи резултата 6:3 и получи три последователни сетбола. Агут ги отрази и на свой ред се добра до три възможности за затваряне на сета, но ги пропиля. В крайна сметка Димитров сложи точка на спора с петия си сетбол.Във втория сет Гришо поведе с 4:1 и изглеждаше сигурен победител. Нивото на играта му обаче спадна и Агут върна двата пробива. Димитров все пак стигна до 5:4, след което не сбърка при своето подаване за 6:4.Така Гришо вече има 3 победи от 4 мача срещу този съперник. В третия кръг българинът ще се сблъска с Марин Чилич.", "date": "2018.10.31", "title": "Григор Димитров с първа победа от месец насам"}
{"url": "http://www.cross.bg/obmen-dokymenti-elektronen-1587762.html", "text": "/КРОСС/ От 1 ноември 2018 г. българската администрация преустановява хартиения обмен на документи. Повече от 700 централни, областни и общински структури преминават към изцяло електронен оборот на документи помежду си, съобщиха от правителствената пресслужба.Мярката ще доведе до 6-кратно увеличение на ефективността на административния обмен. На годишна база се очаква да бъдат спестявани повече от 100 тона хартия, значително да намалеят разходите за закупуването й, както и за печатни консумативи, куриерски услуги и др.Това е една от основните мерки за намаляване на административната тежест за гражданите, бизнеса и за самите администрации.Електронният обмен на документи е сигурен и се извършва в контролирана среда, а документите са гарантирани с електронен подпис. Това позволява да бъде проследено точното време на изпращане, получаване и регистриране на документа. По този начин се повишава контролът върху институциите както от страна на потребителите, така и между самите администрации.", "date": "2018.10.31", "title": "Администрациите преминават на електронен обмен на документи"}
{"url": "http://www.cross.bg/sofiya-priemna-organizira-1587760.html", "text": "/КРОСС/ На 1 ноември в постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. Юристите ще бъдат на разположение на софиянци от 15,00 до 18,00 часа.Желаещите може предварително да се запишат на телефон 02/987 20 86.", "date": "2018.10.31", "title": "БСП - София организира безплатна юридическа приемна за граждани"}
{"url": "http://www.cross.bg/avtorskoto-pravo-litza-1587759.html", "text": "/КРОСС/ Депутатите приеха промени в Закона за авторското право и сродните му права на второ четене. Измененията са свързани с въвеждането на позволени видове използване на определени произведения и други обекти, закриляни от авторското право и сродните му права, в полза на слепи хора, лица с нарушено зрение или с други увреждания, които не позволяват четенето на печатни материали. С промените се допуска изготвянето на копия в достъпен формат като Брайлов шрифт, едър шрифт, адаптирана електронна книга, звукозапис на съдържанието на писмено произведение/аудиокнига/, радиопредаване и др. Предвижда се копията в достъпен формат да се изготвят пряко от лицето с увреждания, с помощта на лице, което действа от негово име или юридически лица, подали уведомление до министъра на културата. Министърът или оправомощен от него заместник-министър ще трябва да поддържат и публикуват на интернет страницата на министерството списък на оправомощените лица. ", "date": "2018.10.31", "title": "Депутатите приеха на второ четене промените в Закона за авторското право"}
{"url": "http://www.cross.bg/azerbaiidzhan-bulgariya-radev-1587752.html", "text": "/КРОСС/ Задълбочаването на двустранното сътрудничество между България и Азербайджан в областта на енергетиката и взаимната търговия обсъдиха на среща на „Дондуков“ 2 президентът Румен Радев и министърът на външните работи на Република Азербайджан Елмар Мамадяров. Двамата подчертаха, че стратегическото партньорство между България и Азербайджан е основа за много по-активно взаимодействие между двете държави в сфери от взаимен интерес.Румен Радев открои положителния резултат от откриването на директната самолетна линия София-Баку, която беше договорена по време на официалното посещение на българския държавен глава в Азербайджан през октомври миналата година. Благодарение на пряката линия през първите 7 месеца на 2018 г. туристическите посещения от Азербайджан са се увеличили с близо 65 процента спрямо същия период на 2017 г. Директната връзка носи икономически ползи и насърчава двустранното сътрудничество, беше подчертано по време на разговора.Като продължение на договореностите от посещението на президента Радев в Азербайджан, бяха обсъдени перспективите за доставки на природен газ за България. Румен Радев посочи, че за България Азербайджан е  фактор за успешното изпълнение на Южния газов коридор, който ще допринесе за диверсификацията на доставките на енергийни ресурси не само за България, но и за целия регион. На срещата беше обсъдена и възможността азерски компании да участват в газификация на домакинства у нас. Интересът на местния бизнес в тази насока беше заявен и по време на официалното посещение на Румен Радев в Баку. Елмар Мамадяров увери, че Азербайджан има готовност на експертно ниво да участва в газификацията на домакинствата у нас.България и Азербайджан споделят стратегическо партньорство и приятелство и трябва да се възползват от геополитическото си разположение, като участват активно в реализацията на мащабните инфраструктурни проекти между Европа и Азия, заяви президентът Румен Радев. Двамата бяха единодушни, че е необходимо двете държави да пренесат активния политически диалог на полето на икономиката.", "date": "2018.10.31", "title": "Румен Радев: Стратегическото партньорство между България и Азербайджан е основа за много по-активно сътрудничество"}
{"url": "http://www.cross.bg/bulgariya-dvizhenie-repyblika-1587761.html", "text": "/КРОСС/ Ръководството на АБВ проведе среща с Ахмед Ал Рахвани - отговорник по външната политика на управляващата партия на Ливан „Движение за бъдеще“. По време на разговора, на който присъства и съветника на Алтернатива за българско възраждане по въпросите на Арабския свят Анастас Терзобалиев, бяха обсъдени възможностите за развитие на сътрудничеството между България и Ливанската република в областта на икономиката, образованието, културата и туризма.Разгледани бяха и опциите за цялостното задълбочаване на отношенията между АБВ и ливанската ПП „Движение за бъдеще“, както и поставяне на начало на сътрудничество и партньорство между младежките организации на двете партии.В средата на месец ноември ще бъде проведен българо-ливански бизнес форум, на който ще се очаква да присъстват министър-председателят на Ливанската република Саад Харири и премиерът на България Бойко Борисов.", "date": "2018.10.31", "title": "Ръководството на АБВ обсъди с Ахмед Ал Рахвани задълбочаването на отношенията между България и арабската държава"}
{"url": "http://www.cross.bg/konkretni-dokymenti-geshev-1587747.html", "text": "/КРОСС/ В Кюстендил били открити „цели бидони с документи”\"Събрали сме конкретни доказателства за конкретни престъпления. Проверките в Държавната агенция за българите в чужбина (ДАБЧ) започнаха с информация от МВР и всички други градски легенди, които циркулират, не са верни\". Това обяви на брифинг за арестите в агенцията зам.-главният прокурор Иван Гешев.Той уточни, че от обвинението не е получавало сигнали от президентството за злоупотреби в ДАБЧ.\"Това е най-сериозният случай за корупция по горните етажи и няма аналог в новата ни история, защото сме събрали конкретни доказателства за конкретни престъпления към този момент\", коментира зам.-главният прокурор.В Кюстендил са  били открити \"цели бидони с документи\", а по тях имало още много работа. Тарифата за документи на човек е била между 5 хил. и 8 хил. евро, които са давани на най-ниското ниво и после са се разпределяли по веригата, обяви Гешев.Общо четирима души получиха обвинение след акция на специализираната прокуратура в понеделник, при която бяха задържани над 20 души за търговия с документи за българско гражданство. Обвиненията са за участие в организирана престъпна група и корупция.За ръководител на групата е обявен председателят на агенцията Петър Харалампиев. Освен Харалампиев с обвинение е и главният секретар на агенцията Красимир Томов.", "date": "2018.10.31", "title": "Иван Гешев: Проверката в ДАБЧ е по информация от МВР"}
{"url": "http://www.cross.bg/tyrtziya-evro-bezhantzite-1587748.html", "text": "/КРОСС/ Правителството предлага на парламента да ратифицира актуализираното споразумение с Турция за бежанците, съобщават от правителствената пресслужба.Правителството одобри Актуализираното общо споразумение между държавите-членки на ЕС и Европейската комисия за създаване на рамка за управление и обвързаност с условия за Механизма за бежанците в Турция и образеца на сертификат за финансов принос. С днешното решение министрите предлагат на Народното събрание да ратифицира споразумението.Със споразумението се гарантира сигурността на външните граници на Европейския съюз. Вноската, която България трябва да направи за периода 2019 - 2023 г., е 3 198 581 евро (6 255 880,68 лв.).В резултат на безпрецедентния приток, предизвикан основно от конфликтите в Сирия и Ирак, Турция приютява най-големия брой в света бежанци и мигранти. Към 8 февруари 2018 г. са регистрирани 3 506 532 души, сирийци по линия на системата за временна закрила по данни на турската Генерална дирекция „Управление на миграцията“.Мобилизирането на финансовите средства за първия транш на Механизма протече успешно. В рамките на 21 месеца от приемането на Изявлението на ЕС и Турция от март 2016 г. беше извършено програмиране и бяха поети задължения и сключени договори за пълния размер на оперативния пакет от 3 млрд. евро.По време на Председателството на Република България на Съвета на Европейския съюз, на заседанието си в Брюксел на 28 и 29 юни 2018 г. Европейският съвет постигна споразумение за осигуряване на финансирането на втория транш от Механизма за бежанците в Турция в размер на общо 3 млрд. евро, от които 2 млрд. евро ще се предоставят от бюджета на ЕС и 1 млрд. евро от вноски на държавите-членки. Българската вноска представлява 3,2% от общата сума.", "date": "2018.10.31", "title": "Правителството предлага на НС да ратифицира актуализираното споразумение с Турция за бежанците"}
{"url": "http://www.cross.bg/ypravlenie-kibersigyrnostta-predsedatelyat-1587750.html", "text": "/КРОСС/ Парламентът прие новия Закон за киберсигурност на второ четене. С него се регламентира управлението и организацията на Националната система за киберсигурност, националния координатор по темата, секторни и национален екипи за реакция при инциденти в киберсигурността, съобщава Нова Телевизия.Управлението и организацията на системата за киберсигурност ще се осъществява от Министерския съвет. За подпомагане изпълнението на тези дейности към правителството се създава Съвет по киберсигурността, който е консултативен и координиращ орган. Председател на съвета ще е вицепремиер, определен от премиера. Членовете ще са  министрите на вътрешните работи, на отбраната, на външните работи, на финансите, на транспорта, информационните технологии и съобщенията, на енергетиката, на здравеопазването, на околната среда и водите. В състава ще влизат и началникът на отбраната, главният секретар на МВР, председателят на ДАНС, председателят на Държавна агенция \"Разузнаване\", директорът на Служба \"Военна информация\", началникът на НСО, председателят на Държавна агенция \"Електронно управление\", секретарят на Съвета по киберсигурността, секретарят на Съвета по сигурността към Министерския съвет, представител на президента на републиката, изрично определен от него с указ. Държавният глава, председателят на Народното събрание и премиерът ще могат да участват лично в заседанията.Премиерът ще трябва да определи и национален координатор по киберсигурността, който ще е и секретар на съвета. Правителството ще трябва да приеме Национална стратегия за киберсигурност и Национална стратегия за мрежова и информационна сигурност. Председателят на Държавна агенция \"Електронно управление\" ще трябва да създаде, води и поддържа регистър на съществените услуги. \"Съществени услуги\" по силата на закона са онези, чието предоставяне зависи от електронни съобщителни мрежи или от информационни системи и чието прекъсване може да окаже значително увреждащо въздействие върху предоставянето на социални или икономически дейности.ДАНС ще изпълнява политиката по защита от киберинциденти в комуникационните и информационните системи на стратегическите обекти и дейности, които са от значение за националната сигурност. Министърът на вътрешните работи ще провежда държавната политика в областта на противодействието на киберпрестъпността. В ГДБОП трябва да се изгради Център по киберпрестъпност, който да осъществява дейности по разкриване, разследване и документиране на компютърни престъпления на национално ниво. Министърът на отбраната ще провежда държавната политика за защита и активно противодействие на кибератаки и хибридни въздействия върху системите за управление на отбраната и въоръжените сили.Той ще трябва да организира подготовката за киберотбрана на системите за управление на страната при положение на война, военно положение и извънредно положение. Национален компетентен орган за всички административни органи ще е Държавна агенция \"Електронно управление\". Към агенцията ще се създаде Национално единно звено за контакт, което ще координира въпросите, свързани с мрежовата и информационната сигурност и въпросите, свързани с трансграничното сътрудничество с другите държави от ЕС.", "date": "2018.10.31", "title": "Парламентът прие Закона за киберсигурността"}
{"url": "http://www.cross.bg/pargov-kaloyan-godini-1587754.html", "text": "/КРОСС/ „Мисията на будителите са образованите граждани, а те са бъдещето на България“. Това каза лидерът на БСП – София Калоян Паргов, който присъства заедно с вицепрезидента Илияна Йотова на тържеството на 136-о Основно училище „Любен Каравелов“ за Деня на народните будители – 1-и ноември. По повод празника той подари на училищната библиотека и книги на бележити български автори-будители, сред които Христо Ботев, Пейо Яворов, Добри Чинтулов и други.„Това е едно от малкото училища на територията на София, в които има преобладаващ ромски етнос сред учениците – 97%, коментира Калоян Паргов, който е и заместник-председател на Комисията по образование, култура, наука и културно многообразие в Столична община. - Направи ми много силно впечатление правилният български език, който говорят децата. Няма как да не се просълзи човек, когато чуе „Аз съм българче“ и „Хубава си моя горо“ в изпълнение на малки дечица, които толкова много се вълнуват, докато рецитират и пеят. Няма как човек да не се почувства горд в такава обстановка. Това е пътят, по който трябва да вървим, за да възпитаваме образовани граждани.Само по този начин ще спрем негативните тенденции от последните години. Най-новите статистики показват, че едва 50% от българското население е образовано. Това е повече от тревожен факт. Преди 20-30 години този процент беше 97. Образованата нация трябва да бъде обща цел на партиите, без значение в коя част на политическото пространство се намират“.Калоян Паргов посочи също, че образованието е основен елемент от борбата със справянето с проблема с демографията в България. „За огромно съжаление „Евростат“ нареди София на последно място от всички столици в Европа по ниво на образователна и училищна инфраструктура, припомни той. - А в последните 10 години образованието е абсолютен приоритет на Столична община и на кмета Йорданка Фандъкова, която освен всичко друго, е и представител на учителската гилдия. Очевидно през тези 10 години свършеното от управляващите в СО в сферата на образованието никак не е достатъчно. Нужни са усилия и инвестиции за подобряване не само на училищната среда и условия, но и по отношение на качеството на учебния процес“.", "date": "2018.10.31", "title": "Калоян Паргов в 136-о ОУ: Мисията на будителите са образованите граждани, които са бъдещето на България"}
{"url": "http://www.cross.bg/paket-karti-bankovi-1587755.html", "text": "/КРОСС/ Мобилен екип от гранични полицаи и митничари задържа пакет със скимиращи устройства за банкови карти, транспортиран с лек автомобил за страна от Западна Европа.  Автомобилът, с българска регистрация, в който пътували двама български граждани, е спрян за проверка около 10 часа сутринта на 27 октомври в района на Дунав мост 2. Пътниците казали, че отиват на работа в страна от ЕС. При извършения щателен оглед на автомобила, митническите служители  открили подозрителен пакет, укрит в арматурното табло. Оказало се, че в пакета има 3 комплекта „уста“ за банкомат,  оборудвани с електроника за сканиране на кодовете на банкови карти, пластики и други електронни компоненти, използвани за скимиране на банкомати.Двамата пътници са задържани със заповед за полицейско задържане. По случая в ГПУ-Видин е образувано досъдебно производство.", "date": "2018.10.31", "title": "Двама мъже са задържани със скимиращи устройства в района на Дунав мост 2"}
{"url": "http://www.cross.bg/kanada-produlzhava-stachni-1587756.html", "text": "/КРОСС/ Пощенският оператор в Канада уведомява, че обявената от Канадският съюз на пощенските работници на 22 октомври 2018 г. стачка продължава, като се провеждат ротационни стачни действия на различни места в Канада. Пратките  не се приемат и доставят в засегнатите райони.Канадската поща продължава да работи в останалата част на страната, в която в момента няма стачни действия.Информация за нормализиране на ситуацията ще бъде публикувана на сайта на „Български пощи“ ЕАД.", "date": "2018.10.31", "title": "Продължават проблемите с обработката и доставката на пратки в Канада"}
{"url": "http://www.cross.bg/obrazovanieto-akademiyata-nimh-1587757.html", "text": "/КРОСС/ Българската академия на науките заяви, че е против отделянето на Националния институт по метеорология и хидрология към Министерството на образованието, както беше решено преди няколко месеца – след серия от протести на синоптиците, съобщава бтв.Според ръководството на Академията в Закона за държавния бюджет има параграфи, които са противозаконни и нарушаващи автономията на БАН. В параграф 1 от преходните и заключителните разпоредби пише, че Институтът по метеорология и хидрология излиза от БАН, а в 3 параграф, че архивите и имуществото преминава към МОН.", "date": "2018.10.31", "title": "Бюджет 2019 предизвика искри между БАН и МОН"}
{"url": "http://www.cross.bg/sportisti-borisov-chicho-1587739.html", "text": "/КРОСС/ Медалисти от Младежките олимпийски игри и техните треньори гостуваха на министрите в началото на днешното заседание на правителството, съобщава ДНЕС.На приключилия форум в Буенос Айрес нашите спортисти взеха 10 медала, съобщи ресорният министър Красен Кралев пред колегите си и допълни, че това е много силно поколение.Кралев предложи индивидуалните медалисти да получат по 15 хил. лв. награда, а смесените отбори – по 10 хил. лв.Премиерът Бойко Борисов заяви, че те трябва да са пример за младото поколение и благодари на техните треньори.\"Като има някой по-буен и агресивен, да отиде в залата по борба, по щанги, да види, че не е лесно. Чест е за нас, че ви има\", коментира Борисов, който се пошегува, че младите спортисти могат да го наричат: \"Чичо Бойко\".Премиерът изрази надежда да се преборим за домакинство на Младежка зимна олимпиада.На изпроводяк даде и напътствия на младежите по пътя към спортния връх.\"В България най-често се чупи добрият спортист в тази възраст, когато славата започва да изпреварва ума и тогава е най-тежко. Така че слушайте треньорите си\", посъветва ги той.В края на срещата министри, треньори и млади спортни надежди се снимаха за спомен, а Борисов коментира, че: \"Тука има доста (хора) скарани с физическото!\"", "date": "2018.10.31", "title": " \"Чичо Бойко\" към млади спортисти: Славата да не изпреварва ума ви!"}
{"url": "http://www.cross.bg/vetovo-remont-suvetnitzi-1587738.html", "text": "/КРОСС/ Общинските съветници от Ветово за втори път проведоха заседанието си на пътното платно в знак на протест заради разбитата общинска пътна мрежа. Този път те блокираха главния път Русе - Варна при разклона за село Писанец. Основен ремонт на третокласните пътища в района не е извършван от 30 години, а проблемите се задълбочават и заради интензивния трафик на тежкотоварни автомобили, съобщава БНТ2.След като през септември сесията на Общинския съвет беше на пътя Ветово - Глоджево, днес съветници и граждани извиха протестно хоро на главния път за Варна. След разговори с областното пътно управление, вече е започнало изкърпване на 8 км от Ветово до Глоджево, предвижда се козметичен ремонт и на други участъци преди зимата. Хората обаче настояват за основен ремонт, тъй като от опит знаят, че запълнените дупки отново ще се отворят.Тансел Солаков: Инструктор съм, всеки ден пътувам по този лунен пейзаж, който е трудно да се нарече път. Всеки месец поправям колата си.Д-р Мехмед Мехмед, председател на Общинския съвет - Ветово: Поради влошеното състояние на този път по посока Кубрат прекъснаха контакти, бизнес отношения с община Кубрат. В община Кубрат е най-близката болница. Целта на днешното заседание е да накараме компетентните органи този път да бъде включен за следващата година в програмата за основен ремонт.От Агенция пътна инфраструктура заявиха, че догодина е планиран ремонт на 13 км от пътя Писанец- Ветово - Сеново.", "date": "2018.10.31", "title": "Общинските съветници от Ветово блокираха пътя Русе-Варна"}
{"url": "http://www.cross.bg/akademiya-sili-vipysknitzite-1587742.html", "text": "/КРОСС/ „Убеден съм, че предстоят по-добри времена, че българските Въоръжени сили ще имат ресурс, адекватен на задачите в съвременната динамична среда за сигурност. Но по-добрите условия, в които вие да разгърнете вашия голям потенциал не зависят само от финансовото осигуряване. Те са и въпрос на правилно приоритизиране, на научен подход и ефективна организация, на лидерство и борбеност от всеки един от вас.“ Това заяви в приветственото си слово държавният глава и върховен главнокомандващ на Въоръжените сили Румен Радев, който бе гост на тържеството по случай завършването на „Випуск Ботевски – II смяна“ на Военна академия “Георги Стойков Раковски”.Президентът прие строя на випускниците и ги поздрави с успешното им завършване на обучението във Военната академия.Държавният глава напомни, че при откриването на академичната учебна година във Военната академия през м.г. е посочил, че в обозримо бъдеще най-сериозният проблем пред Въоръжените сили - некомплектът на личния състав, не само няма да бъде решен, но и ще се задълбочи. Че социалният статус на военнослужещите няма да бъде повишен, или ако това стане, няма да отговори на очакванията им. Проектите за превъоръжаване няма да се реализират, а остарялата техника ще се поддържа все по-трудно и ще продължава да излиза от строя, налагайки ограничения на военните за прилагане на съвременни тактики, техники и процедури, като ни отдалечава от съвместимост със съюзниците ни. Както и че военните ще разполагат със значително ограничени ресурси, за да водят пълноценна подготовка, и че рискът при изпълнение на служебните им задължения ще продължава да расте.„Доколко тези споделени от мен тенденции през миналата година се реалност днес и ще бъдат в сила и утре, ще прецените сами“, посочи Румен  Радев пред строя.В приветствието си президентът и върховен главнокомандващ на Въоръжените сили посочи, че пред випускниците стои път, осеян с предизвикателства, по който от тях като командири ще се изисква все повече за изграждането на съвременни отбранителни способности и съвместимост, при ограничени ресурси и остаряла техника. „По този нелек път ще успеят тези, които са усвоили най-важните уроци на Военна академия, написани от славни поколения преподаватели и слушатели преди вас - да не разчитате само на добрата основа, която ви предоставя Академията, а да продължавате неотклонно да търсите нови знания и подходи през цялото си кариерно развитие. Да останете верни на културата на съвместно мислене и действие, която се гради всеки ден във Военна академия“, заяви президентът Радев.Държавният глава се обърна към младите командири и ги призова да не спират да търсят нови знания и подходи през цялото си кариерно развитие, служейки предано на народа и Отечеството си. „Смелост, чест и достойнство по командирския ви път“, пожела президентът на випускниците.На тържественото събитие присъстваха началникът на отбраната генерал-лейтенант Андрей Боцев, началникът на Военна академия „Г. С. Раковски“ генерал-майор Груди Ангелов, офицери от видовете въоръжени сили, стотици граждани и близки на випускниците. ", "date": "2018.10.31", "title": "Радев към випускниците на Военната академия: Създаването на по-добри условия във Въоръжените сили ще зависи и от вашето лидерство"}
{"url": "http://www.cross.bg/godini-bykyresht-rymuniya-1587736.html", "text": "/КРОСС/ Хиляди румънци почетоха паметта на 65-е жертви на пожара в нощен клуб в Букурещ преди три години. В румънската столица многохилядно шествие обвини властите в корупция и неприлагане на законите. Инцидентът в нощния бар „Колектив“ предизвика не само житейски, но и политически сътресения в Румъния, съобщава БНТ.В Румъния нощта на 30 октомври 2015 г. никога няма да бъде забравена. Пожар, предизвикан от фойерверки в столичния нощен клуб „Колектив“, взе 65 жертви, повечето младежи. Три години по-късно 4000 души преминаха по улиците на Букурещ в памет на загиналите, но и в протест срещу бездействието на властите.Дойдох на шествието първо, защото съм връстница на загиналите. И защото за всички тези години нищо не се е променило.След пожара тогавашното румънско правителство подаде оставка, на фона на обвиненията, че нарушения на противопожарната безопасност са довели до трагедията. И днес обаче още няма никой, понесъл съдебна отговорност. Съдебното дело се забави, тъй като съдията по него се пенсионира и процесът започна почти отначало.Трагедията преди три години беше предизвикана най-вече заради корупцията. Корумпираната система е изградена от политици, които се опитват да си запазят в постовете в парламента и които приемат закони, които им дават възможност да се скрият от правосъдието. Някои умират, а други са над закона.По повод годишнината правителството изрази съболезнования на близките на жертвите, но премиерът Виорика Дънчила отказа да отговаря на журналистически въпроси по темата. Президентът Клаус Йоханис поднесе цветя пред нощния бар, където стана трагедията.", "date": "2018.10.31", "title": "Протести срещу корупцията в Румъния"}
{"url": "http://www.cross.bg/filmi-bulgariya-samo-1587740.html", "text": "/КРОСС/ Депутатът от ГЕРБ Тома Биков представи идеята си държавата да финансира само филмови продукции, които представят България в позитивна светлина. Биков направи предложението на заседание на Комисията по култура и медии, където бяха гласувани на първо четене промени в Закона за филмовата индустрия.\"Политически напътствия какви да бъдат филмите, книгите и картините в нашите глави се свързват с пропаганда. Положителен образ може да се създава и по друг начин - политиката да стане по-добра, по-честна, да е открита пред хората. Това са начините за изграждане на имиджа на страната ни. За киното това е опасно. Единствено положителни могат да са само рекламите\", коментира режисьорът Виктор Чучков в \"България сутрин\".По неговите думи депутатското изказване е много опасно и не е осъзнато какво означава и какво може да се крие зад него.\"Изказването за отрицателни и положителни филми е нелепо. Има качествено и некачествено кино. Световната драматургия се крепи на конфликта между доброто и лошото\", обясни пред Bulgaria ON AIR актьорът Даниел Ангелов.Според него работата на политиците е да намерят средствата, да оправят законите и да се грижат да се случва изкуството, но други хора да се грижат какво да бъде самото то.Режисьорът Виктор Чучков беше категоричен, че няма как да се сложат квоти в правенето на филми. По думите му историите, които се пишат, не могат да бъдат контролирани по поръчка, а и не трябва.Според Ангелов филмите трябва да са гледаеми, а не просто елитарни.\"Аз съм фен на баланса. Така да бъде направен един филм, че да бъде творчески издържан, да бъде докосващ, да има съдържание в него и хората да го гледат и да си купуват билети заради това. То трябва да е заложено в самото създаване на филма\", обясни актьорът в студиото на \"България сутрин\".", "date": "2018.10.31", "title": "Да се финансират само позитивни филми. Реално ли е? "}
{"url": "http://www.cross.bg/borisov-boiiko-netanyahy-1587745.html", "text": "/КРОСС/ Министър-председателят Бойко Борисов ще бъде домакин на Четиристранната среща на високо равнище между България, Гърция, Румъния и Сърбия на 2 ноември в резиденция „Евксиноград“, съобщават от правителствената пресслужба.Премиерите Бойко Борисов, Алексис Ципрас и Виорика Дънчила и президентът на Сърбия Александър Вучич ще обсъдят развитието на съвместните инфраструктурни проекти в контекста на свързаността на Балканите. Фокус на срещата ще бъде и задълбочаването на регионалната стабилност, както и актуални европейски въпроси.По-късно лидерите от формата ще проведат работен обяд, в който ще участва и министър-председателят на Израел Бенямин Нетаняху. Израелският премиер е на работно посещение в България по покана на българския министър-председател Бойко Борисов.Утре в резиденция „Евксиноград“ двамата премиери ще проведат среща на четири очи, която ще бъде последвана от пленарно заседание. По време на разговорите ще бъдат обсъдени двустранните отношения в области от взаимен интерес, като акцент ще бъде поставен върху международни и регионални теми.", "date": "2018.10.31", "title": "Борисов посреща Ципрас, Дънчила, Вучич и Нетаняху в Евксиноград"}
{"url": "http://www.cross.bg/opit-simeonov-kvorym-1587737.html", "text": "/КРОСС/ Със закъснение започна днешният парламентарен ден. Близо час по-късно от обикновено и едва от третия опит депутатите събраха кворум, за да започнат работа. Само 111 от необходимите 121 депутати за започване на работа се регистрираха от първия опит, съобщава БНТ.Последва десетминутна почивка, след която се регистрираха 116 народни представители. Едва от третия опит беше осигурен кворум от 121 депутати, като интересна подробност е, че последният регистриран беше независимият депутат Спас Панчев, който в началото на лятото беше изключен от ПГ на \"БСП за България\".Майките на деца с увреждания още са навън. Тази палатка ни напомня, че още не сме свършили работата си. Единственото, което се случи за последните месеци е, че те добавиха още едно свое искане: оставката на Валери Симеонов. Ние се солидаризираме с това искане и няма да се регистрираме в НС докато не получим оставката на Валери Симеонов. - Съгласувахте ли действията си с ДПС? - Не, не сме съгласували действията си с ДПС. Това е решение, което взехме на парламентарна група снощи и ние няма да се регистрираме в началото на нито едно заседание докато г-н Симеонов е вицепремиер.Мнозинството да си осигурява кворума. Така каза г-н Борисов преди 4 години. ", "date": "2018.10.31", "title": "Парламентът започна работа с час закъснение от трети опит за кворум"}
{"url": "http://www.cross.bg/plovdiv-plaza-plovdiv-1587743.html", "text": "/КРОСС/ Мол PLOVDIV PLAZA ще отвори врати на 22 ноември, четвъртък, с много забавления, вълнуващи изненади и специални промоции на дългоочаквани модни брандове. От търговския център обаче смятат да продължат с изненадите и разширението на микса от атрактивни марки и магазини и през следващите месеци.Освен че до броени дни жителите на Пловдив и региона ще пазаруват от световни гиганти като ИКЕА, ZARA, Bershka, Stradivarius, Massimo Dutti, Oysho, Pull&Bear, ССС Shoes&Bags, LC Waikiki и H&M, те ще имат привилегията да са клиенти и на International Celebrity Brands (ICB), US Polo, Sergio Barone. “На 22 ноември ще бъде поставено само началото, предстоят още много изненади за Пловдив. Работим усилено и ще продължи да работим за допълването на микса от брандове и услуги, за да бъде пазаруването в PLOVDIV PLAZA истински вълнуващо и да расте с всеки изминал месец. Освен това, ще се погрижим и за забавлението на нашите клиенти – един от най-големите LED екрани в Източна Европа ще предложи на посетителите 3D изживяване от ново поколение напълно безплатно, а в търговския център постоянно ще се организират събития, концерти и спектакли на любими изпълнители, за да превърнем PLOVDIV PLAZA в любимо място за забавление на хора от всички възрасти всеки ден.“, сподели Къртис Кауърд, управляващ съдружник в Arceland Group.                   Още с отварянето на мола, посетителите на PLOVDIV PLAZA ще имат възможност да пазаруват от добре познатите на всички колекции дамски, мъжки и детски облекла на .Привържениците на изтънчения и аристократичен стил ще бъдат очаровани от моделите на . – едноименната марка на най-старата асоциация по поло спорт в света, която предлага мъжко, дамско и детско облекло, обувки, чанти, аксесоари, бельо и домашен текстил. А в магазина на  ще намерят изискана мода за силния пол.Свой първи магазин не само в Пловдив, но в България ще отвори – водеща верига магазини за мода, представящи марки на известни личности. Сред световните брандове, които ще може да се видят там са , предлагащ стилни мъжки и дамски обувки, чанти, кожени облекла и аксесоари от естествени материали също прави своя дебют в Пловдив с магазин в PLOVDIV PLAZA. За разнообразието от марки при обувките ще се погрижи добре познатият в цяла Европа бранд , който ще е сред първите отворили още на 22 ноември. Миксът от впечатляващи модни брандове в PLOVDIV PLAZA ще се допълва и от богат избор на стилни аксесоари и бижута. Със или без повод магазините на   и са мястото, където всеки ще намери подарък за скъп човек или идеално допълнение към официалния тоалет или ежедневно облекло.Всички пловдивчани с вкус към дизайнерските бижута и с чувство за естетика към модерните, изискани, красиви и ценни неща ще имат повод за голяма радост — специализираните бутици за бижута  също ще бъдат представени в PLOVDIV PLAZA. Посетителите на мола ще може да избират между последните колекции бижута и часовници на хитовите марки Morellato, Trussardi, Pepe Jeans, Galliano, Maserati и много други. С отварянето на търговския център на 22 ноември своя първи магазин в Пловдив ще отвори и  Феновете на марката ще намерят актуалните цветни и винаги изненадващи колекции. Отдавна часовникът е много повече от необходим ориентир за времето. Що се отнася до аксесоарите SWATCH, те са уникални и лесно се съчетават с всеки стил и начин на живот. Пловдивчани ще могат лесно да създадат своя стил и в дома с многообразието от най-новите модели бяла и черна техника или високотехнологични джаджи на .Защото Пловдив заслужава най-доброто!", "date": "2018.10.31", "title": "PLOVDIV PLAZA е тук!"}
{"url": "http://www.cross.bg/laslo-migranti-yngariya-1587744.html", "text": "Върховният съд на Унгария оправда репортерка, осъдена по обвинение, че преди три години е ритала и препъвала мигранти, за да им попречи да влязат на унгарска територия от Сърбия.Обявеното решение на съда отменя присъдите от две по-долни инстанции.Петра Ласло бе осъдена на три години условно заради действията си, привлекли вниманието и възмущението на световната общност по време на бежанската криза на Балканите през есента на 2015 г. Няколко видеозаписа показваха как Ласло рита едно момиче и препъва мъж с дете на ръце, докато прииждащите от Сърбия мигранти се опитват да се изплъзнат на полицаите, които препречват пътя им.Подсъдимата се извини пред съда и оправда поведението си със страх от мигрантите. Въпреки това тя бе уволнена от тогавашния си работодател - телевизията N1TV.Днес Върховният съд постанови, че Петра Ласло трябва да бъде обвинявана за нарушаване на обществения ред, а не по наказателния кодекс, съобщава бтв.Няколко дни след инцидента с Ласло правителството на Унгария приключи с построяването на ограда от бодлива тел по сръбската граница. До март 2016 г. всички държави по т.нар. Балкански път спряха придвижването на мигранти към богатите страни в Западна Европа.", "date": "2018.10.31", "title": "Оправдаха журналистката, ритала и спъвала мигранти в Унгария"}
{"url": "http://www.cross.bg/grutzkite-medii-spirat-rabota-za-chasa-1587735.html", "text": "/КРОСС/ Четиричасово спиране на работата е обявено в гръцките медии днес между 12 и 16 ч заради редовно общо събрание на Общата журналистическа организация за допълнително пенсионно и здравно осигуряване, съобщава агенция АНА-МПА. Работа ще спрат всички редактори и административен персонал, които работят във всички частни, обществени и регионални медии(печатни, радиотелевизионни и базирани в интернет). ", "date": "2018.10.31", "title": "Гръцките медии спират работа за 4 часа"}
{"url": "http://www.cross.bg/subway-bulgariya-sandvicha-1587729.html", "text": "/КРОСС/ През 2018 г. SUBWAY® празнува 10 годишен юбилей. Тази година е и първата, през която веригата посреща Световния ден на сандвича в България. А как се отпразнува двоен празник, ако не с двойна оферта! Само на 3-ти ноември, всеки клиент на SUBWAY® в страната ще получи два 15см. съб-а на цената на един. сподели Иван Тодоров, изпълнителен директор на Сабуей България. Световният ден на сандвича започва в САЩ, родното място на SUBWAY®, а за първа година се отпразнува от световната верига и в България: сподели още Иван Тодоров.  Сандвичите са практични и са част от нашето ежедневно меню. За закуска, обяд или вечеря. Вкъщи, на работа или в училище. SUBWAY® превръща сандвичите в нещо повече и концепцията на марката позволява на клиентите да направят своя съб точно както го обичат. Клиентите разполагат с широк избор от качествени съставки, включващи както месо, така и безмесни продукти, и имат възможност да добавят свежи зеленчуци и сосове по свой избор. Освен това, SUBWAY® обновява своето меню на всеки 3 месеца с различни сезонни оферти. През последното тримесечие на 2018 година, например, клиентите могат да се насладят на BBQ Pulled pork, сочно свинско месо и барбекю сос. Световният ден на сандвича е чудесен повод да му се насладите, като вземете един, а втория споделите с приятел или роднина.", "date": "2018.10.31", "title": "SUBWAY® празнува Деня на сандвича и 10 години в България със специална оферта за всички клиенти"}
{"url": "http://www.cross.bg/obshtina-kokoshkite-zasegnati-1587726.html", "text": "/КРОСС/ Открит е птичи грип във ферма в пловдивското село Богданица, съобщава „Фокус”. Директорът на Областната дирекция по безопасност на храните д-р Камен Янков посочи, че, са засегнати 39 000 кокошки-носачки. Вече е започнало унищожаването им, като е констатиран и голям процент смъртност, съобщава бтв.„Инспекторите проверяват движението на яйцата на кокошките, засегнати от инфлуенцата, като ще бъдат изтеглени всички количества яйца от тези кокошки, които са от 21 дни назад”, каза още д-р Янков.Унищожените птици ще бъдат загробени, съгласно изискванията за недопускане на разпространяването на заболяването. Ще бъде направена и дезинфекция на помещенията, където са отглеждани кокошките, а собствениците ще бъдат обезщетени.Определена е 3-километрова предпазна зона, в която влизат селата Богданица, Ахматово и Селци от община Садово. В наблюдаваната 10-километрова зона пък влизат села 8 населени места от община Садово, 5 от община Асеновград и две от Първомайско. В тези зони се забранява търговията с птици и яйца за разплод.", "date": "2018.10.31", "title": "Откриха огнище на птичи грип в пловдивско село"}
{"url": "http://www.cross.bg/shofyor-s-palka-napadna-vuzrasten-muzh-v-sofiya-1587728.html", "text": "/КРОСС/ Отново агресия на пътя – в столицата шофьор нападна друг. Жертвата е видимо в напреднала възраст.", "date": "2018.10.31", "title": "Шофьор с палка нападна възрастен мъж в София"}
{"url": "http://www.cross.bg/hora-trafika-prodanov-1587730.html", "text": "/КРОСС/ „Глобалното разрастване и увеличеният достъп до комуникационни технологии създават нови възможности за динамичен обмен на информация в реално време, но същевременно то разширява възможностите за злоупотреба от страна на организираните престъпни групи, занимаващи се с трафик на хора“.Това заяви днес заместник-министърът на правосъдието проф. Николай Проданов на откриването на регионалната работна среща “Повишаване на капацитета и сътрудничеството в Югоизточна Европа в противодействието на трафика на хора чрез интернет-базирани технологии“. Събитието се организира от Службата на ООН за наркотици и престъпност (UNODC), в сътрудничество с Министерството на външните работи на Франция и Националната комисия за борба с трафика на хора (НКБТХ), чийто заместник-председател е проф. Проданов. „Интернет представлява и много силно оръжие за превенция, което можем да обърнем срещу трафикантите. Онлайн технологиите могат да подкрепят работата на разследващите и правоприлагащите органи за засичане на трафика, както и за увеличаване на информираността относно явлението“, заяви още проф. Проданов и допълни, че трафикът на хора остава приоритет в борбата с организираната и тежката международна престъпност.Целта на работната среща в София, която продължава до 2 ноември,е да развие усилията на държавите в разбиването на транснационалните престъпни мрежи и да увеличи защитата на човешките права на жертвите на трафик на хора чрез засилване на капацитета на институциите и укрепване на каналите за редовно взаимодействие, събиране и обмен на информация и на доказателства. На откриването на международния форум присъстваха още посланикът на Франция в България Ерик Льобедел, Ема Хопкинс - посланик на Великобритания у нас, Давор Рауш - специалист от Службата на ООН по наркотиците и престъпността, представители на Съвета на Европа, на мрежата на Анти-трафик координаторите на Югоизточна Европа, на партньорски и международни организации.  ", "date": "2018.10.31", "title": " проф. Проданов откри международна среща, посветена на противодействието на трафика на хора чрез интернет"}
{"url": "http://www.cross.bg/radev-signali-prezidentut-1587727.html", "text": "/КРОСС/ Акции много, но присъди малко в България. При всички положения разследването и пресичането на злоупотреби в изпълнителната власт, която разпределя и харчи публичния ресурс, е задължително условие за оздравяване на държавността. Това коментира пред журналисти президентът Румен Радев във връзка с акцията в Държавната агенция за българите в чужбина, съобщава Фокус.Попитан постъпвали ли са в президентската институция сигнали за ДАБЧ, тъй като част от администрацията на институцията има отношение към получаването на българско гражданство, президентът призна, че има такива и веднага са били предадени в прокуратурата.На въпрос какви сигнали и за какво, Радев посочи, че това е въпрос на следствието и не може да коментира. „Всички сигнали са предадени на прокуратурата, имал съм разговори и с ДАНС, и с прокуратурата по този въпрос”, каза президентът.На въпрос за арестите на едри бизнесмени, президентът коментира, че за да има успешна борба срещу олигархията, трябва да имаме правоохранителни органи, които да не се влияят от политическата конюнктура и да навлизат и в „икономическия и политическия периметър на управляващите”.\"Мисля, че самодоволството на фона на милионите бедни и унизени не е уместно. И преди да развява своя оптимизъм, нека правителството прочете демографските статистики, криминалните хроники, да се запознае с цифрите, които измерват стандарта и качество на живот в най-изостаналите държави от ЕС, които са далече преди нас\", каза Радев във връзка с призива на премиера критиците на властта да говорят с конкретни цифри и факти. ", "date": "2018.10.31", "title": "Румен Радев: В президентството са идвали сигнали за ДАБЧ"}
{"url": "http://www.cross.bg/putya-katastrofa-raneni-1587732.html", "text": "/КРОСС/ Четирима души са ранени при тежка катастрофа, станала на пътя Пазарджик - Панагюрище. Мъжете на възраст между 45 и 60 години са транспортирани в болницата в Панагюрище. Те са с различни травми и наранявания, но без опасност за живота, съобщава .Бусът, в който са пътували, излязъл от шосето и се преобърнал край пътя, след като водачът изгубил контрол над превозното средство.Шофьорът е 32-годишен жител на пловдивското село Трилистник. Направеният му тест с дрегер показал, че той нямал алкохол в кръвта.", "date": "2018.10.31", "title": "4 ранени при тежка катастрофа на пътя Пазарджик-Панагюрище"}
{"url": "http://www.cross.bg/metra-statyya-sardar-1587734.html", "text": "/КРОСС/ Най-високата в света статуя беше официална открита на 31 октомври в индийския щат Гуджарт, близо до град Вадодар, съобщава Би Би Си. Статуята, която е висока 182 метра заедно с фундамента достига 208 метра и превишава досегашния рекорд, държан от статуя на Буда в Мианмар, която е висока 129 метра (115 метра само фигурата).Монументът, наречен „Единство“, е посветен на Сардар Валабхаи Пател, герой от борбата за независимост.Комплексът е разположен на терен от около 20 000 квадратни метра и е заобиколен от изкуствено езеро с площ от около 12 квадратни километра. Сардар Пател, роден през 1875 година, е един от лидерите на Индийския национален конгрес, близък съратник на Махатма Ганди и един от авторите на индийската конституция. ", "date": "2018.10.31", "title": "Най-високата статуя в света беше официално открита в Индия"}
{"url": "http://www.cross.bg/suedinenite-granitzata-shtati-1587733.html", "text": "/КРОСС/ Ветерани разкритикуваха решението на Пентагона и Доналд Тръмп да изпратят над 5 200 военни на границата между Съединените щати и Мексико. Междувременно група от кервана от мигранти, насочили се към Съединените щати, сформира жива верига, за да пресекат река на границата между Гватемала и Мексико.Дори калните, дълбоки води на река Сучиате, която разделя Мексико и Гватемала, не ги спират. Стотици се хванаха ръка за ръка, за да прекосят границата. Сред тях и много деца. Джина Андино пресича реката с двете си дъщери.\"Баща й работи  в транспортния бизнес. Получи смъртни заплахи и нямахме пари да платим на койот - трафикант, който да ни помогне да стигнем Съединените щати. Затова избрахме кервана”, разказа Джина Андино, мигрантка от Хондурас.На другия бряг продължават пътя си през кордон от мексикански полицаи, въоръжени за борба срещу безредици. Избират реката, след като в неделя на граничния пункт избухнаха сблъсъци.\"През граничния пункт не ни пускат. Там беше хаос, стреляха по мигранти с гумени куршуми.Това е много опасно за едно дете\", обясни Гелман Ириас, мигрант от Хондурас.Три са вече керваните, запътили се към Съединените щати. Първата група, която тръгна от Хондурас през октомври и вече е над 7000 души, сега се намира в южната част на Мексико. Второ шествие тръгна от Гватемала, а третата група от около 300 души пое на север от Салвадор. Пентагонът изпраща 5 200 военнослужещи, които ще бъдат базирани по границата в Тексас, Аризона и Калифорния. Когато керваните пристигнат до американската граница ще бъдат построени палаткови лагери, докато траят процедурите по обработка на документите им.\"Посланието ни към организаторите и участниците в шествието е просто - няма да позволим да влязат незаконно в Съединените щати”, заяви ръководителят на Гранична защита Кевин Маккалийнан.Разполагането на военни едва ли ще има голям ефект, тъй като самите мигранти настояват да преминат през процедура за даване на убежище. Имайки предвид, че керваните ще пътуват до американската граница още седмици, няма необходимост  точно сега да се изпраща военното подкрепление.Анализатори коментират, че  междинните избори в Съединените щати са след една седмица, а мигрантската вълна дава възможност за извличане на политически дивиденти.", "date": "2018.10.31", "title": "Ветерани разкритикуваха изпращането на 5200 военни на границата между САЩ и Мексико"}
{"url": "http://www.cross.bg/mariya-talant-evrofytbol-1587741.html", "text": "/КРОСС/Спортният талант на „Еврофутбол“ Мария Йовкова победи състезателка от Топ 100 в световната ранглиста по тенис на маса за жени – украинката Тетяна Биленко, с 4-3 гейма, а днес с нейна партньорка от Уелс отстраниха двойка силни съпернички от Бразилия и Испания с 3-1. Мария участва в престижния турнир от сериите „Уърлд тур“ с награден фонд 150 хиляди долара, който се провежда в Стокхолм - Швеция.След победата си над представителката от Украйна в първия кръг от квалификациите при жените Мария отстъпи във втория кръг на Маника Батра от Индия с 1-4 в индивидуалната надпревара. Довечера й предстои нов двубой при двойките.  Друг талант на българския букмейкър – лекоатлетката Ева Петкова, завърши на трето място в националния шампионат по крос кънтри в Сунгурларе. Тя взе участие във възрастова група под 16 години на дистанция 2000 м. ", "date": "2018.10.31", "title": "Талантът на \"Еврофутбол\" Мария Йовкова със значими победи в Швеция"}
{"url": "http://www.cross.bg/govori-boyan-vilnee-1587725.html", "text": "/КРОСС/ В днешно време, ако се говори за будители, значи има много заспали. Друго нещо е времето на Възраждането, когато националното чувство е приспано. Това обяви проф. Боян Биолчев в „Седмица на духа” по повод Деня на будителите – 1 ноември.Той уточни, че в момента не сме притиснати от нищо освен от собствените си предразсъдъци, неразвито виждане и липса на понятие за „национален интерес”.„Кой да формулира националния интерес, когато езикът, който вилнее в социалното пространство, може да предизвика будна кома – отворени очи, но липса на контакт с действителността”, коментира професорът.По думите му днес вилнее кресливата истина, а интелектът по принцип говори тихо.", "date": "2018.10.31", "title": "Боян Биолчев в „Седмица на духа“: Ако днес се говори за будители, значи има много заспали"}
{"url": "http://www.cross.bg/dohodi-mesetz-zaplati-1587709.html", "text": "/КРОСС/ Високите заплати нарастват най-бързо. По-ниските възнаграждения също се увеличават през годините, но това става с доста по-бавни темпове.Малко над 39 хил. души са обявили доходи от заплати в размер над 60 хил. лв. в годишните си данъчни декларации за 2017 г., стана ясно от писмен отговор на министъра на финансите Владислав Горанов на въпрос на депутата от БСП Лало Кирилов, пише \"Труд\".Това означава, че тези хора са получили средно по над 5000 лв. на месец, като тук влизат само доходите от трудови правоотношения – заплати и възнаграждения на мениджъри по договори за управление.Любопитно е, че броят на хората с такива високи доходи нараства най-бързо – със 74% за период от четири години.Броят на хората, които за година са получили между 31 200 лв. и 60 000 лв., е малко над 81 хил. Това са високоплатени професионалисти в своята област и шефове със заплати между 2600 лв. и 5000 лв., като за четири години броят им също значително се увеличава, но с доста по-бавни темпове – с 61%.Още по-бавно нарастват хората, чиито средни месечни доходи прехвърлят границата от 2000 лв., но остават под прага от 2600 лв. За 4-годишния период те се увеличават с 60% до малко над 69 хил. души.Хората, които получават между 12 хил. и 24 хил. лв. на година, или между 1000 лв. и 2000 лв. на месец също нарастват, но още по-бавно – с 58% за четири години.При по-ниските доходи вдигането на заплатите става със значително по-бавни темпове. Броят на хората с годишни доходи между 7200 лв. и 12 хил. лв. нараства само с 23% за четири години. В резултат през 2017 г. над 447 хил. души са получили средно на месец от заплати между 600 лв. и 1000 лв.Хората със средно доходи под 600 лв. на месец намаляват през годините. Но все още най-многобройни са тези, които изкарват между 250 лв. и 600 лв. средно на месец, като през 2017 г. те са близо 1,1 млн. души. Други 133 хил. са получили между 2400 лв. и 3000 лв. за цяла година.Но повече са хората, които са обявили в данъчните си декларации доходи под 2400 лв. за година – 658 хил. Това означава, че средно на месец доходите им от заплати са под 200 лв. Сумата е по-малка от минималната заплата и явно те работят почасово или са сезонни работници, които имат работа само през определени месеци от годината.", "date": "2018.10.31", "title": "Над 39 000 души със заплата над 5000 лв. на месец"}
{"url": "http://www.cross.bg/dzhokovich-novak-shemata-1587711.html", "text": "/КРОСС/ Вторият в световната ранглиста и схемата на „Мастърс 1000“ турнира в Париж Новак Джокович вече е в третия кръг, съобщава БНР.Сърбинът спечели със 7:5, 6:1 срещу Жоао Соуса от Португалия и така удължи серията си на 19 поредни победи.Джокович, шампион от „Уимбълдън“ и US Opеn, поведе в първия сет с 4:1 гейма, но съперникът успя да върне пробива и се стигна до 5:5. От този момент Ноле настъпи газта и спечели седем поредни гейма до 5:0 във втората част и след това лесно затвори мача.В края на втория сет на зрител в зала „Акор Арена“ му прилоша и 31-годишният белградчанин му се притече на помощ, като му подаде и своята кърпа.Следващият опонент на Джокович е босненецът Дамир Джумхур. Новак води битка за първото място и се нуждае от един успех повече в Париж от Надал, за да го измести от върха.Днес започва участието си на единично и №9 в схемата Григор Димитров. Не преди 13:30 часа наше време българинът ще играе на втори корт срещу Роберто Баутиста Агут от Испания.По-късно в сряда на централния корт ще се появят и титаните Рафаел Надал и Роджър Федерер. Испанският левичар ще играе около 16:30 срещу сънародника си Фернандо Вердаско. Швейцарецът пък излиза срещу Милош Раонич от Канада след 20:30 часа.", "date": "2018.10.31", "title": "Новак Джокович записа 19-а поредна победа"}
{"url": "http://www.cross.bg/andreev-ekstraditziya-iskaneto-1587717.html", "text": "/КРОСС/ САЩ оттеглиха искането за екстрадиция на българина , съобщи премиерът Бойко Борисов преди правителственото заседание днес, съобщава БТВ.Съединените щати обвиниха Андреев и още четирима българи за нарушаване на ембаргото за търговия със Сирия.Българските власти обаче отказаха да го задържат след обществен натиск. След това България САЩ започнаха консултации по искането за екстрадиция.На 7 април 29-годишният Андреев беше задържан в родния му град Добрич по искане на прокуратурата в Маями във връзка с разследване за нарушаване на ембаргото за търговия със Сирия.Петима от 11-те обвиняеми по случая са българи. Те са работили в кол център на фирма, регистрирана в София и със седалище в Маями, през който са продавани части за самолети на сирийските авиолинии. Според САЩ те са свързани с терористична дейност. Впоследствие Андреев беше освободен от ареста с мярка „подписка“.Последваха масови протести в негова защита.", "date": "2018.10.31", "title": "САЩ оттеглиха искането за екстрадиция на Желяз Андреев"}
{"url": "http://www.cross.bg/simeonov-valeri-zarkov-1587718.html", "text": "/КРОСС/ „Майките на децата с увреждания още са навън. Тази палатка ни напомня, че не сме свършили работата си. Единственото, което се случи за последните месеци,  е че те добавиха още едно свое искане – оставката на Валери Симеонов.Ние се солидаризираме с това искане и няма да се регистрираме в НС, докато не получим неговата оставка“ Това заяви пред медиите в парламента зам.-председателят на ПГ на „БСП за България“ Крум Зарков. Той изтъкна, че Валери Симеонов отговаря и за Държавната агенция за българите в чужбина, където  избухна поредният корупционен скандал.„Твърде много се събра и е време той да отстъпи поста си“, категоричен бе социалистът. Крум Зарков коментира, че БСП настоява за дълбочинно разследване по случая с агенцията, не само на конкретните заподозрени, но и на всички техни политически връзки и евентуални покровителства. ", "date": "2018.10.31", "title": "Крум Зарков: Няма да се регистрираме в НС, докато Валери Симеонов не подаде оставка"}
{"url": "http://www.cross.bg/trima-ybit-rysiya-1587719.html", "text": "/КРОСС/ Един човек е убит, а трима други са ранени, след като експлозивно устройство се взриви в сграда на Федералната служба за сигурност на Русия намираща се в Архангелск в северна Русия, съобщава „Експлозивно устройство избухна”, заяви говорителят на ръководителя на региона. „Един човек беше убит, а трима други са в болницата”, каза още той. ", "date": "2018.10.31", "title": "Един убит и трима ранени при взрив във Федералната служба за сигурност на Русия"}
{"url": "http://www.cross.bg/razpredelenie-sapareva-sreshta-1587720.html", "text": "/КРОСС/ ЧЕЗ Разпределение България монтира 298 броя нови съвременни изолатори от силиконов тип върху електропровода, които доставя електроенергия на гр. Дупница и населените местаЯхиново, Червен брег, Крайници, Сапарево и Гюргево в община Сапарева баня. Компанията монтира нов трафопост и реконструира кабелна линия 20 kV в село Крайници. Дружеството извърши и реконструкция на мрежа ниско напрежение в с. Яхиново. Известицията в обектите възлиза на близо 100 000 лв. За тяхното изпълнение бяха осъществени планирани прекъсвания на електрозахранването с цел осигуряване на безопасната работа на служителите и защита на живота и здравето им.През следващата година ЧЕЗ Разпределение планира да инвестира в автоматизирани съоръжения по електропровод „Яхиново“. Компанията ще монтира 5 броя сигнализатори за земни и къси съединения с дистанционно предаване на данни. Устройствата дават възможност за много по-бързото локализиране на повреди по електропроводите. С монтирането на сигнализаторите ЧЕЗ Разпределение очаква да се съкрати многократно времето на прекъсванията в резултат на евентуални аварии.На специално проведена среща, ръководството на компанията за област Кюстендил проведе среща с кметовете на община Сапарева баня, на кв. Гюргево и с. Сапарево. На срещата ЧЕЗ Разпределение представи предприетите и планирани мерки за подобряване на сигурността на електрозахранваето в региона, както и причините за прекъсванията на електрозахранването.За последните 30 дни електрозахранването в населените места около гр. Сапарева баня е прекъсвало 4 пъти, като всички изключвания са в рамките на няколко минути с цел подготовка на съоръженията за работа.", "date": "2018.10.31", "title": "ЧЕЗ Разпределение модернизира електропровода  „Яхиново'', който доставя електро енергия на Дупница и Сапарева Баня"}
{"url": "http://www.cross.bg/leva-evroshans-chisla-1587721.html", "text": "/КРОСС/ Клубът на късметлиите, спечелили от  се увеличи. Щастливците са от различни пунктове на  в цялата страна и всички те имат поводи за радост, благодарение на любимата си игра. Ето и поредната доза щастливци.Димитър Маринов от Сливен отнася . Щастието за Димитър идва след като отгатва 7 числа в играта .„Бях толкова развълнуван, че не можах да сдържа емоцията си и започнах да крещя от радост. Благодарен съм, че съдбата ме награди по този начин.“, споделя Митко.Басри Хасанов от Опака също има повод да почерпи, защото той регистрира попадение от . Всичко това се дължи на залог от само 20 стотинки и разбира се щипка късмет. В клуба на късметлиите компания му прави Николай Вълов от Благоевград. Той се сдобива с чек за , познавайки 7 от 7 числа в .В Кърджали и Козлодуй има двама играчи, които се радват на по . Участници от Летница, Ботевград и Велико Търново ще харчат по , като и тримата са познали 8 от 8 числа и са заложили по 30 стотинки, за да грабнат чудесната печалба.Късметлии от Лозен и Грашево прибавят към бюджета си по , а щастливци от Бургас, Габрово и Неделино добавят по .Фаворитът в числовите игри  предизвика късмета на още петима участници и в крайна сметка те грабнаха по . Двама от щастливците са жители на София, а останалите са от Кюстендил, Пловдив и Кърджали.      Играчи от Видин, Костенец и Бургас, също не могат да се оплачат, защото прибират по .Тегленията на играта  можете да следите в пунктовете на  и онлайн на .", "date": "2018.10.31", "title": "Поредна доза късмет в играта „Еврошанс“ "}
{"url": "http://www.cross.bg/byrgas-imenata-zaginalite-1587722.html", "text": "/КРОСС/ На 3 ноември (събота), от 11:30 часа, при паметника пред Военен клуб - Бургас ще се проведат ритуал по откриване на паметна плоча с имената на загиналите от 24-ти Черноморски пехотен полк и военен ритуал - панихида с полагане на венци и цветя по случай Архангелова (мъжка) задушница.  Инициативата за изписване имената на загиналите бургазлии във войните за национално обединение 1912 - 1918 г., е на общинския съветник и председател на ВМРО - Бургас -Георги Дракалиев. Идеята да бъдат изписани именно върху постамента на паметника на 24-ти Черноморски пехотен полк е на Митко Иванов - председател на Дружество на бургаските художници.След получаване на писмено съгласие за реконструкция на паметника от министъра на отбраната Красимир Каракачанов, в Общински съвет - Бургас бе внесена докладна записка и бяха отпуснати необходимите четири хиляди лева, като по предложение на кмета Димитър Николов средствата са отделени от издръжката на общинската администрация. Проектът е изготвен безвъзмездно от арх. Васил Дончев, който за целта издири имената на всичките 300 загинали бургазлии от Държавна агенция \"Архиви\". Със заповед на военния министър генерал Петър Паренсов от 1880 г., е вменено на Архангелова (мъжка) задушница в младото ни княжество да се отслужва панихида (възпоменание), съпроводена с военни почести за всички, които са положили костите си пред олтара на отечеството. Всяка година на този ден Българската армия провежда военни ритуали в памет на загиналите във войните български воини - ден, в който в молитвите си се сещаме за мъртвите мъже на България, за войниците и офицерите, за знайните и безименни герои.В събота, 3 ноември, почит към загиналите за свободата на родината ще отдадат представители на държавната и местна власт, военнослужещи от гарнизон Бургас, жители и гости на града. В ритуала ще вземат участие военнослужещи от военните формирования от гарнизон Бургас и представителния духов оркестър на Община Бургас.", "date": "2018.10.31", "title": "Изписаха върху паметна плоча имената на 300 бургаски военни герои, откриват я официално в събота"}
{"url": "http://www.cross.bg/montana-vivomontana-vivo-1587723.html", "text": "/КРОСС/ Факт е видеото „Пустоно лудо/Илюзия“ на етноджазформацията (Vivo Montana).Оркестрацията на народната песен е на брасбенда. Режисьор на вълнуващата лента е Теодора - Косара Попова. Снимките са изцяло на нощен режим, а посланието е „Догарящ огън, самодиви и искри, омайна музика в безкрая.. А ти вярваш ли, че илюзията може да се превърне в реалност? Илюзията си играе с нас, превръща всеки образ в нереален танц на самодиви в близката гора, а огънят с танцуващи искри създава този ритъм идеален.“ВивоМонтана () са номинирани от СБМТД и Класик ФМ радио за наградите „Кристална лира“ 2018 г. номиниран в раздел \"Поп и рок музика\" за авторския им албум \"Меден дух\" и за десетките концерти в София и страната през сезон 2017/22018 г. Събитието, организирано СБМТД и Кантус фирмус ще се състои по традиция в Деня на народните будители на 1 ноември 2018 г. от 19.00 часа в залата на Държавен музикален и балетен център, а Виво Монтана ще зарадва публика и жури с изпълнение на две авторски композиции.  () е с поредно участие на престижен международен фестивал. Момчетата ще участват в ежегодния фестивал „Citrus“в Мерсин, Турция от 13 – 22 ноември. Във фестивала участват десетки държави от Европа.\n\t\t\t\t\t ", "date": "2018.10.31", "title": "Виво Монтана представя Пустоно лудо/Илюзия (видео)"}
{"url": "http://www.cross.bg/mall-ring-sofia-1587724.html", "text": "/КРОСС/ Международна изложба, осиновяване на котета, уникална ескейп игра „Save the cat” и още много изненади очакват посетителитe в Sofia Ring Mall„Котешкият уикенд” в Sofia Ring Mall, организиран съвместно с Royal Canin®, ще е изпълнен с низ от изкючителни събития, посветени на мъркащите красавци, техните стопани и любители. Сред най-впечатляващите от тях е международната изложба на котки с елитни представители и световни съдии, записването за която вече стартира. International TICA cat Show ще е съпроводено с много игри и награди за писаните и техните стопани.                      Всички фенове на котките могат да участват безплатно в уникалната куест игра „Save the cat”. Тя се прoвежда в популярния световен формат escape room. Всеки участник разполага с 15 минути, за да разреши поредица от загадки и да изпълни една важна мисия - да спаси много рядко и скъпо животинче, откраднато от контрабандисти по време на международно фелиноложко изложение. Всеки отбор, който се справи с мисията, получава снимка с някое от „спасените“ котета, както и подарък от Royal Canin. В специалния „Котешки уикенд“ на 3 и 4 ноември в Sofia Ring Mall ви очакват също интересни факти, продукти и аксесоари за домашните любимци, детски кът и още много изненади. Сред тях е и възможността да си осиновите най-сладките и красиви мъркащи топки любов! Sofia Ring Mall е първият и единствен в България pet friendly мол, а „Котешкият уикенд“ за пореден път затвърждава мисията на търговския център в полите на Витоша да организира ексклузивни събития и да предоставя неповторими преживявания за своите клиенти и техните домашни любимци, които също са добре дошли тук. Още подробности за „Котешкия уикенд“ ще намерите на: ", "date": "2018.10.31", "title": "София става царство на котките на 3-4 ноември"}
{"url": "http://www.cross.bg/pychdemon-belgiya-tora-1587708.html", "text": "/КРОСС/ Каталунското правителство на Ким Тора представи в Барселона т.нар. „Съвет на Републиката“ - нещо като паралелно правителство, ръководено в Белгия от предшественика на Тора и негов ментор Карлес Пучдемон, предаде Франс прес, цитиран от БНТ.Представянето стана вчера вечерта. По този начин Пучдемон се опитва да запази влиянието си върху каталунските дела, година след като замина в Белгия в изгнание.Новата структура ще бъде частно юридическо лице, лишено от официален статут, за да бъдат избегнати проблеми с испанското правосъдие. Но тя ще координира делата си с регионалното правителство в Барселона. Мисията на новата структура е напредък към независимост и търсене на подкрепа на международната сцена за каталунската кауза за постигане на независимост.Този Съвет на Републиката ще има за задача да съгради република по един неусложнен начин, по един по-свободен и по-сигурен начин, защитен от злоупотребите на испанската държава, каза Пучдемон чрез видеоконферентна връзка от Белгия. Той допълни, че правителството на Ким Тора е ограничено от действията на испанското правосъдие.Засега нито съставът, нито функциите на Съвета на Републиката са представени детайлно. Но привържениците на каузата за независимост на Каталуния обясниха, че биха искали той да бъде допълнен и от нещо като паралелен парламент.Каталунската антисепаратистка опозиция разкритикува тази инициатива и нарече новата структура \"фалшива\".Новата инициатива бе обявена броени дни след като Пучдемон и Тора обявиха създаването в събота на нова партия, наречена Призив. Тя цели да обедини всички сепаритистки формации.", "date": "2018.10.31", "title": "Карлес Пучдемон създава в Белгия паралелно каталунско правителство"}
{"url": "http://www.cross.bg/kvoti-brekzit-obedinenoto-1587749.html", "text": "/КРОСС/ Посланиците на 27 държави-членки на Европейския съюз се споразумяха за позициите си относно разделянето на настоящите европейски тарифни квоти между страните-членки и Обединеното кралство след Брекзит. Това съобщи пресслужбата на Съвета на ЕС, цитирана от БГНЕС.\"Днес посланиците на страните от ЕС се споразумяха за проект на правила за тарифните квоти, които ЕС ще приложи след Брекзит. Те трябва да бъдат договорени с Европейския парламент преди да стане закон на ЕС\", се казва в изявление на съвета.В края на юни Съветът на ЕС възложи на Европейската комисия да започне преговори със Световната търговска организация (СТО) за разделянето на съществуващите европейски тарифни квоти.След Брекзит ЕС ще продължи да изпълнява задълженията си по отношение на стоките.\"По-специално тарифните квоти за селскостопански, рибни и промишлени продукти ще се нуждаят от корекции, предвид факта, че правилата на ЕС в СТО няма да се прилагат повече за Обединеното кралство\", се казва в изявление на съвета.Лондон и Брюксел отбелязаха, че след официалното оттегляне от ЕС Великобритания ще продължи да съществува като член на СТО с всички права и задължения, които това води със себе си.В този случай списъкът със съвместни задължения ще бъде разделен. Страните подчертаха, че ще имат отделни правила за ангажименти за стоки и услуги, които ще влязат в сила веднага след напускането на ЕС.ЕС и Обединеното кралство възнамеряват да запазят настоящите нива на достъп до пазара за останалите членове на СТО, предава ТАСС.Лондон и Брюксел се съгласиха да работят и над гаранцията, че Обединеното кралство и ЕС в бъдещата си конфигурация ще останат членове на споразумението на СТО за държавните поръчки. ", "date": "2018.10.31", "title": "Държавите в ЕС преразпределят тарифните квоти след Брекзит"}
{"url": "http://www.cross.bg/iiotova-vitzeprezidentut-iliyana-1587751.html", "text": "/КРОСС/ Без вас, учителите, няма да я има българската нация. Вие предавате не само знание, вие възпитавате в добродетели, изграждате личности. Често чувате колко е важна ролята ви, но в същото време оставате недооценени от българската държава и общество. С тези думи вицепрезидентът Илияна Йотова се обърна към учителския колектив и ръководството на 136 ОУ „Любен Каравелов“ в София. По повод Деня на народните будители вицепрезидентът посети учебното заведение, където учениците са основно от ромски произход.„Ще перифразирам един мислител, който казва, че не е важно само да запълниш паметта с наука и знания, по-важно е да възпиташ разум и съвест. Точно това правите вие“, изтъкна Илияна Йотова.„Думата будител я няма в нито един друг език. Тя не се свързва само с просвещаване и образование, но и с патриотизъм, с националноосвободителните ни борби“, отбеляза вицепрезидентът.  По думите на Илияна Йотова съвременните будители не са само в сферата на науката и културата. „Това са хората, които имат отношение към нашето добруване и към това да я има България“, изтъкна вицепрезидентът.С послание да знаят и помнят древната 13-вековна история на България се обърна Илияна Йотова към учениците. „Не е достатъчно само да знаете биографиите на славните ни герои и велики личности, но и да се учите от добродетелите, които ги водеха и които ни завещаха“, посочи вицепрезидентът. „Бъдете горди, че сте българи“, призова Илияна Йотова.По-късно вицепрезидентът разговаря с ръководството и учителския колектив на 136 ОУ „Любен Каравелов“. Директорката Галина Сахиева запозна Илияна Йотова с механизма, който са разработили с колектива, за да привличат повече деца от ромски произход в класните стаи. Заедно с медиатори от ромски произход учителите събират децата директно от домовете им и ги водят в училище. Изключително труден, на моменти почти невъзможен, е процесът на убеждаване на родителите, че образованието е важно и техните деца трябва да посещават учебни занятия.„Ние първо възпитаваме, учим на навици тези деца, а едва след това ги образоваме“, посочиха учителите. Необходима е и активна работа с родителите, които в по-голямата си част са неграмотни.Според учителите процесите на интеграция не са успешни. Общо бе мнението, че програмите за интеграция не работят, те са само безрезултатно усвояване на средства. Проблемът е много сложен. Той се корени и в нравите на ромските общности, и в отношението към тях на останалата част от българското общество. Едните продължават да се капсулират, другите продължават да отхвърлят и отричат.„Всички училища трябва да поемат отговорността по интеграция на децата от ромски произход, за да не се пренася капсулата от тяхната общност след това и в училището“, отбелязаха преподавателите.Тема на разговора бе и подкопаването на авторитета на учителя.  Учителският колектив сподели огорчението си от различния статут, които имат те и училища като тяхното сред останалите колеги. „Чувстваме се сами. Не чувстваме подкрепа. Трябва да се чува за добрия пример“, посочиха те. Друг основен проблем е и липсата на добре подготвени кадри за учителската професия.„Вашата дейност се нуждае от повече публичност. Това, което всекидневно правите, е геройство и за него трябва да се чува“, отбеляза вицепрезидентът. По думите на Илияна Йотова държавата трябва да влезе в ролята си по всички тези проблеми.Вицепрезидентът предложи организирането на национални срещи съвместно с образователното министерство, чиято основна тема да бъде приобщаващото образование. На тях трябва да се обсъдят необходимите промени в дългосрочен план.", "date": "2018.10.31", "title": "Вицепрезидентът в 136 ОУ в София: Без учителите няма да я има българската нация"}
{"url": "http://www.cross.bg/skopie-poleti-atina-1587707.html", "text": "/КРОСС/ Гръцката авиокомпания \"Eйджиън еърлайнс\" ще извърши утре първия пряк пътнически полет между Атина и Скопие след 12 години прекъсване, се казва в съобщение на оператора на летището в Скопие, цитирано от гръцкия вестник \"Трибюн\", съобщава БНТ.Възстановяването на въздушните връзки е в контекста на затоплянето в отношенията между двете страни след подписването на Преспанското споразумение.Преките полети между Атина и Скопие бяха прекъснати през 2006 г. заради преименуването на летище \"Петровец\" в македонската столица на \"Александър Македонски\", което предизвика дипломатически скандал между двете страни. Решението за възстановяването на полетите беше взето, след като властите в Република Македония отново смениха името на летището, което вече се казва Международно летище Скопие, а през март тази година премахнаха конната статуя на Александър Велики от залата за пристигащи полети.Първият полет след възобновяването на полетите беше дипломатически - преди няколко месеца на летището в Скопие кацна самолетът на тогавашния гръцки министър на външните работи Никос Кодзиас.От 1 ноември започват редовните пътнически полети. \"Eйджиън еърлайнс\" ще извършва полети до Скопие два пъти седмично, във вторник и в четвъртък, чрез своята дъщерна компания \"Олимпик еър\". \"Eйджиън еърлайнс\" вече е извършвала полети между Атина и Скопие в периода 2003 - 2006 г.", "date": "2018.10.31", "title": "След 12 години прекъсване: Първи полет Атина - Скопие"}
{"url": "http://www.cross.bg/petkova-izgrazhdaneto-protzedyrata-1587746.html", "text": "/КРОСС/ Няма нови кандидати за проекта АЕЦ „Белене”, каза министърът на енергетиката Теменужка Петкова след заседание на Съвета за енергийна сигурност към министерския съвет, съобщава бтв.Тя съобщи, че е готова процедурата, по която България ще избира стратегически инвеститор за изграждането на втората атомна централа, но се изчистват детайли. До дни Петкова ще я докладва пред правителството, а след това и пред депутатите, предаде БНР.       „Ако няма някакви съществени препоръки или изменения, които се налагат в резултат на този дебат, аз мисля, че няма пречка до края на годината да се даде старт на процедурата, това е един процес, който продължава месеци”.Петкова потвърди още, че България иска да участва с 25 процентен дял в изграждането на терминала за втечнен газ на гръцкото пристанище Александруполис.По всяка вероятност „Булгартрансгаз” ще бъде дружеството, с което страната ни ще заяви участие в проекта, тъй като това е държавното дружество, което ще участва в изграждането на газоразпределителния център край Варна.", "date": "2018.10.31", "title": "Теменужка Петкова: Няма нови кандидати за АЕЦ „Белене”"}
{"url": "http://www.cross.bg/detza-vushki-detskite-1587715.html", "text": "/КРОСС/ Есенни неволи за деца и родители. Сериозно увеличаване на деца с въшки в столичните учебни заведения отчитат от РЗИ. Статистиката е категорична - от 178 проверени училища в края на септември, в 113 са открити опаразитени деца.Старши инспекторът Нина Петрова от РЗИ - София беше категорична в \"България сутрин\": \"Най-много са опаразитени децата в детските градини и учениците до 4-ти клас\".Тя увери, че постоянно екипи на РЗИ обикалят детските градини и училищата и правят акции, за да ограничат колкото се може повече заразата, но все пак опаразитените се увеличават.\"Ние изготвихме предписания до училищата и детските градини съгласно Закона за здравето. Съгласно тези предписания служителите в учебните заведения трябва да правят филтри на децата. Заразените деца не бива да се допускат в учебното заведение. Родителите трябва да си го вземат и обработат вкъщи\", допълни още Петрова пред Bulgaria ON AIR.Тя добави, че учителите трябва да проверяват децата от 1-ви до 7-ми клас всяка седмица за въшки, а от 8-ми до 12-ти - един път месечно.\"Мерките, които трябва да вземат родителите, за да не се разпространи опаразитяването - трябва първо да уведомят приятелите на това детенце. Трябва да закупят веднага препарати от аптеките и да се обработи главата на детето\", завърши тя.", "date": "2018.10.31", "title": "Над 100 училища в София с въшки"}
{"url": "http://www.cross.bg/kaiichev-imat-chyzhbina-1587705.html", "text": "/КРОСС/ От вчера председателят на Държавната агенция за българите в чужбина (ДАБЧ) Петър Харалампиев е обвиняем като ръководител на организирана престъпна група за подкупи и други престъпления. Обвинения имат още трима души, между които е и главният секретар на агенцията. Гост по темата в Сутрешния блок на БНТ беше доц. Наум Кайчев, бивш консул на България в Битоля.Случилото се в Държавната агенция за българите в чужбина не е прецедент, имало е назад във времето подобни скандали, арести, припомни доц. Кайчев. Сега следва държавните институции да разглеждат и да решават този случай и разбира се, да се предотвратят условията за създаване на подобни практики, допълни той.Доц. Наум Кайчев, бивш консул на България в Битоля: Ако се фокусираме върху Държавната агенция за българите в чужбина, ще видим, че тя е само една от многото институции, които имат отношение да установят дали едно лице има български произход или не, което е основната й функция. Покрай това говорене обаче се създава едно настроение срещу дейността за българите в чужбина.Бившият консул в Битоля обясни, че процедурата за получаване на гражданство от българи в Македония към момента е изключително сложна и всеки кандидат преминава през тежки процедури за доказване на своя произход. Трябва да се търсят начини да се опрости тази процедура и да няма толкова строги критерии, категоричен е доц. Кайчев.Според него, именно опростяването на процедурата за българско гражданство е най-важната част от законовите промени, които трябва да бъдат предприети.Доц. Наум Кайчев, бивш консул на България в Битоля: Когато има официални документи за наличие на български произход - ясно е, че документът за наличие на произход е леко излишен.Нека не забравяме, че и други институции имат отношение към тези процеси, имат участие МВР и ДАНС, водещата роля разбива се, е на Министерство на правосъдието, допълни доц. Кайчев.", "date": "2018.10.31", "title": "Доц. Кайчев: Нужна е опростена процедура за гражданство на българи от Македония"}
{"url": "http://www.cross.bg/otglezhdane-dete-detski-1587710.html", "text": "/КРОСС/ За гъвкаво работно време на младите майки, съчетано с намаляване на срока на отсъствието им за отглеждане на дете, призова днес в предаването \"Преди всички\" изпълнителният директор на Асоциацията на индустриалния капитал в България Добрин Иванов.Вчера от работодателската организация изпратиха позиция за промените в бюджета за догодина, в която настояват за съкращаване на 410-те дни платено майчинство, тъй като това е най-дългият отпуск за раждане и отглеждане на дете в Европейския съюз.„С намаляване на срока на майчинството трябва да се създават  условия майките да се върнат на работа – т.е., детски ясли, детски градини, където могат да оставят децата си. И услугата, която предоставят тези заведения,  да бъде качествена“, каза той.", "date": "2018.10.31", "title": "АИКБ настоява за гъвкаво работно време на майките"}
{"url": "http://www.cross.bg/deteto-prilozhenieto-deyan-1587704.html", "text": "/КРОСС/ Екипът на Сутрешния блок на БНТ се срещна със създателя на първото българско приложение за защита на децата в интернет пространството, което всеки родител може да инсталира на телефона на детето си. Как работи приложението и има ли ефект една година след създаването му - вижте подробностите в репортажа на Боряна Черганова.", "date": "2018.10.31", "title": "Българин създаде безплатно приложение за защита на децата в интернет"}
{"url": "http://www.cross.bg/vratza-destinatzii-tyrizma-1587714.html", "text": "/КРОСС/ България продължава да се развива с устойчиви темпове като предпочитана туристическа дестинация, обяви днес във Враца министърът на туризма Николина Ангелкова.  „За трета поредна година бележим ръст с около 5,5 %, съобщава Дарик Радио.Надявам се с такива темпове да приключим годината, което ще ни нареди в Топ 5 на устойчивите дестинации, според класацията на Световната организация по туризъм“, обяви още министърът.Министър Ангелкова заедно с министъра на земеделието, храните и горите Румен Порожанов участваха в последното от поредицата обществени обсъждания на 12-те винено-кулинарни дестинации на територията на страната, създадени от двете министерства, част от проекта „Сподели България“. Една от целите при разработването на дестинациите е да покаже разнообразието от културно-историческото наследство и разнообразието от вкусове, с които всеки един от регионите разполага. След приключване на обществените обсъждания ще се пристъпи към разработване на рекламни материали, дигитализиране на дестинациите в интерактивна карта и качване на всички платформи, с които разполага Министерството на туризма, обяви още Н.Ангелкова. двете дестинации, представени във Враца са Мизия и Златия.Дестинация Мизия включва Оряхово, Плевен, Свищов и Русе. Включените туристическите обекти  са 8, а емблематичните направлението са парк Ивановски скални църкви, парк Кайлъка, античния град Улпия Ескос и пещерата Орлова чука. Част от дестинацията са и характерните кулинарни предложения просеник, качамак, ястия от речна риба и вино Каберене от Дунавската равнина.Дестинация Златия включва Враца, Монтана и Видин и има 9 туристически забележителности, сред които пещерата Леденика, Черепишкия манастир, Белоградчишките скала, пещерата Магура и крепостта Баба Вида.Част от дестинация Златия са и характерните за региона предложения като ягоди от Берковица, ястието „Бел муж“ от Белоградчик и вино Гъмза.Министърът на земеделието, храните и горите - Румен Порожанов заяви, че земеделието и туризмът са сред най-перспективните сектори за Европа. „В организираните срещи досега участваха над 400 представители на туристическия бранш, както и винопроизводители. Наш ангажимент е да се изработят тематични дигитални карти, които ще бъдат включени в приложението „Аз обичам България“ – каза още министър Порожанов.Домакин на срещата бе кметът на Враца Калин Каменов, който отбеляза: „В последните няколко години с моя екип си поставихме цел да променим облика на традиционните събития във Враца, като поставим акцент върху българския бит и култура.Щастлив съм, че тези промени срещнаха подкрепа от страна на нашите съграждани, като по този начин постепенно възраждаме българските традиции и обичаи. Лакмусът за това е Традиционният врачански есенен панаир. На юбилейното издание на форума присъстваха над 130 занаятчии и стотици български търговци и производители от цялата страна. Още в първия ден голяма част от продуктите бяха изчерпани. Безспорно усилията, които полагаме си заслужават, тъй като се увеличава броят на туристите в нашия град. Именно затова трябва да си поставяме по-високи цели, които с подкрепата на правителството да бъдат реализирани“.На обсъждането на проект „Сподели България“ присъстваха още: областният управител на област Враца - Малина Николова, инж. Красимир Коев - директор на „Изпълнителна агенция по лозата и виното“, експерти от министерството на туризма, кметове на общини от региона, ресторантьори, хотелиери, земеделски производители и ученици. ", "date": "2018.10.31", "title": "Винено-кулинарни дестинации ще привличат туристи във Врачанският регион"}
{"url": "http://www.cross.bg/aleksandrov-viktorio-deteto-1587716.html", "text": "/КРОСС/ СГП повдигна три обвинения на Викторио Александров, който уби приятелката си и детето им преди два дни в столицата. Това потвърди пред bTV градският прокурор на София Емилия Русинова.Александров ще отговаря за убийството на 23-годишната си приятелка, за убийството на детето им и за принуда спрямо таксиметровия шофьор, когото отвлече.Снощи обвиненият е дал обяснения пред разследващите. По думите му не помни нищо от двете убийства, но си спомня как се е разхождал в Северния парк с детето и се е возил в автобуси с него.След неуспешен опит за самоубийство, Викторио Александров е в „Пирогов” без опасност за живота. Според експертизата, която се очаква днес, ще стане ясно дали Александров ще остане в болница или може да бъде преместен в следствен арест.Мярката му за неотклонение ще бъде гледана утре, като прокуратурата иска постоянен арест. Очаква се и психиатричната експертиза, която ще определи дали може да отговаря пред правосъдието у нас.", "date": "2018.10.31", "title": "Обвиниха Викторио Александров за две убийства и принуда"}
{"url": "http://www.cross.bg/nachin-faktora-shofyor-1587713.html", "text": "/КРОСС/ Слаба концентрация, съчетана с превишена скорост и агресивно поведение – това е най-опасната комбинация по българските пътища. Всеки от тези три фактора допринася за големия брой жертви в катастрофи. Данните от мащабно проучване на шофьорските навици на българите показаха какво мислим за качествата си зад волана и доколко тази оценка има общо с реалност.Психологът Яна Спасова обясни в студиото на „Тази сутрин”, че при 1 от 20 водачи са проявени и трите рискови фактора. Представени са поравно и сред жените, и сред мъжете. „Малко по-млади са хората, които шофират по този начин, преуморени са, натоварени с 40-60 часа работа, шофират по над 50 000 км годишно. Може би самият начин на живот обуславя начина, по който шофират”, отбеляза тя.Проблем е, че шофьорите не си признават често грешките: „Някои от грешките, които правим, дори не ги осъзнаваме. Това е един психологически момент, който влияе на самочувствието ни, стараем се да го забравим. Трябва да е много близък до инцидент неприятният момент, за да го запомним”.И, все пак, какъв е българският шофьор? „Шофьор, който се смята за безопасен, който смята, че другите на пътя са му виновни, но, за съжаление, прави грешки, за които може би дори не си дава сметка”.", "date": "2018.10.31", "title": "Българският шофьор: Смята се за перфектен, но помни само най-големите си грешки"}
{"url": "http://www.cross.bg/investitori-investitor-turg-1587702.html", "text": "/КРОСС/ Днес изтича срокът, който парламентът даде на енергийния министър Теменужка Петкова да разработи процедурата за избор на стратегически инвеститор на АЕЦ \"Белене\". Тя трябва да предложи и възможности за структурирането на проекта, съобщава БНР.В решението на Народното събрание от началото юни е записано, че трябва да се търси възможност за изграждане на АЕЦ \"Белене\" съвместно със стратегически инвеститор на пазарен принцип и без предоставяне на държавна гаранция.До момента Теменужка Петкова не е обявила начина, по който ще се търси кой да построи съоръжението. Наскоро,при посещението си в Москва тя потвърди, че до края на годината ще бъде обявен търг за избор на инвеститор за централата.Според  Антон Иванов от Българския енергиен и минен форум обявяването на търг на този етап е неприложимо:\"Защото, за да се обяви търг, трябва да има изключително ясна рамка за търгувания обект, а за момента ние нямаме ясна рамка. Смятам, че това ще бъде една по-скоро многостъпкова процедура, която ще върви през искане на писма за намерения, след това формиране на преговорен екип. който да води преговори с инвеститори, които са проявили интерес, и формиране най-накрая на предложения, които да бъдат остойностявани.\" Анализаторът от Центъра за изследване на демокрацията Руслан Стефанов смята, че това решение на парламента има основно политически смисъл.Повечето сериозни инвеститори вече обявиха, че централата може да бъде построена само с държавни гаранции, каквито ние не предвиждаме да дадем, каза той.„Това наистина го лишава от реално някакъв друг смисъл, освен този политически, т.е. това да е една дъвка, която да продължим да си говорим за нея…Всички сериозни инвеститори, включително руските и китайските инвеститори, които бяха обявени като най-сериозни, обявиха, че този начин, този модел просто няма как да сработи“, добави Руслан Стефанов.", "date": "2018.10.31", "title": "Изтича срокът за разработка на процедурата за избор на стратегически инвеститор за АЕЦ \"Белене\""}
{"url": "http://www.cross.bg/aleksandur-angelov-delo-1587698.html", "text": "/КРОСС/ Александър Ангелов от Димитровград спечели дело по казуса с фалиралия застраховател “Олимпик”. В свое решение Хасковският районен съд постановява отмяна на акта му, съобщава БНР.Александър е спрян от патрул на 9-и септември на ул. “Дунав” в Хасково. При проверката със служебния таблет полицаите получили съобщение от Гаранционния фонд, че за този автомобил няма валидна действаща “Гражданска отговорност”. Затова е получил акт с глоба за 400 лева.Александър Ангелов, който живее в САЩ, чрез упълномощен адвокат обжалва глобата пред съда. Съдът счита, че липсва вина от страна на жалбоподателя.Решението може да бъде обжалвано пред Хасковския административен съд.", "date": "2018.10.31", "title": "Александър Ангелов от Димитровград спечели дело по казуса “Олимпик”"}
{"url": "http://www.cross.bg/bansko-zapochvat-rilski-1587701.html", "text": "/КРОСС/ С тържествен концерт- спектакъл в Банско започват инициативите за Деня на народните будители. Той е подготвен от възпитаниците на училището, носещо името на Неофит Рилски и творческите екипи на читалище \"Никола Вапцаров\", съобщава БНР.Спектакълът е под надслов \"Ако те забравя, Отечество, забравена да е десницата ми!\"- думи, изречени от видния духовник, педагог и общественик Неофит Рилски, родом от възрожденското градче.", "date": "2018.10.31", "title": "С концерт-спектакъл започват инициатиовите за Деня на будителите в Банско"}
{"url": "http://www.cross.bg/chovek-pomosht-milev-1587699.html", "text": "/КРОСС/ От 1 ноември в Плевен започва работа Център за временно настаняване през зимата на хора, изпаднали в беда. Обзаведените стаи се намират в бившия хотел „Сторгозия“. Общината осигурява и топла храна, съобщава Радио Плевен.И тази зима хора, останали на улицата по различни причини, ще бъдат приютявани. Общината изцяло поема издръжката и осигурява топла храна на настанените, заяви за „Преди всички“ зам.-кметът Стефан Милев.Миналата година леглата в „Сторгозия“ бяха направени 12 от 8. Имаме отпуснат бюджет, обясни той.Зам.-кметът Милев обясни стъпките, когато човек види някого, който трябва да бъде подслонен. „Първо трябва да се обади на 112. Може и на телефон в общината, от който веднага се свързват с Бърза помощ. Той трябва да бъде прегледан там, а от Бърза помощ се обаждат на полицията, за да се види дали човекът има в него лични документи, да го проверят кой е. Ако човек е на улицата, не винаги означава, че той е клошар или бездомен. Може просто да се е изгубил“, обясни той.След като преминат през Бърза помощ и там установят, че няма здравословни проблеми, или те не са животозастрашаващи и след  проверка от полицията, се обаждат на наш телефон и дирекция „Социално подпомагане“, за да ни информират, че този човек трябва да бъде временно настанен в центъра.В този център може да се пребивава до три месеца през зимата\", посочи Милев. Когато се запролети, центърът спира да работи.Въпреки проблемите, които са възниквали досега, никой не е върнат, каза зам.-кметът.Миналата година се наложило да настанят мъж с инсулт, чиито близки не искали да се грижат за него. ", "date": "2018.10.31", "title": "В Плевен пак отваря врати център за временно настаняване през зимата"}
{"url": "http://www.cross.bg/samolet-mashinata-samo-1587695.html", "text": "/КРОСС/ След падането на самолет на авиокомпания „Лайън Еър” край остров Ява издирвателните екипи предполагат, че са открили място, където е възможно да се намира корпусът на машината, съобщава телевизия Net. Досега бяха открити само отломки. Все още липсват и черните кутии.Ръководителят на въоръжените сили на Индонезия Хади Тяджанто съобщи, че тепърва ще се установява дали намереният корпус е на катастрофиралия самолет.Машината \"Боинг 737\", която била в експлоатация само от два месеца, се разби в понеделник, минути след излитането си от Джакарта. На борда на машината имаше 189 души. Няма намерени оцелели. ", "date": "2018.10.31", "title": "Откриха корпуса на разбилия се край Ява самолет"}
{"url": "http://www.cross.bg/montana-angelov-mesetz-1587696.html", "text": "/КРОСС/ Серия от палежи на коли в Монтана. Само за последния месец случаите на опожарени автомобили са четири, а за година са над 30. Няма задържани. Последният палеж се вижда на записи от камери за видеонаблюдение, тъй като изгорялата кола е паркирана пред жилищен блок, съобщава НОВА., разказа потърпевшият Виктор Ангелов.Автомобилът бил паркиран пред жилището на младото момче. На камерата се вижда как мъж със сак приближава и, след като светва лампа на фотоклетка, той се отдалечава. След минути се връща с голяма бутилка. Залива автомобила на Ангелов и го запалва. Съседите извикали пожарна и полиция, но автомобилът изгорял за минути. Огънят засегнал и друга кола, паркирана наблизо.Това не е първото посегателство срещу имуществото на Ангелов. Преди месец е направен опит за подпалване и на заведението му центъра на Монтана. В края на 2017 г. самоделна бомба гръмнала под колата на баща му. Извършителите не са открити.Палежите на автомобили в Монтана продължават. Само за последния месец в областта за изгорели четири коли. През януари самоделна бомба беше подхвърлена в заведение в Монтана. От прокуратурата информираха, че по случаите се работи с приоритет.", "date": "2018.10.31", "title": "Серия от палежи на коли в Монтана "}
{"url": "http://www.cross.bg/stoyanova-menda-dohod-1587706.html", "text": "/КРОСС/ Данъците ще вървят постепенно нагоре, но не като ставка, а като обем. Това каза в сутрешния блок на БНТ председателят на комисията по бюджет и финанси в парламента Менда Стоянова по повод предстоящото обсъждане на проектобюджета за 2019 г. Според нея повишаването на максималния осигурителен доход не е вдигане на данък. Тя подчерта, че икономиката не може да се развива без подходящите средства и политики за образование, заради което то е сред приоритетите на бюджета за следващата година.Всяка година се говори за рекорден бюджет, защото става все по-голям - за последните две години бюджетът се е повишил с 10 млрд. лв., което означава, че икономиката расте и приходите в бюджета са повече, обясни Менда Стоянова.По думите ѝ, при всички случаи „данъците ще вървят нагоре не като ставки, а като обем“, заради което е постигнат огромният ръст в приходите, без данъците да се увеличават.При данъка за автомобилите става дума за преразпределение на тежестта, защото данъчната тежест за автомобилите, които не замърсяват толкова околната среда, ще бъде намалена, допълни тя.Увеличаването на максималния осигурителен доход не е равно на увеличаване на данъците, тъй има ръст на средната и минималната работна заплата, но не и на осигурителния доход.Това не е вдигане на данък, това е привеждане на адекватност на максималния осигурителен доход спрямо минималната работна заплата и минималния осигурителен доход.Менда Стоянова поясни, че увеличаването на максималния осигурителен доход носи плюсове за вносителя.Това не е данък. Трябва да престанем да разглеждаме осигуровката като данък, защото в крайна сметка през осигуровката и нейния размер получаваме някакви придобивки през обезщетения.", "date": "2018.10.31", "title": "Менда Стоянова: Данъците ще вървят нагоре не като ставка, а като обем"}
{"url": "http://www.cross.bg/grazhdanstvo-karakachanov-enchev-1587712.html", "text": "/КРОСС/ ВМРО никога не е взимала пари от документи за българско гражданство, винаги сме защитавали каузата етническите българи от Македония, Молдова и Украйна да получават гражданство по облекчена процедура. Това обяви в предаването „Тази сутрин” военният министър и лидер на ВМРО Красимир Каракачанов по повод обвиненията на журналиста и политик Велизар Енчев.Енчев обяви вчера, че за арестите в Агенцията за българи в чужбина по обвинение за търговия с българско гражданство политическа отговорност трябва да понесе Каракачанов. По думите му Агенцията за българите в чужбина е под надзора на Валери Симеонов (НФСБ), но от 2014 г. до момента за всички началници на агенцията е гарантирал Красимир Каракачанов (ВМРО).Велизар Енчев се позова и на сигнали, писано до институциите, от бившата директорка на Агенцията за българите в чужбина Катя Матева.Красимир Каракачанов призна, че е предложил арестувания и обвинен за корупция Петър Харалампиев за председателя на Агенцията за българите в чужбина. Признава също, че това може би е било грешка.Харалампиев е лидер на патриотично движение, което е в коалиция с Обединените патриоти, уточни вицепремиерът. Той определи като клевета и политическа атака твърденията на Енчев и Матева.По думите му Катя Матева е уволнена от министерство на правосъдието за стопиране на гражданство за етнически българи и приоритетно даване на гражданство на етнически турци.„Тя самоволно е прекратявала преписки. От 2016 година е имало разследване за това, после ДАНС ѝ отнемат достъпа до класифицирана информация. Политиката ѝ е била да спира македонците да получават българско гражданство и е пускала турски граждани да получат българско. Политиката ѝ е била национално предателство“, коментира Каракачанов.Според лидера на ВМРО до продаване на документи за гражданство се е стигнало именно заради факта, че Матева е усложнила процедурата за гражданство на етнически българи. ", "date": "2018.10.31", "title": "Красимир Каракачанов: ВМРО никога не е взимала пари от документи за гражданство"}
{"url": "http://www.cross.bg/bira-lambik-kantiiion-1587703.html", "text": "/КРОСС/ Могат ли климатичните промени да окажат влияние дори на производството на бира? Според белгийски пивовари, отговорът е \"да\", а все по-топлият климат може да доведе до изчезването на бира, която се произвежда само в района на Брюксел и която има почти легендарен статут сред почитателите на пивото, съобщава БНТ.Добре охладена, с характерен леко кисел вкус и аромат на грозде, малини, кайсии и череши - такава, според местните производители, е най-добрата белгийска ламбик бира.Този вид е сред перлите в короната на известната с традициите си в бирата Белгия. Производството на ламбик прилича повече на това на виното и изисква много време и търпение. И по-точно - между 2 и 3 години. Веднъж опитали я, всички са категорични - заслужава си.Някога районът на Брюксел бил известен със своите пивоварни. Сега са останали не повече от 10, които да правят ламбик. Причината - освен, че трябва да ферментира по естествен път, тя се нуждае и от точно определена температура - между 0 и 5 градуса.Прочутата пивоварна \"Кантийон\" е сред малкото, които и до днес могат да се похвалят, че правят истинска ламбик бира. Семейният бизнес обаче, е застрашен.Жан Ван Рой, собственик на пивоварна \"Кантийон\": Всяка година става все по-топло, летата са ужасно горещи, но вече и през зимата не е достатъчно студено, за да може нашата бира да ферментира качествено.Семейство Ван Рой основават \"Кантийон\" през 1900 г. и си предават тайните от поколение на поколение.Жан Ван Рой, собственик на пивоварна \"Кантийон\": Някога баща ми и дядо ми са работели от средата на октомври, до средата на май, но ние сме ограничени между ноември и март. Това ни отнема цели два месеца, в които да произвеждаме бира.По-малкото време за производство, означава и по-малко бройки, което логично намалява и приходите. Така да изпиеш чаша студен \"Кантийон\" става все по-голям лукс. Пивоварите не изключват един ден напълно да спрат да произвеждат ламбик бира, а това място да остане само музей на старите белгийски традиции в пивото. ", "date": "2018.10.31", "title": "Ще изчезне ли белгийската ламбик бира заради климатичните промени?"}
{"url": "http://www.cross.bg/zakona-yvrezhdaniya-merki-1587700.html", "text": "/КРОСС/ С окончателно приемане на Закона за киберсигурност започва работата си парламентът днес. С него се регламентира създаването на условия за изграждане на система за превенция и борба с кибератаките, съобщава Хоризонт.В закона са заложени мерки срещу инциденти, които причиняват големи икономически вреди и подкопават доверието на потребителите. Въвеждат се изисквания за сигурност, на които операторите и доставчици на цифрови услуги трябва да отговарят.  Създава се Национално единно звено за контакт, както и национален екип за реакция при инциденти в киберсигурността.В мотивите към законопроекта е записано, че той е изготвен в изпълнение на ангажиментите на България като държава членка на Европейския съюз да въведе в националното си законодателство разпоредби на директива относно мерки за високо общо ниво на сигурност на мрежите и информационните системи в съюза.В програмата на депутатите е включено и обсъждане на  второ четене на промени в Закона за авторското право и сродните му права. С тях се въвеждат нови възможности за свободно използване на писмени произведения от незрящи лица или лица с физически увреждания.Допуска се изготвянето на копия в алтернативен формат, достъпен за хората с увреждания - Брайлов и едър шрифт, адаптирана електронна книга, звукозапис на съдържанието на писмено произведение (аудиокнига), радиопредаване и други. ", "date": "2018.10.31", "title": "НС приема на второ четене Закона за киберсигурност"}
{"url": "http://www.cross.bg/rysiya-suobshtava-idil-1587697.html", "text": "/КРОСС/ 18 души са задържани в Татарстан, Централна Русия за принадлежност към радикалната групировка ИДИЛ, съобщава ТАСС.Спящата клетка е имала намерение да извърши бомбени атентати в Русия, след което да се присъедини към съмишлениците си в Сирия. Руската Федерална служба за сигурност съобщава, че групата е ръководена от чужбина и е вербувала привърженици сред радикално настроени младежи.", "date": "2018.10.31", "title": "Арестуваха 18 членове на клетка на ИДИЛ в Русия"}
{"url": "http://www.cross.bg/mario-beshe-momenta-1587689.html", "text": "/КРОСС/ Веднага след университетската скамейка Марио Христов започва работа в „Полимери” – Девня през 1987 г. В 23-годишната си кариера тук от апаратчик стига до ръководител на технологичен отдел, съобщава btv.„В момента на приватизирането имаше пълни складове с готова продукция, доколкото знам в размер на 20 млн. марки, а за такава сума имаше и резервни части в складовете. Първо продукцията беше продадена, парите изчезнаха, постепенно се стопиха и резервните части от складовете, които бяха тотално опразнени”, спомня си Марио.Предприятието работи предимно за износ, с месечна печалба над 1 милион лева. Произвежда основно сода каустик, хлор, дихлоретан.След приватизацията през 1998 г. са закрити няколко производства и стотици работни места, дружеството затъва в дългове: „Включително и подготвени пари за фонд работна заплата, които трябваше да бъдат изплащани в даден ден предния ден изчезваха от сметките”.Изнасят се и касовите наличности. „Г-н Банев мисля, че преди Коледа или малко след Нова година заяви в началото на 2010 г., че предприятието няма да работи повече и персоналът изпадна в шок, не знаейки какво да прави”, разказва Марио.Става ясно, че заводът ще бъде нарязан за скрап: „Не е нормално предприятие, което носи по милион - милион и половина чиста печалба на месец да бъде затворено и нарязано, при което оценката беше, че ще бъдат взети около 10-15 млн. от метали”.В силните години в Полимери работят между 1200 и 1800 души, в момента на фалита – около 700: „Те изпаднаха в недоумение в началото, после някакъв ужас, какво ще правят, тъй като по това време пазарът на труда не беше както в момента и трудно се намираше работа, особено за хора тясно специализирани”.Служителите не разбират защо държавата допуска краха на толкова печелившо предприятие: „Това, което си задавах като въпрос постоянно беше защо това правителство, защо тези, които му го дадоха, виждайки какво прави той с предприятието, не му потърсиха превантивна сметка”.Марио Христов е категоричен, че прокурорското разследване срещу Баневи е твърде закъсняло: „Г-н Банев показа, че не само добре владее процеса на обезкостяване, а бих добавил и много добро филетиране на предприятията, които има. За съжаление, нашият втори дом, казвам го от името на всички, които работеха дълги години в този завод, вече го няма”.Едва миналата година с решение на Варненския окръжен съд 302-ма бивши служители на завода получиха заработените си заплати – над 850 хиляди лева.Марио се е зарекъл да не ходи повече на площадката на „Полимери”. За него това е „гробница”.", "date": "2018.10.31", "title": "За краха на „Полимери” от първо лице"}
{"url": "http://www.cross.bg/doncheva-izbiratelite-dymite-1587691.html", "text": "/КРОСС/ Да се намери политически механизъм несправедливостта на избори да стане, ако не друго, то поне поносима. Това каза във вторник по време на  лидерът на Движение 21 Татяна Дончева.По думите ѝ различни партии и неправителствени организации могат да се обединят и да излязат с искания за постигане на по-чисти и честни избори. \"Партиите не правят това, защото си делят електорат и преди избори започват да се чудят кой от кои избиратели да вземе. Крайно време е да видим кои са тия 2-3 неща, които могат да свършат работа и заедно да застанем зад тях\", каза Дончева.От изказването ѝ се разбра, че тя подкрепя въвеждането на машинния вот, тъй като с него не може да се подменя вотът на избирателите или да се крият бюлетини.                                                          Преди нея в дискусията се изказаха програмният директор на \"Прозрачност без граници\" д-р Ваня Нушева и преподавателят и изборен експерт Димитър Димитров. И двамата се обявиха за създаване на актуален регистър на избирателите и слагане на край на порочната практика бюлетините да се броят в Секционните избирателни комисии (СИК).\"Скоро ще се изправим пред предизвикателството избирателите по списък да са повече от гражданите на България. Ако гледаме статистиката кривите от графиките все повече се приближат\", констатира Нушева.По думите ѝ, към които по-късно се присъедини и Татяна Дончева, случващото се в секциите по време на избори е доста смущаващо. \"Наш наблюдател се оказа гласувал в секцията, която наблюдава, и се оказа, че не е отчетен гласът му за малка партия. При повторното преброяване и настяоване от негова страна неотчетените за малки партии бюлетини се оказали две, а впоследствие - шест\".По думите на различни участници в дискусията един от големите проблеми на изборния процес е партизирането на секционните комисии. Ето защо Татяна Дончева предложи в него да бъдат включени съдии, като \"грамотни и независими от властта представители\". Димитър Димитров обясни, че такъв модел работи добре в Гърция.Той обаче се концентрира най-вече върху въвеждането на активен регистър на избирателите и въвеждането на Районни преброителни центрове, които да отчитат гласовете вместо СИК.\"Когато Мая Манолова правеше изборния кодекс разговарях с нея и тогавашния председател на правната комисия в парламента Христо Бисеров, от думите му ми стана ясно, че активен регистър на избирателите никога няма да има\", допълни Димитров. По думите му в изборното законодателство се променя всичко, само не и начинът на изчисляване на избирателите, което \"е достатъчно показателно\". Изборният експерт на \"Прозрачност без граници\" се обяви също за намиране на начин за изсветляване на финансирането на предизборните кампании. \"В края на всяка кампания партиите представят умели счетоводни отчети. Остава съществен проблемът за реалното финансиране\", каза Нушева.По думите на Татяна Дончева пък друг особен проблем са медиите. \"Може да се мисли вариант да има само хроники, или само да се съобщава къде ще са предизборните сбирки. Но това, което го има тук, във всички сутрешни обедни и вечерни блокове непрестанно да се дебатира във всякакви формати го няма никъде. Дебатите в телевизиите са все едно правим мазни борби на всеки ъгъл\", допълни лидерът на \"Движение 21\".В края на дебата преподавателят Димитър Димитров заключи, че за жалост няма как да се случат каквито и да е промени без благосклонността на управляващите. Според Дончева обаче подобен развой няма да има, затова именно липсата на благосклонност трябва да е стимул.В крайна сметка участниците в дебата се разбраха да обобщят вижданията си до момента и да привлекат към тях още представители на различни формации и гражданския сектор.", "date": "2018.10.31", "title": "Партии и НПО търсят обединение за активна регистрация и преброителни центрове"}
{"url": "http://www.cross.bg/pozhar-avtomobili-italiya-1587688.html", "text": "/КРОСС/ Стотици луксозни автомобили изгоряха при голям пожар на пристанището в италианския град Савона.Причината за пламъците е късо съединение. То пък е резултат от лошото време в Италия, заради което електрическата инсталация дала дефект.Разразилият се пожар бързо е обхванал складираните автомобили, предназначени за азиатския пазар.Противопожарните служби са гасили огъня с часове.", "date": "2018.10.31", "title": "Стотици чисто нови коли изгоряха при пожар в Италия"}
{"url": "http://www.cross.bg/smetnata-tzvetkov-ministerskiya-1587690.html", "text": "/КРОСС/ Проверка на Сметната плата на биопроизводителите, които получават евросредства, показва, че те гонят плащания, а не производство, отчетоха вчера от ведомството.„82% не декларират печалба. Това не е нарушение, проверката показа, че всички са изпълнили изискванията на програмата”, каза в предаването „Тази сутрин” председателят на Сметната палата Цветан Цветков.Програмата не ги задължава да реализират печалба и да имат добив, целта е опазване на околната среда, уточни той.Според Цветков изискванията към биопроизводителите трябва да се променят, за да се развиваме като страна с биопроизовдство.Относно изразходването на бюджетния излишък за 2017 г, разпределен от Министерския съвет, Сметната палата също не е открила нарушения.Излишъкът по закон се разпределя от кабинета, преди години това еднолично правеше министърът на финансите и имаше много критики към тази практика, коментира шефът на Цветков по повод искането на БСП бюджетният излишък да се разпределя след решение на Министерския съвет.", "date": "2018.10.31", "title": "Председателят на Сметната палата: Биопроизводителите не са длъжни да реализират продукция"}
{"url": "http://www.cross.bg/group-motors-izrael-1587684.html", "text": "/КРОСС/ Volkswagen Group, Mobileye и Champion Motors обявиха планове за комерсиализация на стратегията MaaS (Mobility-as-a-Service) с автономни автомобили на територията на Израел, като бизнес инициативата има подкрепата на правителството, пише автопрес.За нуждите на революционното начинание, Volkswagen Group ще предостави необходимите изцяло електрически автомобили, закупената от Intel Company за 15 млрд щатски долара фирма Mobileye ще отговаря за необходимото оборудване на автономното управление от Ниво 4, а Champion Motors ще носи отговорност за логистиката и инфраструктурата по въвеждането на MaaS. От Volkswagen Group, Mobileye и Champion Motors анонсират, че разгръщането на проекта New Mobility in Israel по въвеждането на автономни автомобили за споделено използване ще започне още в началото на следващата година, а пълното му комерсиализиране ще бъде достигнато през 2022 година. “Ние твърдо вярваме, че автономните електромобили ще предложат на Израел и на други градове по света безопасна, чиста и без вредни емисии мобилност, която ще бъде удобна и достъпна”, коментират от Volkswagen Group.", "date": "2018.10.31", "title": "Автономните коли за споделено ползване тръгват в Израел през 2019 година"}
{"url": "http://www.cross.bg/tyrnira-tzska-yspeh-1587682.html", "text": "/КРОСС/ ЦСКА удари с 3:1 Витоша Бистрица за Купата на България и се класира на 1/4 финал в турнира. Два гола за червените мушна Али Соу (74 и 76), един добави Рубен Пинто (15). Точен за гостите бе Михаил Милчев (92).Като цяло ЦСКА контролираше срещата, създаде множество положения, заби три попадения и в крайна сметка заслужено е в следващата фаза на надпреварата. На моменти обаче армейците бяха твърде хаотични и правеха детински грешки, което леко поизнерви публиката.Гостите от Бистрица заложиха основно на защитен футбол, което не им донесе успех и в крайна сметка логично отпадат от турнира.В друг мач, Локомотив Пловдив отстрани Дунав след успех с 2:1 в Русе и също се класира за 1/4-финалите в турнира за Купата на България.“Смърфовете” бяха по-активни през целия мач и заслужено продължават в следващата фаза. Те победиха с два бързи гола през втората част, дело на Анте Аралица в 64-ата минута и Бирсент Карагарен в 68-ата.Преди това сериозни пропуски бяха направили Аралица, Абделхаким Буна, Ожболт и Симеон Райков.В самия край на мача „драконите“ успяха да върнат един гол чрез Александър Александров (90) след удар от границата на наказателното поле, но бе твърде късно да мислят за нещо повече в мача.В първия мач вчера Струмска слава Радомир отстрани Черноморец Балчик след успех с 3:1 и също продължава напред в турнира.", "date": "2018.10.31", "title": "ЦСКА и Локо Пловдив напред на 1/4-финал за Купата "}
{"url": "http://www.cross.bg/prezidenta-makedoniya-zakona-1587683.html", "text": "/КРОСС/ Прокуратурата в Скопие разследва президента на Република Македония Георге Иванов за това кога в парламента са взети решенията за закона за употреба на езиците и за Преспанския договор и дали и по какви причини не са подписани от президента, съобщава в. \"Слободен печат\".Прокуратурата информира, че започва предварителна процедура на проверка на два подадени анонимно наказателни иска във връзка с неподписването от президента на закона за езиците и договора с Гърция от Преспа, пише Днес.За тази цел вече са поискани данни и информации от Собранието на Република Македония и от Кабинета на държавния глава за това кога са взети решенията в законодателния орган и дали и по какви причини не са подписани от президента, се казва в съобщение на прокуратурата.", "date": "2018.10.31", "title": "В Македония разследват президента Георге Иванов"}
{"url": "http://www.cross.bg/zali-ychilishta-sportni-1587685.html", "text": "/КРОСС/ Нови 7 училищни физкултурни салона ще бъдат изградени в столицата догодина, съобщи кметът Йорданка Фандъкова. Общината ще инвестира 4 милиона и 600 хиляди лева в построяването и реконструкцията на спортни зали към училищата, съобщава БНР.Столичната община си постави за цел до 2 години всички училища в града да имат спортни зали, подчерта кметът при проверка на изграждането на физкултурния салон към 149 СУ \"Иван Хаджийски\" в район Овча купел:\"Преди 30 години заедно с основната сграда са започнали да строят физкултурен салон. Той беше изоставен и тук хората от квартала бяха изключително притеснени от гледката и опасностите, които крие всичко това. За съжаление такива изоставени сгради не бяха една или две в София - говоря за общински сгради към училища\".През следващата година Столична община ще увеличи бюджета, предвиден за подобряване на спортната инфраструктура с един милион лева: \"Подготвихме инвестиционни проекти за изграждане на модерни мултифункционални спортни зали в дворове на училища, в които има място за тях. Следващият етап от нашите усилия ще бъде насочен към това да изградим такива зали, за да имат децата много повече възможности за спорт\". ", "date": "2018.10.31", "title": "Йорданка Фандъкова: Нови 7 училищни физкултурни салона ще бъдат изградени през 2019-а в София"}
{"url": "http://www.cross.bg/vestnik-godini-pishe-1587676.html", "text": "/КРОСС/ \"133 хил. души у нас са \"пътни терористи\", сочат данните от първото национално изследване \"Индекс за безопасно шофиране\", цитирани от вестник \"Дума\". Тези шофьори са с ниска концентрация, карат агресивно и с превишена скорост. Сред шофиращите в София делът на \"пътните терористи\" е двойно по-висок от средния за страната. 95 на сто от катастрофите у нас са следствие от човешка грешка, сочат още данните от изследването. Българинът обаче е абсолютно категоричен, че управлява своята кола безопасно.\"Всеки трети шофьор е нарушил правилата през последната 1 г.\", пише по темата вестник \"Сега\". Най-често срещаните нарушения са две - превишаване на скоростта и неправилно спиране или паркиране. От анализа става ясно още, че българските водачи са твърде самоуверени и пренебрегват реалните опасности на пътя.\"Мрем 6 години по-рано от другите народи\", пише в заглавие на първата страница вестник \"Труд\". Средната продължителност на живот у нас е най-ниска в Европа - 74,9 години. За сравнение - на Стария континент хората живеят средно по 81 години, сочат данни от проучване на Евростат. Населението на 3 региона на България държи рекорд за най-кратък живот в целия ЕС - Северозападен, Северен централен и Югозападен, уточнява \"Труд\".\"Българинът се храни все по-добре, но неравенството вече е тревожно голямо\". Това посочва в интервю за вестник \"24 часа\" председателят на Националния статистически институт  Сергей Цветарски и подчертава, че сме на първо място в ЕС в категорията социално неравенство. По думите му “българите често избягва вредни храни, но пушат повече\". Пиенето на безалкохолни напитки пък се увеличава за сметка на твърдия алкохол.  Консумацията на краве масло се е повишила и за няколко години се е изравнила с тази на маргарина. Видимо се е увеличил и приемът на плодове и то на южни, които са относително по-скъпи, допълва \"24 часа\".Авторът Милен Русков влиза в учебника по литература с произведението си \"Възвишение\", пише вестник \"Стандарт\" и уточнява, че това е единственият съвременен български автор, който е включен в обучението на учениците от 11 и 12 клас. Емили Дикинсън и Селинджър пък ще бъдат част от новите помагала за профилирана подготовка.Допълнително обучение ще има по 15 предмета, като част от учителите трябва да бъдат обучени допълнително, предупредиха от Министерството на образованието, цитирани от \"Стандарт\".", "date": "2018.10.31", "title": "Преглед на печата днес"}
{"url": "http://www.cross.bg/kletki-rakovite-seneka-vali-1587678.html", "text": "/КРОСС/ Новозеландски учени от Университета Отаго установиха как откритият наскоро вирус Сенека-Вали /вирусът от долината Сенека или SVV/ се бори с раковите клетки, съобщава БГНЕС.Специалистите са използвали за целта електронни микроскопи с висока резолюция, за да анализират как вирусът действа върху рецепторите на раковите клетки. Те са достигнали до извода, че Сенека-Вали не поврежда здравите тъкани и гена ANTXR2, който се намира в тях. Вирусът се свързва само с белтъчния рецептор ANTXR1, намиращ се на повърхността на заразените клетки.Клиничните изпитания са показали, че Сенека-Вали е ефективен в борбата с рака, но в течение на две седмици организмът изработва имунитет срещу него.Учените смятат, че вирусът трябва да бъде модифициран по такъв начин, че да остави без промяна само тази част, която взаимодейства с раковите клетки.“Надявам се, че тези резултати ще съдействат за по-нататъшните изследвания, насочени към разработването на вируси за лечението на рака“, заяви професор Матиас Улф.", "date": "2018.10.31", "title": "Учени откриха вирус, който се бори с рака"}
{"url": "http://www.cross.bg/arabiya-sayditska-zaradi-1587677.html", "text": "/КРОСС/ 17 филипинки са били арестувани в Саудитска Арабия заради празнуване на Хелоуин, предава БГНЕС. Жените са били задържани в столицата Рияд и откарани в затвора \"Ниса\". Засега остават без резултат опитите на филипинското посолство в кралството да се свържат с арестуваните.Според англоезичния вестник „Сауди газет” празненството е било организирано от група чуждестранни специалисти, работещи в Саудитска Арабия. Съседи са се оплакали в полицията заради силния шум, пречещ им да почиват.Арестуваните са обвинени в организиране на масова проява без съответното разрешение, както и в нарушение на обществения ред. В страната е забранено отбелязването на Рождество Христово, Нова година, Свети Валентин и други празници, които не се почитат в исляма.", "date": "2018.10.31", "title": "17 души са арестувани в Саудитска Арабия, защото празнували Хелоуин"}
{"url": "http://www.cross.bg/depytat-stefan-biznesmen-1587673.html", "text": "/КРОСС/ Васил Живков, режисьор и сценаристДимитър Данчев, депутат в 44-ото НСМариана Маринова, Мисис България 2007Пламен Бобоков, бизнесмен, член на УС на КРИБСветлана Янчева, актрисаСтефан Господинов, бизнесмен, бивш депутатСтефан Китанов, филмов продуцент и директор на \"София филм фест\"", "date": "2018.10.31", "title": "Родени на 31 октомври"}
{"url": "http://www.cross.bg/dyshi-pozhara-pozhar-1587681.html", "text": "/КРОСС/ Голям пожар избухна в петролна рафинерия в Нижневартовския район на руската Ханти-Мансийска автономна област. Два огромни резервоара са в пламъци и гасенето върви трудно, съобщи Алексей Ланин-  началник  на местния Център за управление при кризи:\"Площта на огъня достигна хиляда квадратни метра , 73-ма огнеборци и 19 единици техника  са задействани за борба с  пожара. Създадохме кризисен център. При инцидента трима души са пострадали, двама от които са в тежко състояние.\"Започнала е прокурорска проверка, която да изясни причините за пожара. Службите за контрол на околната среда вземат проби за да установят дали замърсяването на въздуха е в опасни стойности.", "date": "2018.10.31", "title": "Трима души пострадаха при огромен пожар, избухнал в петролна рафинерия в Русия"}
{"url": "http://www.cross.bg/imoti-sofiya-evro-1587680.html", "text": "/КРОСС/ Луксозните имоти поскъпнаха с 15% през първата половина на 2018 г. спрямо същия период на миналата, показва анализ на консултантската компания Unique Estates, съобщава Днес.Най-висок е ръстът в района на Докторски паметник и централната част на София. През второто тримесечие средните цени за продажба на имот в тези зони трайно варират между 2000 и 2400 евро/кв.м.Според данните на брокерите засиленото предлагане на жилища пък е довело до спад в цените на наемния пазар в някои райони като \"Драгалевци\", \"Изток\" и \"Младост\".Ключова роля за развитието на наемния пазар в София е изиграл и сегментът на кратките наеми. През първото полугодие на 2018 г. се наблюдаваше засилен интерес към Airbnb услугите у нас, дължащ се на все по-голям избор от нискотарифни полети, както и увеличено търсене на луксозни апартаменти покрай председателството на ЕС в България.През последните месеци обаче много собственици започнаха да се връщат към по-дългосрочното отдаване на имоти, показват още наблюденията на брокери, цитирани от \"Труд\".Въпреки засилената активност в някои столични квартали, наемният пазар също страда от надценени оферти през второто тримесечие, като горната граница за наем на луксозен апартамент с една спалня е 600 – 650 евро, а за такъв с две спални – 1200 евро. Специалистите съветват собствениците да се стремят към реалистични цени за наеми, за да предотвратят излишно дългия престой на жилищата на пазара.През първото полугодие на 2018 г. се наблюдава лек ръст в продажбите във високия ценови сегмент на пазара на луксозни имоти – над 500 хил. евро. Повишеният интерес към подобен тип жилища произлиза основно от нарастващия брой сделки с къщи. Все пак предлагането продължава да изостава спрямо търсенето поради липсата на качествено строителство, изтъкват от консултантската компания.Интересът към покупка на къщи в кварталите в полите на Витоша е трайно висок, но ограниченото предлагане подтиква купувачите да се ориентират към алтернативи. Тази тенденция води до засилено търсене на малки строителни парцели, подходящи за конструиране на еднофамилни къщи.Сделките, които се осъществяват в този район, най-често варират между 100 хил. и 150 хил. евро, като най-голям интерес представляват имоти в кварталите по южната дъга на Околовръстен път, \"Драгалевци\", \"Симеоново\" и старата част на \"Бояна\". Тъй като парцелите в тази част на София са дефицитни, покупките се реализират бързо при разумни цени.", "date": "2018.10.31", "title": "Луксозните имоти – прескъпи! До €2400 за квадрат в центъра на София"}
{"url": "http://www.cross.bg/liniya-metroto-spiraneto-1587679.html", "text": "/КРОСС/ Тази събота и неделя влакчетата на метрото няма да се движат в участъка между станциите “Сердика” и Националния стадион “В. Левски”, пише 24 часа.Причината за спирането им е строителството на третата линия на метрото. През уикенда къртицата ще изгражда тунела под трасето на първата линия. Заради спирането на метрото между трите станции - “Сердика”,''Софийският университет и Стадиона, общината ще пусне заместваща автобусна линия.", "date": "2018.10.31", "title": "Без метро от “Сердика” до стадиона този уикенд"}
{"url": "http://www.cross.bg/deteto-aleksandrov-zhena-1587686.html", "text": "/КРОСС/ Нормално поведение, което изведнъж се превръща в агресия – така таксиметров шофьор описа пред камерата на bTV поведението на 26-годишния Викторио Александров, който уби жена си и детето си. Преди да посегне на живота на  дъщеричката си и да направи опит за самоубийство, той държа и водача за заложник с насочен в тила му пистолет.Първоначално Александров изглеждал нормален, качил се с детето към „Надежда 4”. „По пътя си говорихме приятелски, смях”, разказа таксиметровият шофьор. Когато блоковете свършили, обаче охранителят се променил: „Усетих удар в тила и зареди пистолета – вика: „Ако искаш да живееш, прави това, което ти казвам”.„В първия момент не се изплаших. Мислех, че е някой обикновен наркоман и боклук, който няма пари да си плати”, каза шофьорът.По-късно обаче Александров отново станал по-нормален и започнал да разказва как е стигнал дотук: „Разказа, че жена му е убила другото им дете и той иска да се самоубие. Каза ми, че тя се е побъркала, държана е в лудница”.Поискал таксито да отиде на „най-големия мост”, за да се хвърли от там. А детето? „Аз ще ти го оставя на теб, ти ще го закараш в най-близкото районно”, отговорил Александров. Водачът не се съгласил и въоръженият баща с детето слезли недалеч от там, където по-късно ги намира полицията простреляни.Таксито обърнало и шофьорът веднага се свързал с диспечерите. Тогава и разбрал, че е возил човек, който се издирва за убийството на жена си. „След като разбрах нещата ми стана съвестно, че съм могъл да спася детето, но не съм знаел предисловието на това”.", "date": "2018.10.31", "title": "Шофьорът, возил двоен убиец: Каза ми, че жена му се е побъркала"}
{"url": "http://www.cross.bg/dnes-bulgarite-chyzhbina-1587687.html", "text": "/КРОСС/ Очаква се днес да бъдат гледани мерките за неотклонение на задържаните по скандала в Агенцията за българите в чужбина. Общо четирима души получиха обвинение след акция на специализираната прокуратура в понеделник, при която бяха задържани над 20 души за търговия с документи за българско гражданство. Обвиненията са за участие в организирана престъпна група и корупция.За ръководител на групата е обявен председателят на агенцията Петър Харалампиев, който беше задържан за 72 ч., изтичащи днес.Освен Харалампиев с обвинение е и главният секретар на агенцията Красимир Томов. Агенцията за българите в чужбина остана затворена и вчера.", "date": "2018.10.31", "title": "Съдът решава днес за задържаните от Агенцията за българите в чужбина"}
{"url": "http://www.cross.bg/chasa-sofiya-provede-1587674.html", "text": "/КРОСС/София. От 10.00 часа на строевия плац на Военна академия „Г. С. Раковски\" държавният глава Румен Радев ще участва в тържеството по случай завършването на „Випуск Ботевски - II смяна\" на Военна академия „Георги Стойков Раковски\".***София. От 11.00 часа по повод Деня на народните будители вицепрезидентът Илияна Йотова ще посети 136 ОУ „Любен Каравелов\".***София. От 12.00 часа на „Дондуков\" 2 президентът Румен Радев ще приеме министъра на външните работи на Република Азербайджан Елмар Мамадяров.***София. От 17.00 часа в Софийския университет „Св. Климент Охридски\" вицепрезидентът Илияна Йотова ще участва в официалната церемония по награждаване на тазгодишните победителки от Националната стипендиантска програма „За жените в науката\".***София. В 09.00 часа ще започне заседание на Народното събрание.***София. В 10.00 часа ще се проведе заседание на Министерския съвет.***София. От 09.30 до 13.30 часа в парк хотел „Москва\" ще се проведе кръгла маса „Балканският ислям - бариера или мост за радикализация\".***София. От 09.30 часа в Х състав на Специализирания наказателен съд ще се гледа делото срещу Цветелин Ц., Тихомир В., Пламен А. и др., обвинени в организиране и ръководене на организирана престъпна група.***София. От 09.30 часа в XIV състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в подкуп.***София. От 09.30 часа в III състав на Специализирания наказателен съд ще се гледа делото срещу Петър М., обвинен в участие в ръководството на престъпна организирана група.***София. От 09.30 часа в хотел „Хилтън\" ще се проведе конференция на Националната комисия за борба с трафика на хора (НКБТХ) и Службата на ООН по наркотиците и престъпността (UNODC), в сътрудничество с Министерството на външните работи на Франция на тема \"Повишаване на капацитета и сътрудничеството в Югоизточна Европа в противодействието на трафика на хора чрез интернет-базирани технологии\".***София. От 10.00 часа в националния пресклуб на БТА Институтът за пътна безопасност ще представи независимо изследване на тежко пътнотранспортно произшествие край село Горна Студена, при което загинаха четирима футболисти от град Павликени.***София. От 10.00 часа в зала „Иван Евстратиев Гешов\" (зала 207) в сградата на БАН ще се състои пресконференция във връзка с предвидения бюджет на Академията за 2019 г.***София. От 10.00 часа в XV състав на Специализирания наказателен съд ще се гледа делото срещу Димитрина Р., Мария Ж., Нели К., Надежда Т., обвинени в образуване и ръководене на организирана престъпна група.***София. От 10.00 часа в VII състав на Специализирания наказателен съд ще се гледа делото срещу Румяна Ченалова, обвинена в престъпления по служба.***София. В 10.00 часа в Главна дирекция „Оперативна програма околна среда\" на МОСВ Гражданска инициатива „За чиста София без изгаряне на отпадъци\" ще внесе молба да не бъде финансиран проектът за изграждане на инсталация за комбинирано производство на енергия в София с оползотворяване на RDF отпадък.***София. От 10.00 часа в XIX състав на Специализирания наказателен съд ще се гледа делото срещу Антон Х., Бойко Ф., Бойчо Ф. и др., обвинени в образуване и ръководене на организирана престъпна група.***София. От 11.00 часа в залата на 11-ия ет. на КНСБ, ще се проведе пресконференция, посветена на проекта за държавен бюджет за 2019 година.***София. От 11.00 часа в сградата на Главна дирекция „Национална полиция\" на бул. Александър Малинов №1 ще се проведе пресконференция за началото на акция „Зима\" 2018. На нея ще присъстват началникът на отдел „Пътна полиция\" при Главна дирекция „Национална полиция\" комисар Росен Рапчев, председателят на Съюза на българските автомобилисти (СБА) инж. Емил Панчев, представители на Българския Червен кръст и други.***София. От 11.00 часа в Националния пресклуб на БТА, Църковното настоятелство и храмовото духовенство на храм „Св. св. Кирил и Методий\", кв. „Красно село\", ще даде пресконференция във връзка с уникално копие на Фануилската чудотворна икона на Св. Георги Победоносец от Светогорския монастир Зограф, която ще остане за постоянно в храма.***София. От 11.00 часа във фоайето на бол 3 на Техническия университет ще се проведе заключителна пресконференция и официална церемония по откриването на обновена образователна среда.***София. От 11.00 часа на площад „Славейков\" ще започне монтирането на първата пергола - част от акцентите в обновения вид на площада.***София. В 11.15 часа в Народното събрание председателят на парламента Цвета Караянчева ще разговаря с министъра на външните работи на Азербайджан Елмар Мамедяров.***София. От 13.00 часа в Дома на Европа ще се състои пресконференция на членовете на Европейския парламент от Комисията по земеделие и развитие на селските райони Чеслав Адам Шекерски, председател на комисията, Момчил Неков и Владимир Уручев.***София. От 13.00 часа кметът на София Йорданка Фандъкова ще направи инспекция на***София. От 13.30 часа ще се проведе заседание на Прокурорската колегия на Висшия съдебен съвет.***София. От 13.30 часа в I състав на Специализирания наказателен съд ще се гледа делото срещу Иван С., Янко К., Николай Й. и др., обвинени в организиране и ръководене на организирана престъпна група.***София. От 13.30 часа в V състав на Специализирания наказателен съд ще се гледа делото срещу Петър Москов, Адам Персенски, Любомир Д. и др., обвинени в безстопанственост в особено големи размери.***София. В 14.30 часа в МВнР ще започне разговор на четири очи между вицепремиера и външен министър Екатерина Захариева и колегата й от Република Азербайджан Елмар Мамадяров, с когото ще поставят началото на Стратегическия диалог между двете страни. От 16.00 часа в зала „Договори\" ще бъде подписан меморандум за разбирателство и сътрудничество в областта на образованието.***София. От 14.30 часа в зала „Изток\" на Народното събрание ще се проведе кръгла маса на тема: \"Постиженията в онкохематологията: от обричаща диагноза до нов живот\", която е под патронажа на Комисията по здравеопазването.***София. От 16.00 часа в Нова конферентна зала в СУ „Св. Климент Охридски\" ще бъде представен романът „Отело, мавърът от Валона\" на албански писател Бен Блуши.***София. От 17.00 часа пред Аулата на СУ „Св. Климент Охридски\" ще се състои официална церемония по награждаване „За жените в науката\" 2018 със специалното участие на вицепрезидента Илияна Йотова.***София. От 18.00 часа в залата на Градския съвет на БСП - София на ул. „Леге\" 10, ет. 1, ще се състои вечер, посветена на Деня на народните будители - 1 ноември.***София. От 18.15 часа в Дома на киното всички киномани и любители на старото българско кино ще могат да гледат „Отражения\" на голям екран.***София. От 19.00 часа в градинката пред Националната библиотека „Св. св. Кирил и Методий\", Национално движение „Хан Кубрат\" организира антихелоуин събитие с участието на кукери от Перник.***София. От 19.30 часа на Камерна сцена, „Славянска беседа\" за първи път ще се играе спектакълът „Дъщерята на самурая\".***Благоевград.От 11.00 часа в сградата на ОДМВР-Благоевград ще се проведе пресконференция, свързана с дейността на дирекцията.***Благоевград. От 13.00 ч. в зала „22 септември\" ще бъде представен филмът по превенция на наркоманиите „Началото е край\" на община Благоевград. Гости ще бъдат Негово Високопреосвещенство Неврокопския митрополит Серафим, евродепутатите Андрей Новаков и Георги Пирински.***Благоевград. От 18.00 часа в оркестровата зала на Камерна опера ще се състои концерт, посветен на Деня на народните будители.***Бургас. От 14.00 часа в Библиотека „Пейо Яворово\" Фондация „Христо Ботев\" ще връчи националната ежегодна награда „Даскал Ботьо Петков\" на преподавател по български език и литература д-р Добрина Топалова - старши учител в СУ „Св. св. Кирил и Методий\".***Бургас. В 18.00 часа в Дома на писателя ще бъдат закрити Есенните литературни празници с представяне на алманах Бургас.***Варна.От 10.00 часа в Професионалната гимназия по икономика „Д-р Иван Богоров\" ще се проведе официална церемония „Откриване на обект\" по проект „Подобряване и модернизиране на образователната инфраструктура на Професионална гимназия по горско стопанство и дървообработване „Николай Хайтов\" и на Професионална гимназия по икономика „Д-р Иван Богоров\".***Варна.От 10.30 часа в Заседателната зала на Басейнова дирекция „Черноморски район\" ще се проведе 30-тото заседание на Басейновия съвет. Ще бъде представено изпълнението на програмата от мерки на Плана за управление на речните басейни в Черноморския басейнов район.***Варна.От 11.30 часа в сградата на ОДМВР-Варна ще се проведе брифинг на директора на Областната дирекция на МВР във Варна. На срещата ще бъде направен кратък анализ на обстановката в област Варна по линия на престъпността.***Варна. В 14.30 часа от централната варненска спирка зад катедралния храм „Св. Успение Богородично\" ученици от ЧСУ „Юрий Гагарин\" в „Камчия\" ще четат поезия и проза на пътниците в градския транспорт.***Варна.От 16.00 часа в Заседателната зала на Община Аксаково ще се проведе кръгла маса, посветена на сътрудничеството между институциите и неправителствените организации в областта на социалните дейности. Ще присъства кметът на Варна Иван Портних и областният управител г-н Стоян Пасев.***Видин. От 11.00 часа в залата на 6 ет. в административната сграда кметът на Община Видин Огнян Ценков ще проведе редовна пресконференция по актуални теми.*** Велико Търново. От 08.00 часа в голяма зала на Община Велико Търново ще се проведе Информационна кампания за младежи на информационните центрове „Европа директно\".*** Велико Търново. От 11.00 часа на VIII-ия етаж в сградата на РЗИ - Велико Търново ще се проведе пресконференция за отчитане на резултатите от есенната кампания на „Движи се и победи 2018\".*** Велико Търново. От 11.30 часа в информационния офис на евродепутата Светослав Малинов ще се проведе среща по темата за цените на горивата и т.н.*** Велико Търново. От 13.00 часа в зала 302 на Община Велико Търново ще се проведе работна среща на дирекция „Социални дейности и здравеопазване\".***Велико Търново. От 14.00 часа в голямата зала на Община Велико Търново ще се проведе дискусия с млади хора под надслов „Накъде отива Европа?\", организирана от Бюрото на Европейския парламент в България.*** Велико Търново. От 19.00 часа в Клуб 7 ще бъде представена книгата „Мечката и други разкази\" на Калин Терзийски.***Враца. От 10.30 часа в сградата на ОДМВР-Враца ще се състои акция „Зима\".***Враца.От 10.30 часа в общата читалня на РБ „Христо Ботев\" ще се проведе състезание „1000 причини да се гордеем, че сме българи\".***Враца.От 10.30 часа в Детския отдел на РБ „Христо Ботев\" ще се проведат приказни игри „Есенни вълшебства\".***Горна Оряховица. От 15.30 часа в НЧ „Христо Козлев - 1883\" ще се проведе открит урок с ученици от ОУ „Св. св. Кирил и Методий\" гр. Долна Оряховица на тема „Народни будители\".***Добрич. От 09.30 часа и 10.30 часа в Държавен куклен театър „Дора Габе\" ще се състои куклените спектакли „Пинокио\".***Добрич. От 10.00 часа в сградата на ОД МВР Добрич, ще се проведени месечен брифинг.***Добрич. От 17.00 часа във Възрожденско училище ще се състои литературно-музикална вечер, посветена на 140 години от рождението на Адриана Будевска и 90 години от създаването на Драматичен театър в Добрич.***Добрич. От 17.00 часа в конферентната зала на хотел „Българи\" Нидал Алгафари ще представи книгите си: „Боже, защо Господ лъже?\", „Аллах, милост нямаш ли?\", „Любиш ли ти Бог си?\", „Орисани да избираме\".***Добрич. От 17.30 часа в Художествената галерия ще бъде открита изложбата „Сол за живите\" по творби на Йордан Кръчмаров (1948-1986).***Добрич. От 17.30 часа в голямата заседателна зала на Община град Добрич ще се проведе научен семинар „Проблеми на кариерното академично развитие\".***Добрич. От 18.30 часа в Младежкия център в концертната зала ще се състои концерт „Палитра от таланти\".***Дупница.От 18.00 часа в залата на Община Дупница ще се състои церемония по връчване на наградата „Будител на годината\".***Каварна. От 18.00 часа в града ще гостува шоуто на Николай Урумов „От роля в роля или Смях без завеса\".***Карлово. От 10.30 часа ще се състоят Училищни тържества и поднасяне на цветя от учениците в карловските училища, както и шествие „Поклон будители\" и поднасяне на цветя пред паметниците и паметните плочи на будителите в Карлово.***Карлово. От 11.00 часа в ТК „Старинно Карлово\" ще се състои „Поклон пред карловските възрожденци\". В къща „Райно Попович\" ще бъде открита изложба на книги за народните будители с антикварна стойност.***Карлово. От 11.30 часа в Историческия музей ще бъде открита изложбата „Род, семейство\", отечество\".*** Кюстендил.От 11.00 часа на площад „Велбъжд\" ще се състои посрещане на участниците в Националния планински траверс IV категория по НСК „Осогово - 2018.*** Кюстендил.От 13.30 часа в залата на Възрожденското училище ще бъдат представени резултатите от реализирания проект \"Учим се от миналото, мислим за бъдещето\". Проектът е реализиран от Община Кюстендил и основните училища \"Христо Ботев\" и \"Иван Вазов\".***Кюстендил.От 18.00 часа в читалище „Братство\" ще се състои празничен концерт по повод Деня на народните будители.***Монтана. От 10.00 часа в Заседателна зала на Младежки дом ще се проведат Трийсет и осми краеведски четения, посветени на 1 ноември и на 330-годишнината от Чипровското въстание.***Монтана. В 11.00 часа в Художествена галерия „Кирил Петров\" ще бъде представено Седмото издание на Алманаха за литература, изкуство и култура „Огоста 2018\".***Монтана. От 11.00 часа в сградата на ОДМВР-Монтана ще се проведе брифинг по повод акция „Зима\".***Плевен. От 11.00 часа в зала „Магнум\" на Втора клинична база ще се проведе двойна промоция на випуск 2018 на общо 138 дипломанти на Медицинския колеж и Факултет „Здравни грижи\".***Пловдив. От 11.30 часа в Зала 10 ще се гледа делото на подсъдимите Йордан С., Марин П., Александър К. и Александър Д Срещу тях е повдигнато обвинение за кражби на стойност 457 352.00 лева.***Пловдив.От 13.00 часа в Заседателната зала на ОДМВР - Пловдив на ул. „Княз Богориди\" 7 ще се проведе брифинг с директора ст. комисар Атанас Илков за резултатите от дейностите по основните направления на работа през предходния месец.***Пловдив. От 18.00 часа Природонаучният музей организира работилница за деца „Най-страшното животно в музея\".***Пловдив.От 19.00 часа в първо студио на Радио Пловдив ще се представи музикалният проект „ЖАРАВА''.***Русе. От 10.00 часа в заседателна зала на Областна администрация, областният управител Галин Григоров ще участва в заседанието на Регионалния съвет за развитие на Северен централен район.***Русе. От 18.30 часа в Пленарна зала на Община Русе ще бъде учредено ново читалище „Стефан Караджа\".***Сливен. В 11.00 часа в зала 315 в сградата на ОДМВР-Сливен ръководството на областната дирекция ще даде брифинг за изминалия месец.***Стара Загора. От 18.00 часа в РБ „Захарий Княжески\" официално ще бъде връчена наградата „Анастасия Тошева\" и наградата на Съюза на учените „Будител на Стара Загора\". Ще бъде представен и документален филм за живота и делото на митрополит Методий Кусев.***Стара Загора. От 18.00 часа в къща музей „Гео Милев\" ще се състои премиерата на книгата Пепа Атанасова „Хартиен къс\".***Шумен. От 10.45 часа на бул. „Симеон Велики\" инсп. Веселин Георгиев от сектор „Пътна полиция\" ще даде брифинг във връзка с предстоящата акция на полицията „Зима\". ", "date": "2018.10.31", "title": "Предстоящи събития в страната за 31 октомври"}
{"url": "http://www.cross.bg/nikoga-bavno-vurvya-1587672.html", "text": "/КРОСС/ Може да вървя бавно, но никога назад!Ейбрахам Линкълн", "date": "2018.10.31", "title": "Може да вървя бавно, но никога..."}
{"url": "http://www.cross.bg/ampliii-sveti-stahiii-1587670.html", "text": "/КРОСС/ Свети Стахий бил поставен от свети апостол Андрей за епископ във Византион; заедно с него свети Стахий въздигнал църква в Аргиропол*. Като събрал тук много верни, той ги поучавал на заповедите Христови. Той се трудил така цели шестнадесет години и след такива подвизи предал душата си на Господа.Апостол Андрей ръкоположил в сан епископ Амплий и Урбан, Амплий - в Диоспол**, Урбан - в Македония. Те ревностно проповядвали Христовото учение и разрушили много идолски капища; с това те настроили против себе си елините и иудеите. Тези врагове на Христовата вяра предали на мъчения светите мъченици, които се удостоили да получат неувяхващи венци.Светите Наркис, Апелий и Аристовул също проповядвали Христовото Евангелие: Наркис - в Атина, Апелий - в Ираклия, Аристовул - в Британия. Тези свети мъже след много трудове и подвизи предали душите си на Господа.* Аргиропол, днес Фундукли, предградие на Константинопол близо до Пера и Галата. ** Диоспол се намирал в Палестина, на северозапад от Йерусалим.Жития на светиите, преведени на български език от църковно-славянския текст на Чети-минеите на св. Димитрий Ростовски", "date": "2018.10.31", "title": "Св. апли от 70-те: Стахий, Амплий и др. Св. мчк Епимах"}
{"url": "http://www.cross.bg/zagivat-stava-izbyhva-1587671.html", "text": "/КРОСС/  475 г. - Ромул Августул е провъзгласен за римски император.802 г. - Никифор I е провъзгласен за византийски император.1470 г. - Хенри VI за втори път става крал на Англия.1517 г. - Реформацията: Мартин Лутер заковава списъка със своите 95 тезиса на вратата на църквата във Витенберг.1815 г. - Англичанинът Хъмфри Деви патентова миньорската лампа.1864 г. - Невада е призната като 36-ти щат на САЩ.1869 г. - Основан е Българският революционен централен комитет.1876 г. - Огромен циклон помита Индия, в резултат на което загиват 200 000 души.1888 г. - На шотландеца Джон Дънлоп е издаден патент за надуваема гума на велосипед, което по-късно влиза масово в производството на автомобили.1892 г. - Артър Конан Дойл публикува „Приключенията на Шерлок Холмс\".1918 г. - В Европа започва най-унищожителната грипна епидемия - за по-малко от година умират около 20 милиона души.1919 г. - Създаден е АФК „Лийдс Юнайтед\".1922 г. - Бенито Мусолини става министър-председател на Италия и установява коалиционно правителство съставено от фашисти, националисти и либерали.1941 г. - След 14 годни, приключва работата по мемориала в Маунт Ръшмор.1944 г. - Втората световна война: В концентрационния лагер Освиенцим е извършена последната масова екзекуция в газова камера.1954 г. - В Алжир избухва въстание за национална независимост от Франция.1956 г. - Суецката криза: Обединеното кралство и Франция започват да бомбардират Египет, за да предизвикат отварянето на Суецкия канал.1961 г. - Балсамираното тяло на Йосиф Сталин е извадено от Мавзолея на Ленин в Москва и погребано.1963 г. - В Индианаполис (САЩ) избухва изтичащ газ пропан-бутан по време на състезание по фигурно пързаляне, загиват 74 души и около 400 са ранени.1984 г. - Министър-председателката на Индия Индира Ганди е убита от двама сикхи от охраната.1985 г. - Отворена е австралийската писта от Формула 1 Adelaide Street Circuit.1992 г. - Папа Йоан Павел II се произнася за реабилитирането на Галилео Галилей, осъден като еретик.1999 г. - Египетски пътнически самолет Боинг-767, прелитащ от Ню Йорк до Кайро, катастрофира край бреговете на Масачузетс, загиват 217 души. ", "date": "2018.10.31", "title": "31 октомври в историята"}
{"url": "http://www.cross.bg/tema-zhivo-shofyor-1587675.html", "text": "/КРОСС/ БНТ, „Сутрешен блок\"Тема: По следите на българските паспорти. Европейският съюз по балканските пътищаТема: Пари и политика - гост e председателят на бюджетната комисия Менда СтояноваТема: Българските шофьори с висока оценка за себе си. Резултатите на фона на ръста на инцидентитеТема: Как да разпознаем фалшивите профили в социалните мрежи?БТВ, \"Тази сутрин\"Тема: Има ли политическа протекция в търговията с български паспорти? Ексклузивно, вицепремиерът Красимир Каракачанов;Как правителството изхарчи излишъка в държавния бюджет? В студиото, председателят на Сметната палата Цветан Цветков;Тема: Каква е причината за бруталното убийство на Дарина и малката й дъщеричка и какво разказа пред bTV отвлеченият таксиметров шофьор?Тема: Десетокласник заби химикалка в лицето на свой съученик! На живо - как да бъде спряна агресията в училище?Тема: Какъв шофьор е българинът и кои са най-агресивните прояви зад волана?Тема: На живо: 25-метрова риба от найлонови торбички в деня на Черно море!Тема: Кога ще приключи операция „Мопанг\" и спрян ли е разливът на мазут край Созопол?Тема: В седмицата на духа, професор Боян Биолчев;Нова телевизия,  „Здравей  България\"Тема: Психология на убийството. Защо мъж застреля жена си и бебето си?Тема: Таксиметровият шофьор, отвлечен от заподозрения - пред NOVA.Тема: Подпалвачи в кадър! Серийни палежи на коли в Монтанско - кои са извършителите?Тема: Покровителствана ли е от политици схемата за търговия с паспорти? Гост: Бившият шеф на Агенцията за българите в чужбина и депутат от ВМРО Борис Вангелов.Тема: Измамници в действие. Как мними майстори изнудват хора за ремонт на покриви?Тема: За първи път след фалита на \"Олимпик\" - как мъж спечели дело срещу КАТ?Тема: Венеция под вода! За щетите от наводненията - на живо от Италия.Тема:  Късно лято - докога? Задава ли се студ - на живо с прогнозата за ноември.Тема: Хелоуин с кукери и български носии - на живо от Пловдив  ", "date": "2018.10.31", "title": "Теми и гости в ефира"}
{"url": "http://www.cross.bg/proverki-na-putya-zapochva-aktziya-zima-1587693.html", "text": "/КРОСС/ Акция \"Зима\" 2018 започва от 1 ноември. На пресконференция, която ще се проведе в сряда обаче, ще стане ясно как ще протече тя и за какво точно ще следят полицаите. Засилени ще бъдат проверките от екипите на „Пътна полиция“ на територията на цялата страна. А традиционно по това време на годината униформените най-вече следят доколко автомобилите са подготвени за движение в зимни условия. ", "date": "2018.10.31", "title": "Проверки на пътя: Започва акция \"Зима\""}
{"url": "http://www.cross.bg/zakachki-bili-himikalka-1587692.html", "text": "/КРОСС/ Без опасност за живота е 16-годишният ученик от столичната ПГИЧЕ „Свети Методий”, който беше прободен в лицето с химикалка от друго момче в класната стая. Извършителят е задържан и се чака решението на прокуратурата, преди педагогическият съвет да се заеме с него.Техен съученик разказа пред камерата на bTV, че единият младеж е бил обиждан от други деца и при възникнал конфликт обидил наскоро починалия дядо на другия. Така се стигнало до бой, като опитите за разтърваване били неуспешни и даже намесата на учител не могла да предотврати удара с химикалка. Иначе двамата били приятели.Директорът Таня Трапова подчерта, че няма данни за предишен тормоз. Извършителят на нападението сам й съобщил за станалото и помогнал за извозването на жертвата до болницата.Педагогическият съветник Олимпия Тенева-Николова каза, че ще се работи с всички ученици след инцидента. Според нея в основата му е това, че в тази възраст момчетата съзряват както психически, така и физически и още не могат да контролират силите си и реакциите след „острички” закачки.", "date": "2018.10.31", "title": "Груби „закачки” и смърт на близък отключили агресията в столично училище"}
{"url": "http://www.cross.bg/sryada-komisiya-spetzialna-1587694.html", "text": "/КРОСС/ Язовирите - под контрола на специална комисия, назначена от правителството. Очаква се на заседанието си в сряда кабинетът да определи институциите, отговорни за разделянето на язовирите по степен на опасност.Министрите ще обсъждат в сряда и демографските показатели на населението за миналата година, както и регионалното развитие на страната. ", "date": "2018.10.31", "title": "Язовирите - под контрола на специална комисия"}
