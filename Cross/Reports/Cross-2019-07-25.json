{"url": "http://www.cross.bg/geshev-ivan-firmata-1609860.html", "text": "/КРОСС/  \"Над 500 000 имейл адреса на известна българска онлайн поща са били хакнати\", заяви в Добрич зам.-главният прокурор Иван Гешев. Това е установено днес, а данните са от разкриптираните компютри от фирмата „Тад Груп\", обвинена в кибертероризъм.  „Факт е, че тази база данни е хакната, факт е, че там е извършено търсене, факт е че са отваряни пощи на определени хора\", коментира Гешев, без да уточни кои са потърпевшите.Той заяви, че в понеделник на 20-годишният Кристиян Бойков ще бъде повдигнато обвинение за тероризъм чрез извършване на компютърно престъпление, каквото вече имат търговският директор на компанията и собственикът й Иван Тодоров.На тримата са наложени забрани да напускат страната. Има голяма вероятност Тодоров, който е извън България, да бъде обявен  за международно издирване. \"Решението ще вземат наблюдаващите прокурори, каза още Гешев. Търговският  директор и собственикът на „Тад Груп\" са привлечени под отговорност като подбудители. По думите на Гешев всеки, който е бил служител на фирмата през последните две години, ще бъде разпитан. Зам.-главният прокурор потвърди, че всички служители са подали молби за напускане. ", "date": "2019.07.25", "title": "Обвинената в кибертероризъм фирма хакнала 500 000 имейла на известна българска поща "}
{"url": "http://www.cross.bg/ypravlyavashtite-sredstva-pargov-1609859.html", "text": "/КРОСС/  Ефективността на разходваните публични средства е не повече от 70%, имаме за 200 милиона лева нематериализирани надежди на софиянци и спестени средства от инвестиции за подобряване на качеството на живот в града, обясни лидерът на БСП - СофияУправляващите в Столична община пилеят парите на софиянци. Освен това не постигат заложените цели и не подобряват средата на живот на гражданите. Този извод направи Калоян Паргов, лидер на БСП - София и председател на групата на социалистите в СОС по време на днешната сесия по повод на внесен Доклад от кмета Йорданка Фандъкова с годишния отчет за изпълнението на бюджета на СО към 31 декември 2018 г.. Той беше приет, въпреки че групата на социалистите не го подкрепи.\"Този доклад показва политиката на управляващите в Столична община при решаването на редица проблеми в София, коментира Калоян Паргов. - За поредна година можем да кажем, че касовото изпълнение на бюджета на столицата за 2018 г. не реши нито един проблем. Отсъства програмното бюджетиране, за което ние, от БСП, говорим години наред\".Според Калоян Паргов изпълнението в приходната част ясно показва, че общинските съветници от БСП са напълно прави да критикуват управляващите в СО за това, че приходите са занижени нарочно.\"При отчитането те се хвалят с преизпълнение на приходната част, обясни той. - Ефективността на разходваните публични средства обаче е не повече от 60-70%. Това означава, че 200 милиона са останали неизразходвани. На практика имаме за 200 милиона лева нематериализирани надежди на софиянци и спестени средства от инвестиции за подобряване на качеството на живот в града. А всички виждаме и усещаме в каква среда живеем. Тя зависи именно от публичните средства, които управляващите в СО са похарчили. Примери има достатъчно - като започнем от най-пресния - ремонтът на Западния парк и се върнем назад през улица \"Граф Игнатиев\", бул. \"Дондуков\" и редица други. Всичко това ясно показва, че липсва ефективност при разходването на средствата и контрол. А резултатът, в крайна сметка, е един - управляващите в Столична община пилеят парите на софиянци. Освен това не постигат заложените цели и не подобряват средата на живот на гражданите\".Лидерът на БСП - София беше категоричен, че бюджетът, който управляващите в СО отчетоха за 2018 г. на днешната сесия, се отличава от този по време на управлението на Стефан Софиянски само по размера на средствата в него. \"Просто 10-15 години по-късно имаме различна финансова среда. По нищо друго обаче не се отличава - нито по съставянето му, нито по отчитането, коментира Калоян Паргов. ", "date": "2019.07.25", "title": "Калоян Паргов: Управляващите в Столична община пилеят парите на софиянци"}
{"url": "http://www.cross.bg/mozuka-segmenta-dali-1609850.html", "text": "/КРОСС/  Разговорите по телепатичен път може би вече са една стъпка по-близо до реалността благодарение на ново изследване, проведено в университета във Вашингтон. Учени създадоха метод, който позволява на трима души да работят заедно, за да разрешат някакъв проблем, като използват само умовете си, пише sciencedaily.com.В проекта BrainNet трима души играят подобна на Tetris игра, използвайки интерфейс от мозък към мозък. Това е първата демонстрация на мозъчна мрежа от повече от двама души. Информацията телепатично се предава от един участник към другите двама и обратно. Екипът публикува резултатите си на 16 април в Nature.„Хората са социални същества, които общуват помежду си, за да си сътрудничат и да решават проблеми, които никой от нас не може да реши сам\", казва един от авторите на проекта Раджеш Рао, който е и директор на Център за невротехнологии. „Искахме да знаем дали група от хора могат да си сътрудничат само с мозъка си. Така измислихме идеята за BrainNet: където двама души помагат на трети човек да реши дадена задача.\"Както и в Tetris, играта показва задаващ се сегмент в горната част на екрана и линия, която той да достигне и да завърши в долната част на зрителното поле. Двама души от експеримента могат да видят сегмента и линията, но не могат да контролират играта. Третият човек пък може да види само сегмента, но не може да даде заповед за завъртането му, за да запълни блокчето правилно пространството и да пресече линията. Всеки от участниците решава дали сегментът трябва да бъде обърнат и предава тази информация от мозъка си, през локална мозъчна мрежа в мозъка на приемника. След това приемникът обработва тази информация и изпраща команда директно от мозъка си - дали да се върти или да не се завърта блокчето.В експеримента пет групи от по трима частници са изиграли 16 игри. Членовете на всяка група са били в различни стаи, без да могат да се чуват, виждат или да говорят помежду си. Всеки участник вижда играта пред очите си. Думата „да\" присветва 17 пъти в секунда, а „не\" - 15 пъти. „След като изпращачът вземе решение дали да върти сегмента, той изпраща\" Да \"или \"Не \"към мозъка на приемника, като се концентрира върху съответната светлина\", разказва друг от авторския екип - Линсинг Престън Джианг, студент.Участниците носят на главите си каски като за електроенцефалография, които улавят електрическата активност в мозъка им. Различните мигащи светлини предизвикват уникални видове активност в мозъка. Сензорите на каската могат да регистрират това. Сложна система превръща мозъчната активност в светови сигнали, които трептят на дисплея.Ако отговорът на изпращачите е: \"Да, завърти сегмента\", то приемникът ще види на монитора си светкавица. Ако отговорът е \"Не\", то приемникът няма да види нищо. Приемникът е получил информация и от двамата изпращачи, преди да вземе решение дали да завърти сегмента. Дадена им е възможност да променят решението си веднъж.В 13 от 16 гейма или през 81% от общото време участниците в експеримента са успявали да напаснат сегмента на мястото му във финалната линия без да се виждат и да общуват вербално или зрително. ", "date": "2019.07.25", "title": "Учени приближиха телепатията до реалността"}
{"url": "http://www.cross.bg/otzenka-rezyltatite-tzyalostnata-1609861.html", "text": "/КРОСС/ Днес на свое редовно заседание Управителният съвет на Българската народна банка (БНБ) обсъди резултатите от цялостната оценка, извършена от Европейската централна банка (ЕЦБ) в контекста на искането от страна на България за установяване на тясно сътрудничество между ЕЦБ и БНБ. Цялостната оценка се състоеше от преглед на качеството на активите (ПКА) и стрес тест на шест български банки. ЕЦБ се очаква да публикува подробните данни утре. Позицията на Управителния съвет относно ефектите от резултатите от цялостната оценка върху надзорната политика на БНБ е следната:Резултатите от оценката на ЕЦБ съответстват на резултатите от прегледа на активите и стрес теста, извършени от БНБ през 2016 г., и на оценките на банковия надзор след това, отчитайки изминалия период и промените в методологията с влизането в сила на счетоводния стандарт МСФО 9. Резултатите показват устойчивостта на българския банков сектор като цяло.Следователно, БНБ одобрява резултатите от цялостната оценка. Ще бъдат предприети последващи действия, свързани с по-нататъшно укрепване на капиталовата позиция на банките, в строго съответствие с мандата на БНБ и съответната регулаторна рамка.Използвайки резултатите от ПКА и развитията след референтната дата, БНБ извърши оценка спрямо пруденциалните изисквания на чл. 92 на Регламент (ЕС) №575/2013 на Европейския парламент и на Съвета. Резултатите от оценката на БНБ потвърждават, че всяка от шестте банки изпълнява пруденциалните изисквания на горепосочения Регламент.Управителният съвет на БНБ отбелязва отличното сътрудничество между БНБ и ЕЦБ при извършването на цялостната оценка, което ще продължи в процеса на установяване на тясно сътрудничество.", "date": "2019.07.25", "title": "ЕЦБ потвърди досегашните оценки на БНБ за банките ни"}
{"url": "http://www.cross.bg/slavi-trifonov-vsichki-1609849.html", "text": "/КРОСС/  Какво ще прави Слави Трифонов, а и екипът му от 1 август? Това питат всички - и зрители, и медии, дори и гостите, които участват в буквално последните издания на \"Шоуто на Слави\". Както самият водещ обяви на 6 май, то свършва на 31 юли, пише 24 часа.Отговор засега няма. Само слухове, като най-горещият сред тях е, че Трифонов купува кабелната телевизия \"Евроком\". Към момента и двете страни отричат да има подобна сделка.\"Ще му кажем, защото не знае какво има\", обясниха през смях от шоуто. Екипът на Слави обаче е известен с огромната си лоялност и липсата на празни приказки. Оттам никога не коментират слухове, а и да има нещо, предпочитат да го кажат по телевизията, когато всичко вече е факт. В Би Ти Ви разказват, че хората от шоуто идват всеки ден усмихнати, държат се любезно с всички, работят по много и качествено, но не обелват и дума какво ще се случи. \"Като италианската мафия са\", шеговито описват мълчанието им.\"Няма такова нещо, стига сте чели жълти вестници. Ако има подобна покупка, ще дадем пресконференция, ще я обявим пред всички\", каза пред \"24 часа\" и Петьо Стайков, пълномощник на управителя в тв \"Евроком\".Слухът обаче може и да се окаже истина според много достоверен източник. Той обясни пред \"24 часа\" дори и част от бъдещата схема на кабелната телевизия. Слави и екипът му започват с 3-часова програма още от септември. В нея може би ще правят и шоу, подобно на сегашното, което слиза от екрана на Би Ти Ви. ", "date": "2019.07.25", "title": "Слави Трифонов купувал кабеларка, щял да я прекръсти \"Седем осми\""}
{"url": "http://www.cross.bg/spirki-ytreht-grada-1609851.html", "text": "/КРОСС/  Холандия покрива с растителност навесите на стотици автобусни спирки като подарък за пчелите. Общо 316 спирки са били направени примамливи за насекомите в община Утрехт.Поляните на необичайни места не само подпомагат биоразнообразието на града, като примамват повече пчели, но улавят фин прах, съхраняват дъждовната вода. За \"висящите\" градини се грижат работници, които се движат с електрически превозни средства, а автобусните спирки са оборудвани с енергийно ефективни LED светлини и бамбукови пейки.Това са само някои от мерките, въведени от Утрехт в опит за подобряване на качеството на въздуха в града и околността. Градската управа възнамерява да въведе в употреба 55 нови електрически автобуса до края на годината и до 2028 г. да има \"напълно чист екологично обществен транспорт\".Електричеството, използвано за захранването на автобусите, ще идва директно от холандските вятърни мелници.Утрехт също предложи на жителите си схема, по която те ще могат да кандидатстват за финансиране, ако са решили да превърнат собствените си покриви в зелени поляни. ", "date": "2019.07.25", "title": "Холандия прави за пчелите поляни върху спирките"}
{"url": "http://www.cross.bg/dyvarite-selo-staro-1609852.html", "text": "/КРОСС/  И тази година група полски студенти рисуваха по дуварите на село Старо Железаре.Проектът е на артиста Венцислав Пирянков, който живее и работи в Полша. В село Старо Железаре е фамилната му къща. Първите творби по дуварите на къщте се появиха през 2015 г.Селото стана известно в цял свят именно с изображенията на политици, певци и актьори, които позират редом с българските баби и дядовци.През април тази година вандали замазаха с червена боя лицата на световноизвестните личности, изобразени по дуварите. ", "date": "2019.07.25", "title": "И тази година полски студенти рисуват известни личности по дуварите на село Старо Железаре"}
{"url": "http://www.cross.bg/estefan-rodriges-dzhenifur-1609853.html", "text": "/КРОСС/  Певицата и актриса Дженифър Лопес отбеляза 50-ия си рожден ден в имението на Глория Естефан.Рожденичката беше облечена в рокля металически цвят, а годеникът й Алекс Родригес я изненада с разкошен подарък - червена скъпа кола.Някои от най-скъпите хора за певицата, сред които и децата ѝ - близнаците Ема и Макс,  я изненадаха с рап изпълнение в нейна чест. В празничната програма се включиха и децата на Алекс Родригес от предишния му брак. Празненството завърши с пищна заря, а гостите се почерпиха с огромна торта. ", "date": "2019.07.25", "title": "Дженифър Лопес със звездно парти за рождения си ден в имението на Глория Естефан"}
{"url": "http://www.cross.bg/karakachanov-integratziya-merki-1609847.html", "text": "/КРОСС/  Над 815,5 млн. лева от държавния бюджет и от външни фондове са похарчени за интеграцията на ромите за 10 години, а ефектът е нулев. Това каза вицепремиерът по обществения ред и сигурността и министър на отбраната Красимир Каракачанов на заседание на Националния съвет за сътрудничество по етническите и интеграционните въпроси. Той представи проекта на Концепцията за промени в политиката за интеграция на ромския етнос в България. Каракачанов уточни, че данните са за периода 2008-2018 г.Вицепремиерът Томислав Дончев, който е председател на Съвета, уточни, че няма публично финансиране за мерки, които имат етнически профил, съобщава БТА.„Ние дори не знаем етническия профил на ползвателите на мерките, финансирани със средствата от държавния бюджет и от Европейския социален фонд, защото българската администрация не събира данни за етническа принадлежност\", изтъкна Дончев и допълни, че в този смисъл сумата, посочена от вицепремиера Каракачанов, е обобщена за интеграционни мерки за групи със социални затруднения.Според Каракачанов досегашната интеграционна философия е сбъркана, защото било видимо, че мерките през неправителствени организации, медии и държавни институции не са довели до реална интеграция.Той подчерта, че законът трябва да бъде еднакъв за всички и изтъкна, че реалната интеграция означава тези хора да приемат, че в България има закони, Конституция и права на други граждани, както и че човешкият живот е ценност.По думите на Каракачанов досегашната философия е целяла \"да ни накара да свикнем с това, което се случва\". „Затова, според мен, една концепция, която би довела до реални мерки на държавните институции, ще е от полза за всички\", заяви вицепремиерът. ", "date": "2019.07.25", "title": " Каракачанов: Над 815 млн. лв. са похарчени за интеграция на ромите за 10 години"}
{"url": "http://www.cross.bg/syndberg-plati-shveda-1609843.html", "text": "/КРОСС/  Камериерката Диана Петкова, която бе изритана в лицето от шведски турист в „Слънчев бряг\" преди две години, бе осъдена да му плати 3000 лв. съдебни разноски. До това се стигна, след като жената заведе гражданско дело срещу Ралф Сундберг и поиска 50 000 лв. обезщетение за нанесени неимуществени вреди. Бургаският окръжен съд обаче ѝ присъди 18 000 лв. Двете страни обжалваха пред апелативните магистрати, но те намалиха обезщетението до 12 000 лв. Сумата от малко над 3000 лв., която Петкова трябва да плати на шведа, е изчислена по специална формула върху отхвърлената част на иска. 2252 лв. са разноските пред Окръжния съд, тъй като той намалява иска от 50 000 лв. на 18 000 лв., 822 лв. са пред апелативния, обясниха юристи, цитирани от „24 часа\".Гражданското дело срещу Сундберг се гледа в негово отсъствие на 21 декември миналата година в Бургаския окръжен съд. Представляван от столичния юрист Никола Атанасов, шведът оспорва иск над 5000 лв. и твърди, че претенцията на камериерката е прекомерна. По време на делото, което приключва в рамките на едно съдебно заседание, защитникът на шведа се позовава на константната практика на ВКС и настоява, че искът е доказан до размера от 5000 лв., който отговаря на критериите на закона.\"Въпреки редуцирането на исканото от нас обезщетение до 12 000 лв. то остава едно от най-високите, присъждани някога за такъв тип телесна повреда\", коментира защитникът на камериерката Станко Кралев.Ралф Сундберг бе арестуван два дни след посегателството, след като запис от камера в хотела бе разпространен в социалните мрежи. Шведът се сдоби с обвинение за нанасяне на лека телесна повреда по хулигански подбуди и прекара 40 дни в ареста, след което до процеса на 26 септември бе под домашен арест в хотел в „Слънчев бряг\". Заради действащото у нас законодателство Сундберг бе освободен от наказателна отговорност и получи административно наказание - глоба в размер на 4500 лв.Присъдата предизвика остра полемика, а главният прокурор Сотир Цацаров я определи като несправедлива както за самата камериерка, така и за родното ни правосъдие. И призова парламента да повиши наказанията за подобен род престъпления. ", "date": "2019.07.25", "title": "Осъдиха изританата от швед камериерка да му плати разноски от 3000 лв."}
{"url": "http://www.cross.bg/iskur-garov-kompleks-1609854.html", "text": "/КРОСС/  Стартираха строителните дейности на жп гара Искър, част от най-големия транспортен възел София, разположен на основната TEN-T мрежа на територията на България. Рехабилитацията на гаров комплекс Искър е част от проект: „Реконструкция на гарови комплекси Подуяне, Искър и Казичане\". Официалният старт на проекта беше даден от генералния директор на Национална компания „Железопътна инфраструктура\" инж. Красимир Папукчийски, представители на изпълнителя, на надзора и други.В изказването си инж. Папукчийски заяви, че успоредно с изпълнението на линейни обекти, за компанията основен приоритет е и реализацията на проекти, свързани с обновяване и реконструкция на гари и гарови комплекси, тъй като тяхната модернизация, преустройство и ремонт е от голямо значение за  цялостния имидж на железопътния транспорт в страната. Проектът предвижда преустройство на вътрешни помещения, модернизация и рехабилитация на съществуващата сграда с цел подобряване на нейните техническо-експлоатационни характеристики. Обхватът на проекта включва пълна реконструкция на цялата инфраструктура на обекта и помощните технологични сгради и съоръжения, чрез внедряването на нови енергоефективни, високотехнологични модерни инсталации - електрическа, отоплителна, вентилационна, климатична, ВиК и пожароизвестителна.Реконструкцията на гаров комплекс Искър се осъществява със съфинансиране от Европейския фонд за регионално развитие (ЕФРР) чрез Оперативна програма „Транспорт и транспортна инфраструктура\" 2014-2020 г., а стойността на договора за строителство на  обекта е 1 212 239,00 лв. без ДДС, с изпълнител Консорциум гара Искър 2018, състоящо се от фирмите: „Среги\" ООД и „Тит Инженеринг\" ЕООД.  ", "date": "2019.07.25", "title": "Започва модернизацията на гаров комплекс Искър – част от  жп възел София"}
{"url": "http://www.cross.bg/obshtina-oblast-ognishta-1609855.html", "text": "/КРОСС/  Българската агенция по безопасност на храните (БАБХ) констатира две нови огнища в лични стопанства в град Искър, община Искър, област Плевен и в село Климентово, община Полски Тръмбеш, област Велико Търново, и в двете са отглеждани по близо 30 прасета.Взетите проби са потвърдени като положителни за вируса на Африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София.Общо до този момент огнищата при домашни свине са 21.  ", "date": "2019.07.25", "title": " Две нови огнища на Африканска чума в областите Плевен и Велико Търново"}
{"url": "http://www.cross.bg/galaktika-galaktiki-vodorod-1609857.html", "text": "/КРОСС/  Астрономите са на мнение, че откритите огромни количества водород в галактиката NGC 1316, която се намира на 60 млн. светлинни години разстояние от Земята, могат да разбулят до голяма степен мистерията около формирането и еволюцията на галактиките.Наблюденията са извършвани от международен екип, който е използвал новия телескоп MeerKAT, намиращ се в южноафриканската радиоастрономическа обсерватория.NGC 1316 е най-ярката галактика, чието радиоизлъчване е и най-мощно от галактическия куп, към който принадлежи, намиращ се в близост до съзвездието Пещ.NGC 1316 е позната и като радио галактиката Пещ А и е четвъртият най-мощен източник на радиовълни в обозримата ни Вселена.От наблюденията, правени през годините, астрономите описват NGC 1316 като особена галактика с неправилна форма, която се е формирала от сблъсъка и сливането на две масивни галактики преди милиарди години, последвано от присъединяването на няколко по-малки сателитни галактики.Това, което дълго време представляваше загадка за учените, е малкото наличие на водород, който заедно със звездния прах е горивото на галактиките и тяхната еволюция, изразена в раждането на нови и нови звезди.„В новото ни изследване представяме нови кадри, направени благодарение на телескопа MeerKAT, които разкриват къде се е криел целият този водород\", казва основният автор на проучването - Паоло Серра от Италианския национален институт по астрофизика в Каляри.„Водородът, който толкова време търсехме, е разпределен в две дълги противоположни опашки, които се разпростират на огромни разстояния отвъд галактиката\", продължава Серра.„Откритото количество газ съвпада с теорията ни за сливане на галактики и потвърждава твърдението, че първичната протогалактика е приличала на Млечния път\".„Благодарение на това откритие липсващите парчета от пъзела вече са на място и най-сетне имаме по-ясна идея за това как се е формирала тази така интересна за учените галактика\", допълва Серра.Пълните резултати от проучването предстои да бъдат публикувани в научното списание Astronomy & Astrophysics. ", "date": "2019.07.25", "title": "Ново откритие разбулва мистерията около формирането на галактиките"}
{"url": "http://www.cross.bg/kiten-choveshki-kosti-1609856.html", "text": "/КРОСС/  Деца откриха човешки кости на плаж „Атлиман\" в Китен. Хлапетата се натъкнали на находката, при имровизиран турнир за най-дълбока дупка в пясъка.Щом едно от тях достигнало метър, започнало да вади кокал след кокал изпод пясъка. Възрастните веднага алармирали на полицията. На място бил изпратен екип от криминалисти, които да извършеният оглед на място. Така и станало - пред погледите на десетки летовници.  По първоначални данни, това са останки от труповете на покойници, погребани в старото гробище на Китен. То се е намирало именно на плажа, но е било преместено преди около 40 години. Назначена е експертиза, съдебни лекари теръпва ще установяват дали костите са на хора или животни, каза говорителят на Областната дирекция на МВР Цветелина Рандева.Дарик - Бургас припомня, че случаят не е прецедент. Смущаващи находки в пясъка-заровени човешки кости са откривани в Приморско и край Бургас. ", "date": "2019.07.25", "title": "Деца откриха човешки кости на плажа в Китен"}
{"url": "http://www.cross.bg/detza-bakalova-infektzii-1609858.html", "text": "/КРОСС/  В разгара на лятото отново зачестиха случаите на вирусни инфекции сред децата, като най-голям е броят на ентеровирусите, които включват в себе си коксаки, EСHO-вируси и полиомиелит, каза педиатърът от МБАЛ „Централ Хоспитал\" д-р Соня Бакалова. Те обичайно стават причина за епидемии в затворени колективи - детски градини, лагери, почивни бази,  изобщо навсякъде, където има струпване на голямо количество хора. Ентеровирусните инфекции имат изразена сезонност - през летния и есенен период, като пикът им е през юли и август. В момента най-много са заболелите след посещение на басейни и завърналите се от морето.                                                                                               Предаването на болестта става по 2 начина - фекално-орален, откъдето идва и изразът „болест на мръсните ръце\", и по въздушно-капков път. Човекът е единственият „резервоар\" на ентеровирусите, като входната врата за инфекцията е устата. Инкубационният период е средно от 2 до 10 дни, т.е. това е времето от заразяване до поява на първите симптоми. Най-засегната възрастова група е на деца от 1 до 5-годишна възраст. Ентеровирусите са самоограничаващо се заболяване с разнообразна клинична изява. Най-често срещаните от тях са причинени от неполиомиелитни ентеровируси. Те могат да протекат  по подобие на грип - с висока температура, отпадналост, общо неразположение, болки по ставите и мускулите, конюнктивит. Може да има повръщане, диария, придружена с болки в корема. След 1 до 3 дни е възможна появата на обрив - ентеровирусен екзантем, който се причинява от ECHO-вирус и продължава от 7 до 10 дни. По лигавицата на мекото небце понякога се появят везикули, които да преминат в афти. Херпангината е друга изява на ентеровирусната инфекция, причинителят е група А коксаки вирус. Към общите симптоми тук имаме и болки при преглъщане. Друга изява на коксаки вируси от група А е синдромът \"ръка, крак, уста\". Той също се манифестира с афтозни изменения по букалната лигавица и обриви по дланите и ходилата.                                                                                                                                  Ентеровирусите макар и рядко могат да доведат до невроинфекции - менингит и енцефалит, миоперикардити, като от тях са застрашени деца под 5-годишна възраст. Някои ентеровируси предизвикват инфекции на горните дихателни пътища, но могат да причинят и бронхити, бронхиолити и пневмонии.Полиомиелитът е остро инфекциозно заболяване, от което благодарение на задължителната ваксинопрофилактика в България няма регистрирани случаи.Кога трябва да се потърси консултация с лекар и какво трябва да правят родителите при поява на първи симптоми?На задължителен преглед от лекар подлежат кърмачетата и малките деца, при които повръщането, диарията и високата температура могат да причинят дехидратация и клиника на мозъчен оток или невроинфекция. Обезводняването е най-честата причина за болнично лечение, посочи д-р Бакалова.При първите симптоми детето трябва да си остане вкъщи. То не бива да се насилва да се храни, защото липсата на апетит е защитен механизъм. От значение е да се даде покой на храносмилателната система, тъй като в хода на вирусната инфекция силите на организма са мобилизирани да се борят с нея, а храненето иска концентрация на енергия там. Много е важно да се направи „чайна пауза\", при която в продължение на 6-8 часа на децата се дава само чай или вода.Кърмачетата, които са на естествено хранене, да продължават приема на кърма. Тези, които са на изкуствено хранене, през този период да приемат диетични адаптирани млека. На по-големите се препоръчва въглехидратно-абсорбираща диета, която включва сухари, бисквити, банани. Изключват се храни, богати на животински белтъци, с цел профилактика на хранителните алергии. Диетичният режим се прилага до пълното възстановяване на детето, защото не са редки случаите, когато малките пациенти се изписват в подобрено общо състояние с овладян горно и долно диспептичен синдром, а се връщат поради нарушаване на хигиенно-диетичния режим.Не е редно да се прибягва до самолечение, особено с антибиотици, те не влияят на вирусите, освен това могат да натоварят допълнително стомашно-чревния тракт, подчертава д-р Бакалова. Наличието на температура, не значи, че детето трябва да се лекува с антибиотик. До тях прибягаме при усложнено протичане, както и при деца с придружаващи заболявания, като вродени сърдечни малформации, имунодефицитни състояния, боледуващи от диабет, недоносени и др. Температуропонижаващи медикаменти трябва да се дават, когато термометърът отчете над 38 градуса.Все още няма ваксина за предпазване от ентеровирусите (с изключение на полиомиелита). Единствената профилактична мярка е личната и обществена хигиена. За да се предпазим е важно да съблюдаваме правилата, като основното от тях е редовното миене на ръцете, особено преди хранене, заяви д-р Бакалова. Ръцете на малките деца е добре да се почистват често и с антибактериални кърпички. Другата препоръка на д.-р Бакалова е да се консумират добре почистени храни, богати на витамини и минерали. Според нея родителите трябва да избягват да водят на басейни деца до 2 г. Не бива да се забравя, че събирането на много хора на едно място е опасно, а водата, храната, пясъкът и морето са източник на зарази.", "date": "2019.07.25", "title": "Летни вирусни инфекции атакуват децата"}
{"url": "http://www.cross.bg/razvitie-chasa-denitza-1609832.html", "text": "/КРОСС/  Заместник-министърът на регионалното развитие и благоустройството и ръководител  на Управляващия орган на ОПРР Деница Николова ще посети Смолян, утре - 26 юли.От 11.00 часа, в Областна администрация Смолян тя ще участва в заседание на Регионалния съвет за развитие на Южен централен район за планиране. Пред участниците зам.-министърът ще представи визията за изпълнение на политиката за регионално развитие и програмирането на новата европейска оперативна програма за подкрепа на регионите в периода 2021-2027 г., заедно с представители на  Международната банка за възстановяване и развитие. Ще се дискутират новият подход за изпълнение на проекти в следващия програмен период и структурата на Регионалните съвети за развитие.От 13.00 часа Деница Николова ще участва в отриването на ул. „Зорница\" в града, която е реновирана със средства по Оперативна програма „Региони в растеж\" 2014-2020 г. като част от мащабния проект на общината за модернизиране на градската среда.От 15.00 часа, на ул. „Петър Берон\" до т.нар. „римски мост\" ( десен бряг на река Черна), зам.-министърът ще открие обект по проекта „Трансгранично планиране и инфраструктурни мерки за защита от наводнения - \"Flood protection\", финансиран по  Програмата за трансгранично сътрудничество ИНТЕРРЕГ V-A Гърция - България 2014-2020 г. ", "date": "2019.07.25", "title": "Зам.-министър Деница Николова ще посети Смолян"}
{"url": "http://www.cross.bg/chasa-byzlydzha-ninova-1609833.html", "text": "/КРОСС/  На 27.07.2019 г. /събота/ в местността Историческа поляна под връх Бузлуджа ще се проведе традиционният събор на левицата, който ще отбележи 128 години организирано социалистическо движение в България. В 10.45 часа, ще бъде дадено началото на първата художествена част от програмата с изпълнителите ''Щурчета'' и  духов оркестър „Виво Монтана\" . Преди това, в 10:30 часа, ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-севлиевския отряд. В 11.30 часа, на сцената на Историческата поляна, председателят на НС на БСП Корнелия Нинова ще произнесе слово. Художествената част ще продължи в 12:30 часа с концерт на Николина Чакърдъкова и Неврокопския танцов ансамбъл.В 13:30 часа, на поляната над хижа  „Малка Бузлуджа\", ще се проведе младежка дискусия „Оставам в България! Променям своята община!\", в която ще участва и председателят на левицата Корнелия Нинова. В 14.00 часа, на Историческата поляна, ще се проведат срещи на членове на ИБ на НС на БСП и народни представители с участници в Националния събор от общините и областите.По-рано, на 26 юли /петък/, в 14:00 часа, в зала \"Възраждане\", община Габрово, ще се проведе разширено заседание на Националния съвет на БСП с участие на областни и общински председатели на БСП, кметове и общински съветници. В 16.00 часа ще бъдат поднесени цветя пред паметната плоча на Бузлуджанския конгрес, паметника на Васил Априлов и Костницата на загиналите за свободата. В 16.30 часа Корнелия Нинова ще открие ежегодното колоездачно изкачване от Габрово до Шипка за Купа \"Бузлуджа 2019\", а в 18.00 часа ще бъдат обявени победителите. Ще се поднесат венци и цветя в чест на боевете при Шипка по време на Руско-турската война (1877-1878) и на 141 годишнина от Освобождението на България.   ", "date": "2019.07.25", "title": "Десетки хиляди социалисти се събират за традиционния събор на връх Бузлуджа"}
{"url": "http://www.cross.bg/bulgariya-vuzdyha-stoiinosti-1609837.html", "text": "/КРОСС/  Днес Европейската комисия реши да предяви иск срещу България и Испания пред Съда на ЕС въввръзка с лошото качество на въздуха. В България не се спазват пределно допустимите стойности на серен диоксид (SO2), a в Испания - на азотен диоксид (NO2). Взетите днес решения са част от активните действия на Комисията за съвместни усилия с държавите членки с цел защита на здравето на гражданите от лошото качество на въздуха съгласно насоките в съобщението на Комисията от май 2018 г., озаглавено „Европа, коятозакриля: чист въздух за всички\".Що се отнася до България, най-скорошните данни за серния диоксид (SO2), които държавата е предоставила, показват трайно неспазване на пределно допустимите почасови и дневни стойности на SO2 в югоизточната част на страната, където се намират четирите най-големи топлоелектрически централи. От 2005 г. насам са в сила разпоредби на ЕС за пределно допустимите стойности и концентрацията на SO2 в атмосферния въздух. Те започнаха да се прилагат за България от присъединяването ѝ към ЕС на 1 януари 2007 г. С днешното решение за втори път се предявява иск пред Съда на Европейския съюз за неспазване от страна на Българияна стандартите на ЕС за качество на въздуха. В решението си от 5 април 2017 г. Съдът потвърди, че България не е спазила пределно допустимите стойности за прахови частици ПЧ10 (Комисия/България, C-488/15).В случай на превишаване на пределно допустимите стойности, определени в законодателството на ЕС относно качеството на атмосферния въздух (Директива 2008/50/ЕО) - какъвто е случаят с България и Испания - държавите членки трябва да приемат планове за качеството на въздуха и да гарантират, че в тях се съдържат подходящи мерки, така че периодът на превишаване да бъде възможно най-кратък. Въз основа на принципа на субсидиарност законодателството предоставя избора на средства за спазване на пределно допустимите стойности на държавите членки. Въпреки че държавите от ЕС са поели задължение да гарантират добро качество на въздуха, замърсяването продължава да бъде проблем на много места, като положението е особено тежко в градските райони.Замърсяването на въздуха продължава да бъде най-сериозният здравен проблем от екологично естество в ЕС, на който се дължат приблизително 400 000 случая на преждевременна смърт годишно. Замърсеният въздух води до сериозни заболявания, сред които астма, сърдечносъдови проблеми и рак на белите дробове. Проучванията сочат, че лошото качество на въздуха води до преки икономически разходи, които значително надвишават 20 милиарда евро годишно.Основен източник на прахови частици (ПЧ10) са емисиите от промишлеността, трафика и домашното отопление, а също и селското стопанство. Серният диоксид (SO2) се отделя при използването на съдържащи сяра горива (въглища и нефт) за битово отопление, производство на електроенергия и за гориво за моторни превозни средства. Серният диоксид може да засегне дихателната система и функциите на белия дроб и да причини дразнене на очите. Сярната киселина е и основният компонент на киселинните дъждове, които причиняват обезлесяване.Азотният диоксид (NO2) се отделя предимно в резултат на човешката дейност, като например движението по пътищата - по-специално от дизеловите превозни средства, както и промишлеността.", "date": "2019.07.25", "title": "Европейската комисия ще предяви иск срещу България заради мръсния въздух"}
{"url": "http://www.cross.bg/zhelyazkov-rosen-komisiya-1609834.html", "text": "/КРОСС/  Оценката на въздействие е предпоставка Комисията по транспорт и туризъм на Европейския парламент да приеме съгласувано и справедливо решение по трите досиета от Пакета за мобилност I, тъй като преди това тази възможност беше пропусната. С тези думи министърът на транспорта, информационните технологии и съобщенията Росен Желязков се обърна към председателя на транспортната комисия в Европейския парламент Карима Дели. По думите му сега е моментът да се използва спокойствието след европейските избори, за да се изгради стабилна основа за бъдещия процес на преговори и триалози по пакета.Министърът посочи някои от проблематичните текстове за единомислещите държави членки. Първият критичен момент е изискването за редовно връщане на превозното средство, което означава, че водачът ще бъде задължен, против волята си, да прекарва допълнителни седмици в движение. Това ще увеличи празните курсове като по този начин ще се завишат нивата на вредните емисиите, което противоречи на всички европейски политики, в областта на опазване на околната среда и климата, отбеляза Росен Желязков. Връщането на превозното средство не подобрява социалните права на водача, категоричен бе той.Според министъра втората неприемлива рестриктивна мярка, за която Европа не е подготвена, е забраната за прекарване на седмичната почивка в кабината на превозното средство. „В ЕС не достигат около 400 000 безопасни и сигурни места за паркиране - това е заключението от проучване, публикувано от Европейската комисия\", заяви транспортният министър.Като трети съществен дефект в предлаганите политики Росен Желязков посочи липсата на оценка на въздействието, при въвеждането на нов модел за международния транспорт. „Това е дискриминация срещу транспортния модел на държавите членки, чиито икономики не предполагат приоритетно извършване на двустранни операции\", изтъкна министърът.Той призова членовете на новоизбрания Европейски парламент и на Комисията по транспорт и туризъм да преразгледат досегашната позиция по Пакета за мобилност I, като приемат реалистичен подход, който да улесни междуинституционалните преговори.По време на срещата председателят на комисията Карима Дели препотвърди своето намерение да предложи в края на септември дата за гласуване за даване на мандат за провеждането на триалози.Министър Росен Желязков запозна с резултатите от проведените разговори и българските представители в Европейския парламент. Срещата е част от координираните действия за предстоящия парламентарен сезон на ЕП и за поддържане на единна позиция на България по досиетата в транспортната комисия. ", "date": "2019.07.25", "title": "Росен Желязков: Транспортната комисия на ЕП да приеме справедливо решение по досиетата от Пакета мобилност I "}
{"url": "http://www.cross.bg/puten-trakiya-vuzel-1609835.html", "text": "/КРОСС/  Днес - 25 юли, от 23 ч. до 24 ч., ще бъде спряно движението в двете посоки в участъка от км 156 до км 161 на АМ „Тракия\". За да не се затруднява трафикът през деня, късно вечерта, ще се монтира рамка, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол).По време на ограничението на движението шофьорите ще изчакват на място или могат да ползват следните обходни маршрути:В посока Бургас шофьорите ще могат да преминават от АМ „Тракия\" при км 133 по пътен възел „Пловдив Изток\" по път I-8 Садово - Поповица, път II-66 Mилево - Плодовитово и да се качат на магистралата при пътен възел „Плодовитово\" при км 165.Обходният маршрут в посока София е: от АМ „Тракия\" при км 165 по пътен възел „Плодовитово\", по път II-66 Плодовитово - Милево, път I-8 Поповица - Садово и и да се качат на АМ „Тракия\" при пътен възел „Пловдив Изток\" при км 133.Необходимо е шофьорите да карат внимателно, със съобразена скорост и да спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.07.25", "title": "Монтират рамки на тол системата по АМ Тракия"}
{"url": "http://www.cross.bg/meditzinski-vsichki-bulgariya-1609836.html", "text": "/КРОСС/  „Трябва да спрем изтичането на младите българските медици в чужбина\". С тези думи се обърна народният представител от ПГ на „БСП за България\" доц. Георги Йорданов към министъра на здравеопазването. По думите му  Министерство на здравеопазването не изпълнява своите функции за задоволяване на потребностите на здравната мрежа с медицински специалисти - на България не достигат лекари, стоматолози, фармацевти, медицински сестри, акушерки. „Истинска катастрофа е  осигуряването на необходимите медицински сестри. Сега работещите са 3 пъти по-малко по брой, повечето са във възраст, при която няма да могат да работят още дълго, а част от тях са пенсионери\", коментира той. Доц. Йорданов обясни, че левицата отчита позитивно приемането на предложението за договорното начало при обучението на български специалисти в сферата на следдипломната квалификация. По думите му  само по този начин могат да бъдат осигурени достатъчно кардиолози, гастроентеролози, хирурзи, анестезиолози и други специалисти във всички области на страната. „След приключване на своето обучение, лекарите ще бъдат задължени да работят 3 години на място, посочено от държавата, като са освободени от всякакви такси за придобиване на специалността си\", обясни социалистът. Доц. Йорданов заяви, че трябва да бъде приета методика за формиране на работната заплата на медицинските специалисти на национално ниво, защото това е главната причина младите кадри да напускат страната и да търсят реализация в чужбина.  Проф. Георги Михайлов: Имаме сериозен кадрови дефицит във всички медицински специалности„В страната е налице сериозен кадрови дефицит във всички медицински специалности\". Това заяви в пленарна зала народният представител от ПГ на „БСП за България\" проф. Георги Михайлов. Той обясни, че при лекарската професия - над 50% от лекарите са над 55 годишна възраст и само 9 % са под 30 години, огромната част от специалистите по здравни грижи, които работят на територията на страната, са в пенсионна възраст. „Налице е тежък кадрови дисбаланс в различните региони на страната- както по отношение на специалистите, така и по отношение на общопрактикуващите\", каза още той.Проф. Михайлов заяви, че причините за това са възможността за формиране на възнаграждението от оборота на болничното заведение. По думите му са необходими следните промени -  строга национална система за оценка на заплащането на всички видове медицински специалисти; промяна на взаимоотношенията между университетите и университетските болници, които на практика са разделени, което затруднява обучението и професионалното израстване на специалистите; синхронизиране на медицинските стандарти и правилата за добра клинична практика в реални срокове; легализиране на статута на всички съсловни организации.Проф. Анелия Клисарова: Спешните мерки за преодоляване на проблемите в здравеопазването да са обвързани с бюджета„Човешкият фактор е решаващият, за да има реформа в здравеопазването и за да получим по-добра и качествена услуга. За да има млади, можещи и мотивирани кадри в системата, от особена важност е тяхното обучение, непрекъсната квалификация и кариерно развитие\". Това каза народният представител от ПГ на „БСП за България\" проф. Анелия Клисарова. Тя добави, че за всичко това е необходимо и адекватно финансиране. Народният представител коментира, че много подробно са били представени проблемите на лекарите и медицинските сестри, но за да има стройна и ефективна здравна система не по-малко важни са парамедиците, лекарските асистенти и здравните асистенти, които вземат активно участие в доболничната, болничната, спешната помощ и болниците за долекуване. „Затова с нашето предложение за решение настояваме всички спешни мерки за преодоляване на тежките проблеми в здравната система да бъдат обвързани с бюджета за 2020 г. на НЗОК и държавния бюджет. Предложенията за решение бяха изключително близки по съдържание и естество и затова се надяваме, че ще вземат и адекватните решения\", каза още Анелия Клисарова.", "date": "2019.07.25", "title": "Георги Йорданов: Трябва да спрем изтичането на младите българските медици в чужбина"}
{"url": "http://www.cross.bg/sistema-novata-bileti-1609838.html", "text": "/КРОСС/  БДЖ и „Информационно обслужване\" АД продължават внедряването на новата билетоиздаваща система в повече пунктове за продажба на билети в страната.Системата вече функционира и в бюрото за билетоиздаване на НДК, което е едно от най-големите жп бюра за издаване на билети в страната. В железопътното бюро се извършват около 300 продажби на билети на ден.До края на 2019 г. е предвидено новата билетоиздаваща система да бъде внедрена в билетните каси на още 23 гари и жп бюра в страната.След пълното внедряване на новата система, ще бъде активирана и възможността за издаване на билети онлайн за всички влакове.В края на август се очаква да стартира и пълната функционалност на резервационната система. На определени билетни каси за предварителна продажба ще бъдат монтирани нови модерни двуекранни дисплеи, които да визуализират местата във влака и по този начин да улеснят избора на клиентите. ", "date": "2019.07.25", "title": "БДЖ продължава внедряването на новата билетоиздаваща система"}
{"url": "http://www.cross.bg/iiotova-bulgarski-ezik-1609839.html", "text": "/КРОСС/  В събота, 27 юли, по покана на Асоциацията на българските училища в чужбина (АБУЧ), вицепрезидентът Илияна Йотова ще открие в Пловдив 12-ата им годишна конференция. Откриването ще се състои в хотел „Рамада Пловдив Тримонциум\" от 9.30 часа.В изказването си на конференцията вицепрезидентът Йотова ще постави въпроси за статута на съботно-неделните училища и конкретните ангажименти на българската държава за тяхното развитие. Фокус в изложението на вицепрезидента ще бъде цялостната концепция по изучаването, съхранението и разпространението на българския език не само в съботно-неделните училища, но и в университетите в чужбина, както и разширяването на лекторатите по български език. Илияна Йотова ще акцентира върху острата необходимост от връщането на позициите на българистиката във водещите световни университети.Като национална кауза вицепрезидентът определя привличането на младежи от български произход да получават образование в България. На това бе посветена и наскоро организираната от Илияна Йотова среща с представители на различни министерства и университети. На нея бяха договорени конкретни стъпки за улесняване и мотивиране на обучението в българските висши учебни заведения на чуждестранните студенти от български произход - изтеглянето на рекламната кампания за кандидатстване още през есента на предишната година, възможностите за онлайн кандидатстване и онлайн изпити, както и опростеното издаване на документи за пребиваване в България. Общо бе разбирането за полагане на изпит по български език по европейската езикова рамка.Конференцията на АБУЧ е под надслов „Съхранението на българския език и родовата памет по света - път към Родината. Съорганизатори са Министерството на образованието и науката и Пловдивският университет „Паисий Хилендарски\".", "date": "2019.07.25", "title": "Илияна Йотова ще открие в Пловдив годишната среща на Асоциацията на българските училища в чужбина   "}
{"url": "http://www.cross.bg/sredstva-prevozni-dabdp-1609840.html", "text": "/КРОСС/  Държавна агенция „Безопасност на движението по пътищата\" предлага въвеждане на регулация за електрическите тротинетки в Закона за движение по пътищата и Закона за пътните превозни средства.Този тип превозни средства се разпространяват все повече в целия Европейски съюз, като нашата страна не е изключение. Няколко инцидента с тях показва категорична нужда от разработването на задължителни минимални правила за тяхното безопасно движение по пътищата. Подобно е и мнението на Европейската комисия, която счита, че въпросът с новият тип превозни средства е проблемен, като държавите-членки следва да намерят решения и да предприемат мерки за безопасно движение на електрическите превозни средства.През последния месец ДАБДП направи преглед на европейския опит в тази посока. Подходът на страните-членки е различен - в някои от тях, хората които използват това оборудване се предполага, че са пешеходци и им е позволено да се движат по тротоари и велосипедната инфраструктура, докато в други това е напълно забранено. Максимално разрешената скорост за тях също варира - между 18 (Белгия) до 20 км/ч (Франция, Германия). На места са въведени изисквания за регистрация, застраховка и задължителна минимална възраст на лицата, които ги управляват.С оглед липсата на единен чуждестранен подход и различната специфика в населените места, ДАБДП инициира серия от експертни обсъждания с представители на местната власт и отговорните институции. Държавната агенция счита, че въвеждането на регламент за ползването им в максимално кратки срокове е належащо, особено имайки предвид, че много деца и подрастващи ги използват.Следва да бъдат разписани явни правила за задължителните предпазни средства, които лицата, управляващи електрически тротинетки да носят. Също така, по каква инфраструктура да бъде разрешено използването на подобни ППС. Определяне и на максимална допустима скорост, като мнението на ДАБДП е, че тя не трябва да надхвърля 20 км/ч в градски условия. Чувствителна тема, която също следва да бъде обект на контрол, е минимална възраст за водачите на този тип превозни средства. Предложението на ДАБДП, което ще бъде обект на допълнително обсъждане, е тази възрастова граница да бъде 14 години с възможност за допълнително ограничаване на максимално допустимата скорост на движение на 12 км/ч до навършване на 16 г. Обект на дискусия ще бъде и дали е необходимо въвеждането на задължителна регистрация на електрическите тротинетки и застраховки за тях.  ", "date": "2019.07.25", "title": "ДАБДП предлага регулация за електрическите тротинетки"}
{"url": "http://www.cross.bg/musk-vreme-izvede-1609841.html", "text": "/КРОСС/  Илон Мъск, известен с новаторските си хрумвания, изкуши потребителите в социалните мрежи като предложи пътуване за туристи около Земята с една от своите ракети. Космическият кораб ще разполага с около 1000 пътнически седалки. На борда няма да има тоалетна за пасажерите, но за сметка на това времето на полета ще е кратко - от 15 до 20 минути, а и също така би било неразумно да се позволява на хората да стават от местата си по време на пътуването, пише Marketwatch.Тези дни Мъск е в новините и по друг повод - последната мисия на ракетата-носител „Фалкън Хеви\", собственост на компанията му „Спейс Екс\", която изведе в орбита 24 спътника и друго телекомуникационно оборудване. Мисията бе назначена от Министерството на отбраната на САЩ и завърши успешно. Двата странични бустера, както и централният се приземиха безаварийно, за разлика от миналогодишното тестово изстрелване на ракетата, когато централният бустер пропусна целта си - безпилотен кораб в Атлантическия океан и се разби във водата. По време на същата тази мисия, проведена през февруари миналата година, Мъск изведе в орбита спортен автомобил „Тесла\" с манекен зад волана.Източник  ", "date": "2019.07.25", "title": "Tуристическа обиколкa около Земята за по-малко от 20 минути"}
{"url": "http://www.cross.bg/danni-anadoliev-pulnomoshtno-1609825.html", "text": "/КРОСС/  Председателят на Нотариалната камара Красимир Анадолиев увери по БНТ, че въпреки безпрецедентния теч на данни от НАП, хората могат да бъдат спокойни, че сделките, които минават през нотариусите се проверяват на всички нива. Нотариусите имат връзка с базата данни на МВР, където се проверяват личните ни документи. Свързани са и с базата данни - население или така наречената справка за ЕГН. При прехвърляне на автомобил, проверка на собствеността се прави и в КАТ.Всяко едно пълномощно се въвежда веднага в информационната система и опитите за измами бързо се осуетяват, уверява Анадолиев.Нотариусът приема пълномощно, да речем, ако вие дойдете при нас с идеята да упълномощите дадено лице. Ние имаме близо от 8 години достъп до националния регистър за лични документи към МВР. Тоест, ние сме задължени да проверим самоличността ви, като при проверката визуално аз виждам лицето на съответния човек, който се е явил пред мен и знам, че това трябва да е притежател на съответната лична карта, обясни председателят на Нотариалната камара.Красимир Анадолиев отбеляза, че от Камарата са осигурили достъп на всички банкови институции до тази система, така че те в момента могат и биха могли да проверят представеното пред тях пълномощно.От НАП вече съобщиха, че всеки ще може да направи проверка в новата електронна услуга, която ще бъде публикувана в сайта на агенцията веднага, след като експертите сравнят дали публикуваните данни не са били манипулирани.Гражданите, чиито номера на валидна лична карта, датата на издаване и валидността й е била неправомерно разкрита, в комбинация с трите им имена, ЕГН и адрес, ще бъдат лично информирани от НАП възможно най-бързо. Общият брой на тези граждани е 189, изтъкнаха от Приходната агенция.За всички останали физически лица, за които има незаконно разпространени лични данни, няма необходимост да сменят личната си карта, добавиха от НАП. ", "date": "2019.07.25", "title": "Нотариусите успокояват, че няма да минат опити за измами след теча от НАП "}
{"url": "http://www.cross.bg/ryslan-iztzyalo-vakrilov-1609826.html", "text": "/КРОСС/  Четиричленна българска експедиция ще се опита да направи премиерни изкачвания в долината Чаракуза (Charakusa Valley), разположена в планината Каракорум, Пакистан, като основна цел на катерачите е изключително красивият връх „Nayser Brakk\". Върхът е с формата на четиристенна пирамида с почти отвесни, изцяло скални стени, което го прави изключително сложен технически за изкачване. Така „скромната\" му на пръв поглед височина от 5200 метра се превръща в сериозно изпитание за алпинистите. Досега едва 10-тина души в света са се кавали на върха, като сред тях не е имало български катерачи.Николай Петков и Руслан Вакрилов от АК \"Планинец\", Дойчин Боянов - СК \"Вертикален свят\" и Венцислав Костов от АК „Млад дихател\" се отправят към долината Чаракуза с амбициозната задача да проправят изцяло нов маршрут към върха, извън 3-те маршрута за изкачване, познати досега. Подготовката им е отнела месеци на планиране, издирване и проучване на цялата налична информация за терена, прецизна тактическа и физически подготовка.„Ние ще катерим по изцяло скален терен, в отвес. Идеята ни е да прокараме нов маршрут по „Nayser Brakk\" или по някой от околните ненаименувани върхове, по изцяло скална стена. Техническата сложност на този вид катерене (т.нар. big wall) е много по-висока. Изискват се специални технически умения за изкачване по такъв терен\", разказа Руслан Вакрилов.Николай Петков и Дойчин Боянов са двама от най-опитните ни алпинисти, с множество премиерни изкачвания по трудни стени и върхове. Николай Петков е участник в първата българска експедиция на Еверест през 1984 г., когато бе направен пълен траверс на върха. Дойчин Боянов има зад гърба си много премиери в Каракорум и на Антарктида, както и осемхилядниците Нанга Парбат, Гашербрум 1 и Еверест без кислород. Венцислав Костов е натрупал опит за катерене по дълги стени в Йосемити и планините на Европа и Азия, а Руслан Вакрилов е фотограф и катерач, участник в експедициите Гранитни Алпи и Опашката на Дракона, Патагония (2015-2016г). Участието на Руслан Вакрилов в българската експедиция до долината Чаракуза, е подкрепено от „Оргахим\" с премиум бранда бои SPIRIT. ", "date": "2019.07.25", "title": "Български алпинисти ще проправят нов маршрут към красивия  връх „Nayser Brakk“ в Пакистан"}
{"url": "http://www.cross.bg/asenov-oleg-chlen-1609827.html", "text": "/КРОСС/  Министърът на регионалното развитие и благоустройството Петя Аврамова назначи проф. Олег Асенов за член на Управителния съвет на Агенция „Пътна инфраструктура\". Така се попълва съставът на ръководния орган на агенцията, чийто председател е Георги Терзийски, а член е инж. Иван Досев.Проф. Олег Асенов ще отговаря за тол системата. Досега той беше директор на Национално тол управление. Преди това ръководеше отдела \"Управление на информационна система и инфраструктура\". Бил е и експерт в Екипа за внедряване на системата за електронно таксуване на пътищата. От 2011 г. до момента проф. Асенов е преподавател във Великотърновския университет \"Св. св. Кирил и Методий\".До провеждането на конкурс за нов директор на Национално тол управление длъжността временно ще бъде изпълнявана от Радослав Миленов - началник сектор „Обслужване на потребители\" в отдел „Обслужване на клиенти\". ", "date": "2019.07.25", "title": "Проф. Олег Асенов е назначен за член на Управителния съвет на АПИ"}
{"url": "http://www.cross.bg/razsledvaneto-todorov-boiikov-1609845.html", "text": "/КРОСС/  Трима са вече обвиняемите за кибертероризъм заради хакерската атака срещу приходната агенция. Това са 20-годишният Кристиян Бойков и собственикът и изпълнителният директор на \"ТАД Груп\" - Иван Тодоров и Георги Янков.За Тодоров ще бъде издадена европейска заповед за арест, съобщиха от Специализираната прокуратура.От съобщението става ясно, че по версията тероризъм се работи от понеделник, когато градската прокуратура е изпратила разследването с единствен обвиняем Кристиян Бойков на спецобвинението.Обвиненията са по текст от глава \"Престъпление против Републиката\". Бойков е посочен като извършител на киберпрестъпление, целящо да създаде смут и страх в населението, а Янков и Тодоров - като подбудители.20-годишният младеж и управителят на \"ТАД Груп\" са на свобода срещу парични гаранции от по 20 хил. лева.До международното издирване на собственика на фирмата се е стигнало, защото не бил открит на известните му адреси. По твърдения на адвокатите, ангажирани с разследването, той има служебен ангажимент в Канада, а не се укрива.От прокуратурата твърдят, че базата данни на НАП не е единствената, хакната от тримата. Имало доказателства за нерегламентирано копиране на информация от сървъри на застрахователна компания, фирма, предоставяща интернет услуги и други. В интерес на разследването на този етап имената на институциите и дружествата не са огласени.Информацията, че разследването вече е срещу престъпна група дойде от адвокатите на дружеството.През целия вчерашен ден от прокуратурата отказваха коментар. ", "date": "2019.07.25", "title": " Трима са вече обвиняемите за кибертероризъм заради хакерската атака срещу НАП "}
{"url": "http://www.cross.bg/tyrtziya-sporazymenieto-obyavi-1609831.html", "text": "/КРОСС/  Турското правителство обяви, че прекъсва споразумението за реадмисия, сключено с Европейския съюз през 2016 г., предаде EurActiv, позовавайки се на Euroefe. Решението идва в отговор на санкциите на ЕС заради турските сондажи за газ в кипърски води.В интервю за TGRT турският външен министър Мевлют Чавушоглу обяви новината. По думите му решението е взето не само заради скорошните санкции на ЕС, а и защото съюзът все още не е въвел безвизов режим за турските граждани.Според споразумението в сила от април 2016 г. Турция се задължава да приема сирийски бежанци, пристигащи на гръцките острови, в замяна на 6 милиарда евро и ускоряване на преговорите за премахване на визите за турски граждани през юни 2016 г.\"Споразумението за реадмисия и отмяната на визите трябваше да влязат в сила едновременно. Затова ние прекратихме прилагането на споразумението за реадмисия\", заяви министърът.По думите на Чавушоглу отговорът на ЕС на дейностите на турските плавателни съдове в кипърски води е \"безполезен\". ЕС обяви замразяване на няколко дейности и орязване на 146 млн. евро от предприсъединителните фондове за Турция, с които страната да постигне стандартите на ЕС (повече за санкциите четете тук). Министърът призова съюзът да \"действа като медиатор\", а не да застава на страната на Кипър.Реадмисия в замяна на визиПо силата на споразумението за реадмисия мигрантите, пристигащи на гръцките острови, биват връщани в Турция. ЕС трябва да приема по един сирийски бежанец от Турция в замяна на всеки един нелегален имигрант, влязъл в общността от Турция. Анкара се задължи да връща тези имигранти в страните, от които са дошли.След подписването на споразумението броят мигранти, пристигащи на гръцките острови, намаля драстично - от 150 хил. души на месец през лятото на 2015 г. и 50 хил. в началото на 2016 г. до средно 3 хил. на месец.Броят на реадмисиите обаче е нисък. През последните три години само 1884 души са били върнати в Турция според споразумението, включително 357 сирийци, показват данни на турското вътрешно министерство.В събота турският вътрешен министър Сюлейман Сойлу намекна, че Анкара може да използва контрола на миграцията като инструмент за оказване на натиск върху Брюксел. \"Ясно е, че Европа ни остави сами в това споразумение. Няма никакъв смисъл да се потупваме приятелски по гърбовете. Ако Турция не взема конкретни мерки, никое европейско правителство не би изкарало шест месеца. Ако искат това, ще опитаме\", заяви той.Миналата седмица турското правителство обяви, че ще продължи със сондажите в кипърски води и ще изпрати още един кораб \"възможно най-скоро\".ЕС поиска Турция да спре \"незаконните\" дейности, които нарушават суверенитета на Република Кипър. ", "date": "2019.07.25", "title": "Турция спира да приема обратно бежанци от ЕС"}
{"url": "http://www.cross.bg/talant-metra-sporten-1609829.html", "text": "/КРОСС/  Нургюл Салимова - Спортен талант на „Еврофутбол\", заедно с Габриела Антова - талант от 2017-та и Надя Тончева спечелиха титлата от Европейското отборно първенство по шахмат за девойки до 18 години, което се проведе в Пардубице (Чехия) от 11-ти до 17-ти юли. Българките бяха безапелационни и спечелиха с шест победи и един равен мач.На 23-ти и 24-ти юли се състоя Националния шампионат по лека атлетика за мъже и жени, в който няколко Спортни таланти на „Еврофутбол\" взеха участие. Тихомир Иванов грабна 4-та си титла на скок  височина, след като преодоля от първи опит 225 см. Той направи опити на 233 см, но не успя. Петър Пеев спечели два сребърни медала в спринтовите дисциплини при мъжете. На 100 метра 22-годишният столичанин завърши за 10.69 сек, като победител е Антонио Иванов с 10.58. На 200 метра Петър водеше почти до 150-тия метър, но във финалните метри бе изпреварен отново от Антонио и завърши втори с време 21.18 сек. Антонио, който е трикратен Спортен талант на „Еврофутбол\" грабна втората си титла с 20.85 сек.Параолимпиецът ни Християн Стоянов спечели едни сребърен и един бронзов медал от шампионата. На 1500 метра той финишира втори за 3:55.18 мин. Преди него е Иво Балабанов с 3:48.07 мин. Във втория ден от шампионата Хрис постигна личен резултат на 800 метра с време 1:53.74 мин, което му отреди третата позиция. Първи е Мартин Проданов с 1:52.76 мин.Светлозар Николов - Спортен талант в плуването, зае 37-о място в дисциплината 200 метра съчетано плуване на Световното първенство за мъже и жени, което се провежда в Гуанджу, Южна Корея. 19-годишният пловдивчанин завърши за 2:04.99 мин.  „Еврофутбол\" пожелава още бъдещи успехи на Спортните ни таланти! ", "date": "2019.07.25", "title": "Спортен талант на „Еврофутбол\" Нургюл Салимова е европейска отборна шампионка"}
{"url": "http://www.cross.bg/bansko-gostite-traditziya-1609828.html", "text": "/КРОСС/  От 6 до 10 август 2019 г. по традиция Банско ще се превърне в джаз столицата на Югоизточна Европа. По традиция Първа инвестиционна банка осигурява свободен вход за всички на концертите, които ще се проведят на площад „Никола Вапцаров\" в града.За поредна година почитателите на стойностната музика ще могат да се насладят в Банско на изпълненията на имена от световната сцена. Най-голямото лятно музикално събитие в страната ще уважат Масео Паркър, Рей Джелато, Малина Мой, Джамал Томас бенд, Тони Момрел с Ванеса Хейнс и много други. Сред родните звезди, които ще забавляват гостите на фестивала, са неотразимите Васил Петров и Камелия Тодорова, Лина Никол, Spectrum, Mike Sax & X-Key.Бразилският перкусионист Клаудио Крон ще проведе уъркшоп с автентични инструменти специално за гостите на Джаз Фест Банско. Участниците ще се впуснат в едно изключително забавно афро-бразилско ритмично приключение, наподобяващо карнавала в Рио де Жанейро.На 10-и август 2019 г. Fibank организира традиционна стилна вечеря с гурме специалитети за свои дългогодишни клиенти, партньори и приятели, която ще се състои в Кемпински Хотел Гранд Арена Банско. Специално за гостите на банката на живо ще се изявят Орлин Горанов и Акага, а шоуто ще продължи на площад „Никола Вапцаров\" с изпълнения на Тони Момрел и Ванеса Хейнс.Снимка Архив", "date": "2019.07.25", "title": "Fibank е генерален спонсор на Международния джаз фестивал в Банско за 17-а поредна година"}
{"url": "http://www.cross.bg/park-istoricheski-dryzhestvoto-1609824.html", "text": "/КРОСС/  Комисията за финансов надзор е предоставила данни на Прокуратурата от проверката на \"Исторически парк\" АД - Варна, се казва в съобщение от КФН. Според комисията има вероятност на лицата, придобили от акциите на дружеството, да се предоставя заблуждаваща информация, че заплатената от тях стойност за акциите постъпва в дружеството за реализация на самия проект \"Исторически парк\", а не по сметка на акционерите-прехвърлители.\"За установяване или отхвърляне на това предположение, с мое решение, резултатите от проверката на всички факти и обстоятелства, свързани с правоотношенията, възникващи между дружеството и неговите акционери, са изпратени за запознаване и преценка за последващи действия от страна на Прокуратурата\", казва председателят на КФН Бойко Атанасов.КФН е инициирала проверка на \"Исторически парк\" АД след като е анализира публично оповестената информация за проекта, налична в интернет пространството, електронни медии и социални мрежи, както и в Търговския регистър.Проверката на КФН е установила също, че прехвърлянето на наличните акции на \"Исторически парк\" се осъществява между частноправни субекти. Респективно, правоотношенията, които възникват между тях, също имат частноправен характер. От КФН заявяват, че нямат правомощия по отношение на тях, тъй като правомощията на КФН са единствено при публично предлагане на безналични ценни книжа.В началото на тази година проектът във варненското село Неофит Рилски беше представен като най-големия в света и първи по рода си културно-исторически и развлекателно-образователен парк от такъв вид на стойност 250 милиона лева. Обявената цел бе да се проследи историята на цивилизацията по българските земи от 10 000 години назад до наши дни. ", "date": "2019.07.25", "title": "Прокуратурата подхваща Историческия парк във Варна заради риск от измама с акции"}
{"url": "http://www.cross.bg/ychitelite-prestryktyrirane-otpadane-1609823.html", "text": "/КРОСС/  Министерството на образованието и науката предлага промяна на наредбите за общообразователната и профилираната подготовка, с която делегира повече самостоятелност на учителите при методическото планиране и преподаването според възможностите на учениците в класа. Това е целта на предвиденото отпадане на формалната структура на годишното тематично разпределение. Отпадат и изискванията за заверката му при преструктуриране.Целта е да се постигне по-голяма гъвкавост, оперативност и ефективност в процеса на обучение, а също и да се преодолее съществуващия формализъм. Започва префокусиране от документите към резултатите. На учителя се дава свободата да адаптира своята работа към темповете във всеки конкретен клас, за да постигне очакваните резултати, като в същото време от него се изисква ритмичност на учебните дейности и изпълнение на учебната програма в нейната цялост. Това са мотивите за предложените изменения.Проектът е изготвен в резултат на срещи с колективите на различни видове училища и след дискусии с регионалните управления на образованието за необходимостта от отпадане на административната тежест. В момента учителите трябва в началото на годината да подготвят разпределение за преподаване на темите в учебната програма, което стриктно да следват, и задължително при преструктуриране на учебното съдържание, да искат и получат заверка от директора. Този момент от тяхната работа подлежеше и на проверки от експертите в регионалните управления. Промените са обявени за обществено обсъждане в срок от един месец. ", "date": "2019.07.25", "title": "МОН предлага учителите свободно да планират работата си в клас"}
{"url": "http://www.cross.bg/bluskani-razkazvat-obizhdani-1609830.html", "text": "/КРОСС/  Журналисти от ПИК се оплакаха, че са били нападнати, блъскани и обиждани от симпатизанти на Демократична България по време на протеста и контрапротеста срещу кандидатурата на Иван Гешев за главен прокурор. Репортери от медията разказват, че са били обиждани, нападани и блъскани под погледите на полицията, която така и не се е намесила. Най-мекото, което чухме за себе си е \"Боклуци\", разказват репортерите. ПИК Тв направи извънредно студио, за да разкажат журналистите за преживения ужас.Кадър ПИК Тв", "date": "2019.07.25", "title": "Нападнаха екип на ПИК по време на протеста срещу кандидатурата на Иван Гешев"}
{"url": "http://www.cross.bg/raiichev-nyama-radev-1609812.html", "text": "/КРОСС/  България няма избор относно сделката за новите изтребители F-16, защото страната ни няма армия и на практика САЩ ни пазят и те имат главната дума. Това заяви пред bTV социологът Андрей Райчев по отношение на наложеното вето от президента Румен Радев на ратификацията на договора за покупка на американските самолети. Спорен Райчев няма нищо скрито относно сделката.\"Не виждам голяма разлика между позицията на Борисов, Каракачанов и Радев. Те се опитват да запазят достойнство в трудна ситуация. България трябва да подпише договора, няма как\", коментира социологът. Той изтъкна, че причината да имаме някаква национална сигурност се казва САЩ, но по думите му Щатите обаче губят престиж в тази история.Според политическият психолог Антоанета Христова, президентът е човек, който иска последното дума да е неговата. Тя подчерта, че като експерт по темата, държавният глава бил особено чувствителен какви изтребители ще купим. \"На първо място това е ценностен избор, на второ - това е правилното съотношение цена-качество. На трето - това е тема от много висок национален интерес. Когато говоренето за всички тези неща е невидимо за всички, тогава излагаме на риск националната си сигурност. Това, което се случва в публичното пространство по темата, е огромна грешка на полиците\", смята Христова.Райчев и Христова коментираха и обрата за машинното гласуване. Вчера депутатите приеха окончателните промени в Изборния кодекс, с които отмениха машинния вот на изборите за местна власт. \"Машинното и електронното гласуване са пропагандни приказки и заблуждаване на народа, че нещо ще се промени. ГЕРБ са прави - не трябва да се реформира добре работеща система. Всичко това са самоцелни предложения на периферни политици\", подчерта Райчев.Грешката на ГЕРБ е, че не обясниха промяната на своята позиция в последното гласуване. Не обясниха защо го оставят за след местния вот. Винаги, когато правиш промяна на тезата си, трябва да я аргументираш пред избирателите, за да не бъде основа за манипулация, допълни още психологът.Припомняме, че вчера президентът Румен Радев настоя за още дебати и отговори за истинската цена на F-16.В отговор на това Горанов призова Радев да действа почтено , без провокации и легитимно. ", "date": "2019.07.25", "title": "България няма избор за F-16 - трябва да подпише, смята Андрей Райчев"}
{"url": "http://www.cross.bg/vuprosi-zabolyavaneto-praseta-1609817.html", "text": "/КРОСС/  „Коментарът на еврокомисаря по храните, че може да загубим свиневъдството си, не е изненада.  Преди две години в парламента ние зададохме много въпроси, от които беше ясно, че заболяването настъпва. Това, което каза той вчера, го казахме и ние\". Това заяви секретарят от ПГ на „БСП за България\" Пенчо Милков пред журналисти в парламента. Той обясни, че има добри практики за превенция, които са били предприети в други държави, но у нас - не. „Виждахме как заболяването настъпва, как преминава границата и след това как се разпространява и няма отговори на много въпроси. Имаше усещане, че всичко е наред, построили сме километрова ограда, но това не е така. Няма как с еднометрова ограда да спреш  заболяването\", коментира той. Според него по време на разплода на дивите прасета, когато по принцип  е забранен ловът, е трябвало да бъде разрешен отстрелът им. По думите му тогава разпространението на заразата е било едновекторно - от дивите прасета, и е можело да бъде спряно така, но  министърът на земеделието не е разрешил отстрела им. „Вече каквото и да се направи с дивите прасета няма значение, защото векторите на разпространение са много - дивите прасета умират, други животни разнасят това заболяване при контакт с труповете; границата на България с Румъния не беше затворена за продукти от свински произход и фуражи докато там се разпространяваше заболяването\", обясни той. Милков заяви, че сега другите държави ще затворят границите си с България за продукти от свински произход, за фуражи и за зърно. „Проблем е и че у нас няма нормативен акт как да бъдат умъртвявани животни в такъв обем. Сега у нас го правят с пяна в различни сгради. Това оставя много въпроси\", каза той. По думите му стои въпросът и с унищожаване на труповете на животните след като бъдат убити. Социалистът подчерта че 40 000 животни трябва да бъдат загробени в Бръшлен, който е вододайна зона. Той каза, че повече от две години народни представители от левицата задават въпроси за  този проблем, проведена е и среща с участие на румънски представители, евродепутати, областния управител на Русе, ловджии. Според него на тази среща е било изказано общото мнение, че действията на държавата са неадекватни. „Трябва да се каже на хората какво да правят в следващите няколко дни и месеци, какво трябва да направят и какво ще бъде направено от държавата, за да не се налага на места хората и представителите на местната власт сами да се чудят как да се справят\", заключи Пенчо Милков.  ", "date": "2019.07.25", "title": "Пенчо Милков: Коментарът на еврокомисаря по храните, че може да загубим свиневъдството си, не е изненада"}
{"url": "http://www.cross.bg/koreya-more-raketi-1609813.html", "text": "/КРОСС/  Северна Корея изстреля днес две ракети с малък обсег в морето, съобщи южнокорейската армия, цитирана от Асошиейтед прес. Това са първите изстрелвания от над два месеца и явна тактика за оказване на натиск върху Вашингтон в момент, когато севернокорейски и американски представители са се заели с трудната задача да подновят ядрените преговори, отбеляза агенцията. Комитетът на началник-щабовете на въоръжените сили на Южна Корея каза, че ракетите са били изстреляни от зона, намираща се близо до крайбрежния град Вонсан. Те са прелетели около 430 км и са паднали във водите на Източно море, известно още като Японско море, отбеляза ДПА. Южнокорейски източник от отбраната, пожелал анонимност, каза, че според първоначални анализи и двете ракети са били изстреляни от преносими установки и са летели на максимална височина от 50 км. Пхенян е недоволен от планираните военни маневри на САЩ с Южна Корея и ракетните изпитания може би целят да изпратят на Вашингтон послание какво ще стане, ако дипломацията се провали, отбеляза АП.", "date": "2019.07.25", "title": "Северна Корея изстреля две ракети с малък обсег в Японско море"}
{"url": "http://www.cross.bg/lovtzite-beshe-svine-1609815.html", "text": "/КРОСС/ *- За проблема не се говори от миналата година, той бе поставен на масата още през 2014 г., когато беше регистрирано първото огнище в балтийските държави. Още тогава на ловен съвет - най-висшия консултативен орган към министерството на земеделието, беше направена презентация от Българската агенция по безопасност на храните (БАБХ) и започнаха разяснителни дейности за тежките последици от това заболяване. Типично по нашенски, не само администрацията, но и хората живееха с мисълта, че този проблемможе да ни се размине. Последствията са видими.- Никой не може да каже със сигурност дали тези мерки са достатъчни. Ситуацията във всяка държава е специфична, а у нас сега - и особено динамична. Първо, има сезонен пик на разпространението на заболяването - точно през юли и август. Второ: никоя държава в Европа не е открила универсален и най-добър начин, чрез който доказано и с гарантирана ефективност да може да противодейства на разпространението на вируса. Имаме единствено положителния опит на Чехия. Там за разлика от нас се реагира мълниеносно при първото регистрирано огнище, което за техен късмет беше в ловно стопанство в слабонаселен район. Успяха, без да жалят средства. Министър Танева разказа, че шест месеца борба с африканската чума е струвала на чехите близо 12 млн. евро. И от близо година те нямат потвърден случай. Чехия е единствената държава в ЕС,която в момента е призната от ЕК за държава, свободна от африканска чума.- Този огромен финансов ресурс е използван за изключително малка площ: обявено е извънредно положение, мобилизирани са специални сили, които със снайпери през нощта са отстрелвали животните. Това е дало резултат.- Не мисля, че това би дало същия резултат в България. Най-малкото, защото при нас проблемът вече се разпростира на много по-голяма площ. За 5 дни 15 огнища предимно при домашно отглеждани животни.Осъзнаваме изключителната сериозност на положението, затова не възразихме остро, персонално аз, срещу мерките, които се предложиха от министерството на срещата, която се проведе миналата седмица. Според ментрябва да проявим търпение, за да видим дали, приложени на терен, тези мерки ще дадат резултат. До момента нито една от мерките, която беше прилагана и предлагана, не беше приложена в цялост, за да се видиефектът от нея.- Шефът на БАБХ д-р Дамян Илиев каза, че дивата свиня е един от векторите за разпространение на заболяването. Но не е единственият и не е най-големият. Една от мерките, която беше приложена, бе да се намали популацията до 0,5 животни на 100 ха, дори ако е възможно - до 0,3. Ние имаме под едно животно на 100 ха, т.е. трябва да я намалим наполовина. Аз мога да гарантирам на всички български граждани, чебългарските ловци положиха максимални усилия през ловния сезон да отстрелят колкото може повече диви свине. Това е факт. Официалната статистика обаче сочи друго и това е проблем, който съществуваше. Липсвадобра координация в действията между отделните институции по места. Вече е говорено многократно, но миналата година имахме сериозни затруднения по събирането на пробите от отстреляните животни, по навременното транспортиране до единствената към онзи момент лаборатория, както и забавеното връщане на информация. Дори често изобщо нямахме обратна връзка.- Да. Ловците нямат възможност дълго да съхраняват дивечовото месо. Ловни дружинки отстрелват повече от 100 диви свине на сезон. Ако една проба се забави с повече от две седмици, с какви хладилни камери трябвада разполагат? Това беше сериозен проблем, който демотивира и отблъсна част от ловците. И голяма част от отстрела не беше отчетен. Държавата не получи проби за тези животни. Доколкото разбрах, вече има договорености с частни лаборатории, които да изследват проби за АЧС. Те ще се плащат от БАБХ. Аз лично не одобрявам, че държавата се отказа да подпомага ловците, когато предават проба за трихинелоза, задължителна към тази за АЧС. Миналата година ловецът плащаше 50 стотинки за пробата за трихинелоза,иначе струва около 12 лв. Това беше единствената компенсация, която ловците получаваха за това, че предават проби. В момента тези компенсации са премахнати. В новата заповед на министър Танева сепредвижда при индивидуален лов ловците да бъдат подпомагани с 50 лв. През октомври, ако няма съществена промяна на епизоотичната обстановка, трябва да започне груповото ловуване на дива свиня.Вероятно ще има последваща заповед. Но това също е проблем.- Че няма прогнозируемост. Излиза указание, а не заповед, която бихме могли да оспорим по съдебен ред. Указанието е задължително за хората в системата, те започват да притискат нашите структури, а те - ловците.Правихме например ями за загробване на трупове и останки от диви свине. Но указанията за тях бяха изменени няколко пъти за месец. Ние тъкмо успявахме да запознаем хората с указанието и то веднага се изменя. Товасъздава затруднения и при служителите на отделните ведомства. десетки години, за да се справим сафриканската чума- Това е стара битка. Ние не бяхме съгласни с указанията. Опитахме в серия от срещи да обясним, че отговорността да се определят местата за ямите, както и те да се изкопават само с усилията на ловците, не може да е само тяхна. Ямите се направиха, без да се съобрази дали там е имот, който не позволява изграждането им. Съгласно инструкцията те трябва да са на недостъпни места, а никой не е предвидил какво се случва след запълването. Знаете ли, че дивата свиня е склонна към канибализъм? Тя би могла да се храни с трупове и това би създало сериозен проблем за разпространение на заболяването. Има и други начини. В една от европейските страни държавата предостави пластмасови контейнери на всяка ловна дружина. Тези контейнери се изпразват всеки понеделник, дезинфекцират се, а останките се извозват от екарисажен автомобил. В България биха били необходими около 3000 такива.- На срещата ни бе съобщено, че планират да предприемат мерки и че ситуацията е кризисна. Апелираха да подкрепим министерството за справянето му с този проблем. Безспорно ситуацията е тежка - има вечезасегнати и индустриални комплекси. Разпростре ли се в значителна степен заболяването сред популацията отдиви свине, неговото изкореняване може да отнеме десетки години. В Испания например през 1974 г. е регистрирано първо огнище на болестта по диви свине. Знаете, че деликатесът \"Хамон серано\" се прави от свободно отглеждани диви или полудиви свине от специална порода. Правителството е било принудено да събори всички стари свинарници, разположени до горите, и да построи на стопаните нови, които позволяват дезинфекция, миене, обезпаразитяване. Чак през 1998 г. ЕК обяви Испания за страна, свободна от АЧС. Аз изказах резервите си пред министъра. Обясних, че единственият възможен лов, който може да се извърши към настоящия момент според българското законодателство, е индивидуалният. Но той не е масов, не едобре познат за българските ловци.- Ловците с такова право са около 1/3 от всички ловци в страната, или по-точно казано, не са повече от 30 - 40 хиляди от общо 130 000. В България няма традиция за такъв лов, не можем да очакваме, че нашитечленове изведнъж ще се обърнат към него. Освен това той не е лесен или толкова приятен - нямаш компания, заставаш на едно място, ядат те комари, мухи. Вероятността за успех изисква изключителни познания, коитоне всеки ловец притежава. Инфорчирах министър Танева, че не може да очакват значителен отстрел на диви свине в момента.- За да практикува индивидуален лов, ловецът трябва да има придобито право за подборно ловуване. Това е вторична квалификация, с изпит за правоспособност. Без този документ ловецът няма право да излезе и даловува индивидуално. Подборното ловуване обучава ловците как да определят възрастта на животни, да различават мъжки от женски, коя е майката в стадото и т.н. Там ловецът има възможност за преценка - да огледа животното, да прецени трябва ли да бъде извадено от популацията и т.н. Затова е по-сложно итрябва допълнителна квалификация.Има и други фактори. Годината беше много дъждовна, растителността в момента е висока и има много шума. Онзи ден бях на наблюдение - малките на дивата свиня, приплодите, както терминологично ги наричаме, са 7-8килограма - твърде малки са, за да се виждат в буйната растителност. Освен това е много горещо - животните излизат в комплексите за хранене в тъмната част на денонощието, когато ловът по закон е забранен. Ниенямаме право да ползваме уреди за нощно виждане, за да ловуваме - законът го забранява. По това време на годината царевицата е в т.нар. фаза на восъчна зрялост, масово дивите свине пребивават в масивите, тамсе хранят и почиват, почти не излизат от нивите. На практика е изключително трудно да се проведе успешен ловен излет. Няма да е достатъчно ефективно, дори всички ловци, които притежават тази правоспособност, да се включат в този лов по това време на годината.- Говорих с министър Танева, че би било много по-ефективно, ако се удължи срокът за групов лов с две седмици или с месец след края на ловния сезон. Това ще е от 15 януари до края на февруари например.Тогава много по-ефективно би могла да бъде намалена популацията. Ако имаше две седмици групов лов в повече през миналия сезон, сега нямаше да коментираме въпроса с популацията на дива свиня.Това не се случи, за да стане то, е необходима законодателна промяна, която да даде възможност на министъра на земеделието след съгласуване с министъра на околната среда не само да забранява и временно даограничава сроковете за ловуване, а да може да ги удължава. Например - да се удължи ловният сезон и когато шумата в гората е опадала, има достатъчна видимост, често има снежна покривка и женските все още не сародили.- Аз не исках да коментирам този брифинг, преди да видим черно на бяло заповедта на министъра. Тя вече е публикувана и в известен смисъл променя първоначалното намерение. Според нея в близост до огнищата наАЧС ловът ще се извършва само от служители на държавното ловно или горско стопанство и от лицата, притежаващи удостоверение за подборно ловуване на дива свиня...Тоест в своята заповед министърът не еизключила ловците и не е ограничила индивидуалното ловуване. На места ловните сдружения отказват да издават разрешения за подборно ловуване, имат това право. Сред основните причини е съществуващото недоверие, че ловците, на които е дадена възможността да ловуват индивидуално, може да се изкушат да отстрелят вид, който не е разрешен - сърна, благороден елен. Както казах - не много голяма част от ловците имат такова право, от тук възникват конфликти. Те казват: \"Ние сме един колектив, една компания, ловна дружина. Но ние двамата имаме право да ходим на лов, а другите десет ще стоят и ще ни гледат.\" Понякога причините са изключително прозаични. Може би с тези действия министерството се опитва да преодолее нежеланието на ловните колективи да подпомогнат усилията, като предоставят разрешителни за индивидуален лов.- Оптимист съм, че министър Танева започна с конкретни мерки, макар и непопулярни. Бих бил още по-голям оптимист, ако в Закона за държавния бюджет за 2020 г. залегне отделно перо за агенцията по храните, койтоцелево да бъде разпределен за борба с АЧС. Искам да се промени тонът на говорене - искам на българския ловец да се гледа не като на административен служител, който е длъжен за нещо, а като на партньор,който би могъл да подкрепи държавата. Независимо от всичко ловците го правят.Източник", "date": "2019.07.25", "title": "Васил Василев: Ще са нужни десетки години, за да се справим с   африканската чума"}
{"url": "http://www.cross.bg/komisiya-gerb-firmata-1609820.html", "text": "/КРОСС/  Парламентът създаде Временна анкетна комисия за изясняване на всички факти и обстоятелства около случая с източване на информация от електронната база данни на Националната агенция по приходите (НАП), предаде БГНЕС.Комисията ще бъде в състав от 15 народни представители, по трима от всяка парламентарна група и ще действа в срок от 3 месеца, след което ще изготви доклад.Комисията оглавява депутатът от ГЕРБ Красимир Ципов, а негов заместник ще бъде проф. Румен Гечев от \"БСП за България\".Инициативата е на ръководството на ГЕРБ, което възложи на ПГ да го предложи в пленарната зала след заседание на партийното ръководство преди ден.Според Изпълнителната комисия на ГЕРБ станалата публично достъпна лична и данъчно-осигурителна информация за милиони българи е изключително чувствителна тема и формирането на временна комисия в българското Народно събрание би допринесло за изясняването на всички факти около кибератаката.Случаят с източените данни на милиони българи от НАП вече се разследва от Специализираната прокуратура, а досега единственият обвинен за нея е 20-годишният IT специалист Кристиян Бойков.ГДБОП влезе и във фирмата, където той работи и иззе множество документи и техника. На този етап задържан по случая е и търговският директор на фирмата Георги Янков. ", "date": "2019.07.25", "title": " Парламентът създаде анкетна комисия за хакването на НАП"}
{"url": "http://www.cross.bg/dyshi-politzai-kabyl-1609816.html", "text": "/КРОСС/    Над 50 души бяха убити за 12 часа в Афганистан, предаде ДПА. Най-малко 12 души загинаха при три експлозии в афганистанската столица Кабул, предаде Ройтерс. \"Първо избухна прикрепена към минибус магнитна бомба, след това близо до мястото, където бе взривен бусът, се взриви атентатор самоубиец, а третата атака бе извършена с кола бомба от неизвестни екстремисти\", каза говорителят на афганистанското вътрешно министерство Насрат Рахими. Атаките бяха извършени, докато американският генерал Джоузеф Дънфорд, председател на Съвета на началник-щабовете на въоръжените сили на САЩ, провеждаше среща с високопоставени американски служители и служители на НАТО в Кабул. При трите експлозии в Кабул са ранени 27 души, съобщи говорителят на афганистанското министерство на здравеопазването Уахидула Маяр. Отговорност за нападението с колата бомба поеха талибаните. Техният говорител Забиула Муджахид заяви, че при атаката е бил атакуван конвой на \"чуждестранни нашественици\", минаващ през района. Все още никой не е поел отговорност за останалите две атаки. Деветима цивилни, сред които шест жени и три деца, бяха убити при експлозия на път в провинция Нангархар, Източен Афганистан, отбелязва ДПА. Най-малко 35 полицаи бяха убити и 12 души, сред които шестима полицаи, бяха ранени при нападение на талибаните в провинция Тахар, Северен Афганистан, предаде ДПА, като се позова на афганистански служител. Талибаните са атакували три контролни пункта и военна база, използвана от полицията. По данните на друг афганистански служител убитите полицаи са 43, а деветима полицаи са в неизвестност, като талибаните са превзели базата и са я унищожили", "date": "2019.07.25", "title": "Експлозии в Кабул, загинаха над 50 души за 12 часа "}
{"url": "http://www.cross.bg/deteto-beshe-bolnitza-1609822.html", "text": "/КРОСС/  Момченце на 1 година е починало в Плевенската болница. Твърди се, че за 12-часовия престои в лечебното заведение медицинските лица дори не са успели да му сложат абокат. След като NOVA съобщи за случая, министърът на здравеопазването Кирил Ананиев назначи спешна проверка на случая.На 10 юли семейството се прибира от море с малкия Александър. Детето вдига температура, повръща и има стомашно-чревни проблеми. Консултирали са се с личен лекар, след това в частна клиника в Плевен и е препоръчано домашно лечение. В продължение на 3 дни температурата на детето не спада и родителите са потърсили помощ в Университетската болница в Плевен.„Детето беше наистина в лошо състояние, но беше подвижно, плачеше постоянно, беше с температура до 39 градуса. Приеха го в детско отделение, в лаборатория, за да му бъдат направени кръвни изследвания. Настаниха в инфекциозно отделение. Навикаха ни какво правим в Плевен, защо сме отишли вечерта. Приеха ни. Сложиха ни система, от която изтече много малко и беше спряна. Казаха ми да му давам останалото от двете банки през устата. На всяка глътка детето изхождаше. Повиках сестрата, тя ми каза, че важното е, че не повръща\", разказа майката на Александър - Велислава Иванова.По думите й на следващия ден сутринта детето е било с влошено състояние и с много висока температура - 39,7 градуса. На детето е даден антибиотик и урбазон.„Малко след това детето започна да гледа в една точка и не реагираше по никакъв начин. Извиках ги. Удариха му два шамара и разбрах, че детето е изпаднало в шок. Тогава дойде жена - не знам сестра или лекарка беше, дойде още една жена и преместиха детето в друга зала. Сложиха му инжекции. Сложиха му кислород. През останалото време сестрите се опитваха да намерят вени. Лекари почти не влизаха\", разказа още майката.„Искаме справедливост. Искаме да се направи нещо, за да няма други деца като нашето\", добави тя.Адвокатът на семейството Стефан Гецов обясни, че е поискал ексхумация на детето, тъй като не е направена аутопсия на детето.„Касае се за престъпление, при което при действията си лекарите и сестрите в болницата са постъпили немарливо или са проявили незнание в резултат, на което е настъпила смъртта на детето. За съжаление, бездействието на медицинските специалисти се пренася към прокуратурата. Прокурорът, който беше избран на случаен принцип, си направи отвод. Това ще затрудни изключително разкриването на това престъпление\", обясни адвокатът.Говорителят на УМБАЛ - Плевен Момчил Цветков заяви, че детето е било с тежка чревна инфекция, силно обезводнено. „Лекарите от плевенската болница не са знаели, че на детето е било приложено някакво, макар и неефективно, лечение. Виждат, че е в много лошо. Имало е преглед на детето. Направени са изследвания, които преди това не са направени. На малко дете не може да се влее цяла система. Детето наистина е прието в много тежко състояние\", заяви той.Специалистът по медицинско право д-р Мария Петрова коментира в ефира на „Здравей, България\", че в България липсва стандарт за начина, по който се води медицинската документация и по всяко време може да се впишат в документите извършени действия от медицински лица: „Не мога да приема обяснението на говорителя на болницата, че детето не е лекувано 4 дни. Това дете има личен лекар, който е направил някакви усилия, детето е преглеждано в частна  болница и не са безотговорни родителите. Те просто са спазили указанията за продължаване на домашното лечение.  Във времето, в което дете е прието в болницата, по думите на родителите лекарите са подходили с неохота и независимо от тежкото състояние на детето е имало въпроси защо от Ловеч отиват в Плевен, т.е. никой не изхожда от състоянието на детето\", добави тя. ", "date": "2019.07.25", "title": "Дете на 1 година почина в Плевенската болница, съмнения за лекарска немарливост"}
{"url": "http://www.cross.bg/zhivotni-hilyadi-purvi-1609818.html", "text": "/КРОСС/  Първи случай на африканска чума при дива свиня и в община Лом. Животното е намерено мъртво от рибари.Междувременно жители на монтанското село Комощица сами решиха да пазят прасетата си от болетта. В селото е създаден пропускателен пункт за дезинфекция и организация никой да не доближава домашните животни. Хората се надяват така да спасят животните си.В Русенско отложиха евтаназията на 40 хиляди прасета в свинекомплекса в  Бръшлен. Оказа се, че теренът, избран за загробване на мъртвите животни, не е одобрен от Басейнова дирекция. Целта е да се елиминара опасността заразато да влезе в подпочвените води.В свинекомбината прасетата измират масово, научи NOVA от свои източници.В другото голямо огнище край Русе - фермата в Николово -  са евтаназирани 2 хиляди животни за 4 дни. ", "date": "2019.07.25", "title": " Първи случай на африканска чума при дива свиня и в община Лом"}
{"url": "http://www.cross.bg/seiifove-zakonodatelstvoto-bankovi-1609821.html", "text": "/КРОСС/  Депутатите разшириха обхвата на мерките срещу изпирането на пари с приети на първо четене промени в законодателството, съобщава БТА. \"За\" законопроекта за изменение и допълнение на Закона за мерките срещу изпирането на пари гласуваха 78 народни представители, други 32 се въздържаха.С измененията в обхвата на закона вече попадат и лица, които съхраняват, търгуват или действат като посредници в търговията с произведения на изкуството. Това става в случаите, когато стойността на сделката възлиза или надвишава 10 000 евро. В обхвата на законодателството са и лицата, които по занятие предоставят услуги за обмяна на виртуални и признати валути без златно покритие, както и доставчиците на портфейли, които предлагат попечителски услуги. С гласуваните на първо четене текстове се въвежда забрана за разкриване или поддържане на анонимни банкови сметки, сейфове или банкови сейфове на фиктивно име.Промяната в законодателството се налага във връзка с приетите от ЕК нови изисквания за намаляване възможностите за превенция и за противодействие на изпирането на пари и финансирането на тероризма.В мотивите към предложението се отбелязва, че ако въпросните изисквания не бъдат въведени в българското законодателство, това ще се отрази негативно на процеса по присъединяване към Валутния механизъм ERM и Банковия съюз.По предложение на народния представител Дилян Димитров от ГЕРБ срокът за получаване на предложения между двете четения бе удължен.Иван Иванов от \"БСП за България\" коментира пред журналисти, че е необходимо законът да бъде прецизиран между двете четения. \"Няма необходимия механизъм да бъде точно и ясно прилаган законът\", коментира Иванов.Той бе категоричен, че по отношение на разширяването на кръга от лица, които трябва да докладват пред ДАНС за сделки, не е желателно \"счетоводителите да бъдат превръщани в доносници\". Поводът за опасението му е предвидената промяна, с която и счетоводителите попадат сред кръга от лица, които са длъжни да идентифицират клиентите си при установяване на търговски или професионални отношения при извършване на операция или сключване на сделка. ", "date": "2019.07.25", "title": "На първо четене: Забраняват анонимните банкови сейфове"}
{"url": "http://www.cross.bg/profili-facebook-zaradi-1609819.html", "text": "/КРОСС/  Facebook премахна профили от Русия, Украйна, Тайланд и Хондурас в пореден ход срещу \"координирано неавтентично поведение\", съобщиха от компанията, цитирани от БТА.В четирите държави са били затворени общо 294 профили и 1509 страници.От Facebook казаха, че свалят страници, групи и профили заради тяхно поведение, а не заради съдържанието, което са публикували.Компанията предприема наказателни мерки срещу подобни акаунти в световен мащаб, след като стана обект на критики, че не е разработила инструменти достатъчно бързо, за да се бори с екстремистко съдържание и пропагандни операции.\"Във всеки един от тези случаи, хората зад тази дейност са били в координация един с друг и са използвали фалшиви профили, за да се представят подвеждащо\", посочи Натаниъл Глайчър - ръководител на отдела по киберсигурност, в електронно писмо до \"Ройтерс\". ", "date": "2019.07.25", "title": " Facebook премахна близо 300 профила заради поведението им в мрежата"}
{"url": "http://www.cross.bg/partida-suobshti-tyrtziya-1609848.html", "text": "/КРОСС/  Доставките на първата партида компоненти от руските зенитни ракетни системи С-400 в Турция са завършени, съобщи днес турското военно министерство.Доставките бяха осъществени с 30 полета на руски транспортни самолети до военновъздушната база „Мюртед\" край Анкара.Втората партида също ще бъде доставена до Анкара, съобщи източник от турското министерство на отбраната, цитиран от местни медии.По-рано руски източник съобщи, че втората партида компоненти ще включва 120 ракети за системите и ще бъде доставена по море „в края на лятото\".Турция продължава преговорите за закупуване и на американски ракети \"Пейтриът\" и за 1 батарея френски ракети SAMP-T. ", "date": "2019.07.25", "title": " Русия завърши доставката на първата партида С-400 в Турция "}
{"url": "http://www.cross.bg/kyba-ikonomikata-lavrov-1609809.html", "text": "/КРОСС/  Русия ще продължи да подкрепя Куба във всички области и ще й помогне да укрепи икономиката си, заяви вчера руският външен министър Сергей Лавров по време на посещение в Хавана, предаде Франс прес.\"Ще продължим да подкрепяме Куба във всички области, не само морално и политически, не само чрез развитие на техническото и военното сътрудничество, но и чрез насърчаване на търговията, икономическите проекти, които ще позволят на икономиката на тази страна да бъде по-силна срещу външни атаки\", каза той на съвместна пресконференция със своя колега Бруно Родригес, пише БТА.Лавров разкритикува затягането на американското ембарго срещу острова, чиято цел е да накаже Куба заради подкрепата й за правителството на Николас Мадуро във Венецуела.  ", "date": "2019.07.25", "title": "Русия разкритикува US-ембаргото върху Куба  "}
{"url": "http://www.cross.bg/danni-lichni-prilozhenieto-1609862.html", "text": "/КРОСС/ Вече е достъпно приложението, чрез което всеки гражданин може да разбере дали негови лични данни са станали обект на неоторизиран достъп.Справка в приложението може да се направи  след въвеждане на ЕГН и номер на мобилен телефон.Резултат дали има неправомерно разпространени лични данни ще бъде изпратен на въведения от Вас мобилен номер. ", "date": "2019.07.25", "title": "НАП пусна приложението за проверка за нарушена сигурност на лични данни"}
{"url": "http://www.cross.bg/gechev-partiite-protzenta-1609802.html", "text": "/КРОСС/  \"В Европа от членския внос няма как да се покриват повече от 2-3 процента, максимум 5 от разходите на партиите. Никъде в света от членския внос не могат да се покрият всички разходи. С това предложение на ГЕРБ, България става уникална страна в Европейския съюз, в която партиите се финансират само от членски внос и от фирми - нека обществото прецени дали това е в плюс или минус.\" Това заяви народният представител от ПГ на \"БСП за България\" Румен Гечев пред НТВ. Той посочи, че от 25 години насам тенденцията в Европа е категорична - над 90 процента от средствата идват от бюджетни субсидии- за 26 страни членки от ЕС. По думите му само в Холандия и Германия половината от средствата са от бюджета, половината - от частни фирми. \"Всяка фирма или физическо лице в момента може да си напазарува партия. Партиите са на пазара както продажба на обувки\", коментира още професор Гечев. Той подчерта, че хората, които ще финансират партиите, ще определят политиките на партиите.По повод сделката за Ф-16, Гечев коментира: \"Ние плащаме накуп и евентуално ще получим стоката след 4 години. Конкурентите на американските производители от Западна Европа предлагаха 5-годишно разсрочено плащане, с 5 равни вноски. Какви са гаранциите на българската държава за тази огромна сума, без ДДС - 2 милиарда и триста милиона лева\". Той цитира договора, в който се казва, че купувачът се задължава да заплати на правителството на САЩ общата стойност на изделията, дори ако цената надхвърля прогнозните суми и правителството на САЩ не обезпечава и не предоставя гаранция за което и да е от изделията, продадени по силата на споразумението. Проф. Гечев коментира, че САЩ могат да увеличат цената с 10 процента без предупреждение и над 10 процента с предупреждение. \"Ние плащаме колосална сума\", заключи Гечев.   ", "date": "2019.07.25", "title": "Румен Гечев: Партиите са на пазара както продажба на обувки "}
{"url": "http://www.cross.bg/svoge-grad-svoge-1609810.html", "text": "/КРОСС/  Шоколад „Своге\" отбелязва своя 25-ти рожден ден, който съвпада и с 25-тата годишнина от придобиването на шоколадовата фабрика в град Своге от глобалната международна компания - Mondelez International. 2019-та е година на чествания за компанията, която планира мащабна комуникационна кампания за шоколадите „Своге\", както и за производствения център в града.Историята на една от най-старите марки шоколади у нас е дълга и интересна. Официално заводът в град Своге е открит през далечната 1924 година в дефилето на река Искър - локацията предоставя прекрасни климатични условия и нужния воден ресурс за задвижване на производството и връзка с доставчици и потребители, посредством минаващата през града железопътна линия. Производството в града стартира с 300 души персонал, които произвеждат разнообразни шоколадови продукти. През 1947 г.  фабриката е национализирана и се превръща в завод за шоколадови изделия „Република\". В края на 1993 г. фабриката бива закупена от международната компания Крафт Якобс Сушард и още в началото на следващата година са представени множество нови марки на българския пазар, сред които и шоколади „Своге\", които и до ден днешен присъстват на рафтовете в магазините. През 2013 година компанията собственик на завода в град „Своге\" променя своето име и се превръща в Mondelez.  Към момента в завод „Своге\" се произвеждат повече от 150 разновидности на продукти от портфолиото на компанията в над 40 вкуса. Тези продукти са налични на 36 пазара в четири континента. Днес, в завода са заети близо 550 души , а компанията е инвестирала повече от 106 милиона лева в град Своге и региона за последните 25 години. Средствата са вложени за подкрепа на местните общности, намаляване на собствения екологичен отпечатък върху природата и оптимизация на производствени процеси. В следствие на инвестициите към днешна дата шоколадовата фабрика на Mondelez в град Своге рециклира до 99% от своите отпадъци, получени от производствения процес.„За нас е от основна важност подкрепата на местните общности и изграждането на един отговорен бизнес, който е част от местната еко система и е глобално и локално разпознат като такъв. Работихме доста и имаме още по-амбициозни планове за следващите години, тъй като през 2016 на фабриката беше възложен един сложен, но интересен и особено важен за бъдещето на завода проект - свързан с производството на шоколадови бонбони. Благодарение на общите ни усилия, позиционирахме фабриката в град Своге като ключов производствен център на световната карта на Mondelez.\", коментира Анна Маринкова, директор на шоколадовия завод. Шоколади „Своге\" ще празнуват своята 25-годишнина заедно с всичките си консуматори до края на тази година, изненадвайки всеки месец с различни активности, които отбелязват моментите на щастие, прекарани с бранда днес и през годините.", "date": "2019.07.25", "title": "25 години шоколади „Своге“ "}
{"url": "http://www.cross.bg/poiskaha-sityatziya-svinete-1609804.html", "text": "/КРОСС/  „Във връзка с изключително критичната ситуация с разпространението на африканската чума по свинете, народните представители от ПГ на „БСП за България\" поискаха вицепремиерът Томислав Дончев, който е шеф на Националния епизоотичен щаб, и министърът на земеделието Десислава Танева да дойдат в парламента. Социалистите поискаха министрите да предоставят информация за мерките, които се предприемат  за овладяването на тази критична ситуация.", "date": "2019.07.25", "title": "БСП вика Дончев и Танева в парламента  заради чумата по свинете "}
{"url": "http://www.cross.bg/aktyalizatzii-elektronnata-vreme-1609803.html", "text": "/КРОСС/  От 17 до 23 часа на 29 юли 2019 г. са планирани дейности по внедряване на актуализации на електронната система за събиране на пътни такси на база време и на база изминато разстояние. Възможно е да възникнат частични забавяния и прекъсвания, които биха могли да затруднят продажбите на електронни винетки. За избягване на риска от проблеми с покупката на е-винетка по време на планираните актуализации препоръчваме на водачите внимателно да планират пътуването си по републиканската пътна мрежа и да купят електронната си винетка своевременно.Планираното внедряване на софтуерните актуализации е част от подготовката за въвеждане в експлоатация на тол системата.", "date": "2019.07.25", "title": "На 29 юли продажбата на е-винетки ще бъде затруднена "}
{"url": "http://www.cross.bg/stolichnata-protest-prezastroyavaneto-1609814.html", "text": "/КРОСС/  Протест е планиран пред сградата на Столичната общината срещу презастрояването на София.Демонстрация ще има по-късно и в квартал \"Обеля\" 1.Там недоволни от строителството в зелени площи се очаква да организират шествие по улиците на квартала. ", "date": "2019.07.25", "title": "Протест срещу презастрояването на София ще се проведе пред Столичната община"}
{"url": "http://www.cross.bg/faktyra-bulgariya-elektro-1609811.html", "text": "/КРОСС/  Клиентите на „ЧЕЗ Електро България\" АД, които оценяват удобството, сигурността и екологичните ползи на електронната фактура, вече са 431 298.От тях 7 036 се регистрираха за услугата по време на кампанията „20 kWh подарък\". В периода от 1 до 30 юни 2019 г., всеки клиент на „ЧЕЗ Електро България\" АД, който заяви електронна фактура, получи като подарък от компанията себестойността на 20 kWh електроенергия. В кампанията участваха всички клиенти на „ЧЕЗ Електро България\" АД, които не са регистрирани за е-фактура. Подаръкът от 20 kWh клиентите получават под формата на приспадната им себестойност от втората електронна фактура, издадена след регистрацията. 7 036 спечелиха подарък и дадоха своя принос към опазване на природната среда като с избора си спасиха от изсичане 117 дървета и ще намалят използването на хартия с близо 167 000 листа годишно, с което всяка година ще спестяват и по 4 мегаватчаса електроенергия, необходима за производството им.За всички свои клиенти, регистрирали се за електронна фактура от началото на предоставяне на услугата през 2011 г. до момента, „ЧЕЗ Електро България\" АД подготвя кампания за лоялни клиенти, за да възнагради своите потребители, които продължават да използват съвременната услуга.Електронната фактура е напълно безплатна. След регистрацията клиентите могат да следят документите си, както в персоналния си електронен архив на сайта cez.bg, така и на посочения от тях имейл адрес. Електронната фактура гарантира защита на личните данни, спестява време и дава възможност за лесно и практично контролиране на разходите. Тя е валиден, електронно подписан данъчен документ, който е напълно идентичен с хартиената версия.  ", "date": "2019.07.25", "title": "ЧЕЗ електро подари през юни 140 720 киловатчаса на клиенти с електронни фактури"}
{"url": "http://www.cross.bg/svinskoto-bulgariya-meso-1609808.html", "text": "/КРОСС/  Цените на свинското месо вероятно ще растат и в България, както в целия свят, прогнозира Цветан Илиев, член на УС на Асоциацията на индустриалните свиневъди и Асоциацията на месопреработвателите в България пред \"Фокус\".Той подчерта, че страната ни не е ценообразуваща държава по отношение на свинското месо.\"Ние сме част от пазарите в света, ръстът на цените се обуславя от други държави и фактори. Основният ценообразуващ фактор е Китай, където се отглеждат и потребяват повече от половината прасета в света. Там болестта нанася гигантски щети, поне 30% от поголовието на животни вече не съществува, очаква се още по-голямо намаление през следващите месеци. Същото е положението и в други страни на Югоизточна Азия\", каза той.Оказва се, че в България внасяме около 2/3 от свинското месо, което консумираме. Така че независимо от разпространението на заболяването в страната, цените най-вероятно ще растат, защото растат по целия свят.Цветан Илиев отбеляза, че мерките срещу заболяването африканска чума по свинете, предприети от държавните институции, са адекватни, но болестта е изключително опасна и се разпространява бързо.Той подчерта, че има строго регламентирани правила за стопанствата, които отглеждат прасета тип \"заден двор\", сред които ограничен брой на животните, които да са родени в промишлени свинекомплекси с разрешение да осъществяват развъдна дейност.\"Практиката показва, че в много села няма ветеринарен контрол, което е опасно за хората по отношение на други заболявания. Затова е необходимо да се прилагат съществуващите правила и законодателството\", заяви той.  ", "date": "2019.07.25", "title": "Цените на свинското хвърчат нагоре"}
{"url": "http://www.cross.bg/pohod-svetiyat-moshtite-1609806.html", "text": "/КРОСС/  По повод 550 годишнината от връщане мощите на св. Йоан Рилски в Рилската света обител се провежда Поклоннически пешеходен поход \"Светият път\". Днес поклонниците се очаква да пристигнат в София. От Лъвов мост шествието ще продължи до Ротондата, където ще бъде отслужена тържествена литургия.На това място през 1469 г. мощите са престояли цели 3 дни, творейки невероятни чудеса и изцеления сред населението на тогавашния Средец. Пешеходният поход \"Светият път\" започна на 30 юни и ще продължи до 31 юли. ", "date": "2019.07.25", "title": "Поклонническият пешеходен поход за св. Йоан Рилски "}
{"url": "http://www.cross.bg/prestupleniya-danuchni-dans-1609793.html", "text": "/КРОСС/  Специализираната прокуратура, ДАНС и ГДНП започнаха разследване на група за данъчни престъпления. Това съобщиха от пресцентъра на прокуратурата.По информация на държавното обвинение става въпрос за избягване установяването и плащането на ДДС в особено големи размери. Акцията тече на територията на София, Добрич и Варна.Извършват се претърсвания и изземвания на документи в офиси на търговски дружества, жилища и автомобили. Провеждат се разпити на свидетели. ", "date": "2019.07.25", "title": "Спецпрокуратурата и ДАНС разследват група за данъчни престъпления"}
{"url": "http://www.cross.bg/karakachanov-kontzeptziyata-suvet-1609794.html", "text": "/КРОСС/  Концепцията си за промени в политиката за интеграция на  ромския етнос в  България и мерките за реализацията им ще представи днес вицепремиера Красимир Каракачанов.Това ще стане по време на Националният съвет за сътрудничество по етнически и интеграционни въпроси. Поканата към Каракачанов да присъства на заседанието  идва  след като миналия месец той внесе Концепцията в Министерския съвет. ", "date": "2019.07.25", "title": " Каракачанов представя концепцията си за ромите"}
{"url": "http://www.cross.bg/izvozvane-kamioni-koli-1609846.html", "text": "/КРОСС/  Палеж извади от строя и трите боклукчийски коли в Свиленград. Сигналът за пожара е подаден малко преди 23 ч. в сряда. Основната версия, по която работят разследващите, е умишлен палеж. Иззети са записи от охранителни камери. По информация на NOVA по случая вече са разпитани десетки хора.До миналата година боклукът в града се е събирал от консорциум от фирми. Провалена обществена поръчка обаче поставя общината в ситуация, в която се налага сама да извозва сметта.Сега, когато градът остава без камиони за извозване на боклука, местните власти ще търсят помощ от други общини. Най-вероятно първоначално ще се взимат коли под наем. ", "date": "2019.07.25", "title": " Запалиха всички камиони за извозване на боклук в Свиленград"}
{"url": "http://www.cross.bg/prokyratyra-slychaya-nadzor-1609844.html", "text": "/КРОСС/  Изпълнителна агенция „Медицински надзор\" проверява случая с починалото в Университетската болница „Д-р Георги Странски\" едногодишно дете в Плевен, потвърди пред журналисти в Народното събрание министърът на здравеопазването Кирил Ананиев:\"Дал съм им съответен срок, незабавно да ми бъде докладвано, за да мога да взема съответните решения. Срокът ще бъде може би една седмица, защото искаме нещата да бъдат прегледани, както трябва. Не искам прибързано и некачествено да си свършим работата. Изпълнителна агенция \"Медицинска надзор\" вече започна своята работа\".Родителите на едногодошното момченце от Ловеч са подали молба за ексхумация на тялото, за да се изяснят причините и да се потърси наказателна отговорност. В болницата е започнала спешна проверка. Говорителят Момчил Цветков каза:\"Детето е пристигнало вечерта в събота след лечение в частни болници в много тежко състояние. Въпреки всичко, което направиха лекарите - незабавни вливания, корекция на алкално-киселинен баланс, не можахме да го спасим. То е дошло при нас почти на четвъртия ден от заболяването си, а такива заболявания са много опасни за децата\".Окръжната прокуратура очаква спешен отговор от Апелативна прокуратура по повод отвода на прокурора по случая. Според окръжния прокурор Ваня Савова.\"Днес е осъществена връзка с Апелативна прокуратура -Търново. В момента се изготвя съответният акт и ще се прецени дали самоотводът е основателен, след това ще бъде преценено дали веднага трябва да бъде образувано производство с оглед спецификата на случая, но в нашата прокуратура няма никакво забавяне\". ", "date": "2019.07.25", "title": "Медицински надзор спешно проверява случая с починалото 1-годишно момченце в Плевенската болница "}
{"url": "http://www.cross.bg/geshev-prokyror-bulgariya-1609798.html", "text": "/КРОСС/  В 9 часа пред Висшия съдебен съвет започна протест срещу единствената засега кандидатура за нов главен прокурор - на заместник главния прокурор Иван Гешев. Организаторите са от коалиция „Демократична България\", представители на която той обвърза индиректно с кибератаката срещу Приходната агенция в телевизионно интервю във вторник.„Да, България\" и „Демократи за силна България\" се обявяват срещу кандидатурата на Гешев, защото, според тях, тя е в разрез с обществения интерес и с очакванията за реформи в прокуратурата и за справедливост.Ето какво каза един от протестиращите:„Полезен ход е да бъде оттеглен господин Гешев поради непригодност. Това трябва да стане още днес на заседанието на ВСС, след което министър Кирилов да предложи няколко имена, които са съгласувани с гражданите. Не можем да предвидим дали ще се получи друга номинация, но сме сигурни, че правосъдният министър трябва да бъде изслушан от активна страна в тази посока\".„Още днес трябва да бъде оттеглен господин Гешев поради непригодност, това е човек, който нарушава всички висши стандарти на магистратите, който разсипа КТБ делото и прикрива Пеевски и работи за Пеевски - Борисов, но то е неговото назначение да бъдат прикрити престъпленията на премиера Борисов и Делян Пеевски\", добави демонстрантът.В същото време има и контрапротест срещу „самопровъзгласилите се за „умни и красиви\", които обаче имат време за шумни акции в работен ден\", както се изрази участник в другия митинг.Днес е предпоследната възможност за втора номинация за следващ обвинител номер едно. Последната е в понеделник, на 29 юли. ", "date": "2019.07.25", "title": "Протест срещу номинацията на Иван Гешев за главен прокурор пред ВСС "}
{"url": "http://www.cross.bg/evro-dareniyata-miliona-1609795.html", "text": "/КРОСС/  Във Франция са събрани близо 270 млн. евро за реконструкция на \"Нотр Дам\", съобщава БГНЕС. Сумата от даренията е събрани от четири френски фонда, като стотици хиляди донори от повече от 150 страни, включително Русия, взеха участие в набирането на средства. През април пожар унищожи катедралата.След опустошителния пожар на 15 април френските власти съобщиха, че набират средства за извършване на възстановителни работи. Четири френски организации бяха упълномощени да събират дарения: Фондация \"Нотр Дам\", Център за национални паметници (Centre des monuments nationaux), Фондация за Франция и Фондация \"Херитидж\".  Според репортажите във френските медии, общата сума на даренията, които се очакваше да бъдат събрани и които обещаха да дарят големи компанни варираха до 800 милиона евро. Според някои експерти, възстановяването на катедралата може да изисква няколкостотин милиона евро.\"Получихме 221 милиона евро от 230 хиляди донори от 152 страни\", каза Лорънс Леви, ръководител на пресслужбата на Фонда за наследството.Беше отбелязано, че сред даренията са 100 милиона евро, прехвърлени от френската петролна и газова компания „Total\". \"54 млн. е сумата от даренията от физически лица, а останалите са дарения от други компании\", каза представителят на фонда. ", "date": "2019.07.25", "title": " Събрани са 270 млн. евро за реконструкцията на \"Нотр Дам\" "}
{"url": "http://www.cross.bg/problem-letishteto-poradi-1609797.html", "text": "/КРОСС/  Технически проблем блокира хиляди пътници на летище в Амстердам, съобщава Би Би Си.Самолетите били заземени на едно от най-натоварените летища в Европа поради проблем с горивните системи. Повече от 180 полета са анулирани.В изявление, публикувано в сряда вечерта, летището съобщи, че самолетите не могат да се зареждат поради неизправност. \"Самолетите в Схипхол не могат да бъдат зареждани сега\", се казва в изявлението и допълват, че има грешка в системата за доставка на гориво за въздухоплавателни средства.От летището обясниха, че се работи усилено, но най-вероятно търсенето на решение за справяне с проблема ще продължи през цялата нощ. ", "date": "2019.07.25", "title": " Технически проблем блокира хиляди пътници на летище в Амстердам "}
{"url": "http://www.cross.bg/godini-drob-shans-1609800.html", "text": "/КРОСС/  Мъж на 67 години от Велико Търново, изпаднал в мозъчна смърт вследствие на мозъчна хеморагия, даде шанс за живот на двама пациенти с хронична бъбречна недостатъчност в УМБАЛ \"Александровска\".Трансплантирани са 62-годишна жена от Варна, която е на перитонеална диализа от 8 години, и 51-годишен мъж от с. Покровник, общ. Благоевград, който провежда диализно лечение повече от 3 години. Двамата реципиенти, показали най-голям процент органна съвместимост с донора от общо 7 поканени от листата на чакащи. За трансплантирания мъж това е трети шанс да получи бъбрек, след като първите два пъти, в които е бил поканен, не се е стигнало да интервенция поради проблеми от страна на сърдечносъдовата система.В момента двамата трансплантирани са в стабилно общо състояние и се възстановяват в Клиниката по анестезиология и интензивно лечение на болницата.Белият и черният дроб на донора са взети от немски екип, като белият дроб ще бъде трансплантиран в Хановер, а черният дроб в Берлин.Екипът на лечебното заведение изказва искрени съболезнования на близките на починалия мъж и адмирира тяхното хуманно решение да дарят органите му за спасяването на други човешки животи в най-трудния за семейството момент. ", "date": "2019.07.25", "title": " Двама души получиха шанс за живот с нови бъбреци в Александровска"}
{"url": "http://www.cross.bg/rysiya-ychastvat-programata-1609842.html", "text": "/КРОСС/  Изпълнението на програмата на Россотрудничество \"Ново поколение\" е в разгара си. Талантливи и активни млади хора от различни страни имат възможност да видят Русия, да участват в най-големите международни младежки форуми по най-различни теми, но най-важното е, че имат възможност да заявят себе си , Българските момчета и момичета участват активно в програмата. От 25 юли 2019 г. 12 души от България вече се завърнаха от Русия, а двама участват в момента в един от форумите.Младият, но авторитетен български журналист, репортерът на \"24 часа\" Стоян Илков участва във форума на „Спутник PRO Mir 2019\". Стоян пътува много по света, но Москва му направи силно впечатление. Във всяка ситуация журналистът остава журналист, така че Стоян, освен прякото си участие във форума, който включваше срещи и лекции в ИА Русия Днес, отдел \"Информация и преса\" на Министерството на външните работи на Русия и Россотрудничеството, обикаляше Москва и правеше стотици снимки на столицата на РусияДа попаднат на Международния икономически форум в Санкт Петербург - солидно международно събитие, искаха мнозина, но Симона Рандева, млад предприемач от София, стана лидер в националната селекция. Симона реализира иновативен енергиен проект. Икономическият форум в Санкт Петербург й помогна да установи нови контакти. Според нея, форумът има много интересни теми за дискусия, и най-важното - последващи дискусии. Делегация от шестима души посети Ливадийския форум-2019 в Крим от България: Галин Дюрев от Българската социалистическа партия, Каролина Динева от Общественото сдружение „Асоциация за международно социално развитие - АМОР\", Димитър Петров и Габриела Райкова от партията „Алтернатива на българското Възраждане - АБВ\" \"и двама русисти, Миглена Димитрова и Кристиян Иванов от Варненския университет. Момчетата бяха възхитени от програмата на фестивала, от хората, с които се срещнаха, и от уникалния Крим.Габриела Райкова, Галин Дурев и Миглена Димитрова имаха честта да говорят на форума със своите доклади.Едновременно с \"големия\" форум,  в Крим работеше и училище за деца на \"Росатом\", в което взеха участие две деца от България - София Видинска и Христина Пейчева.Двама млади членове на Народното събрание Явор Божанков и Имрен Мехмедова бяха учестници в Международния парламентарен форум. А точно в този момент в Москва има училище за журналисти \"Русия отвъд заглавията\", в което участват Радослава Мичева и Ивелин Николов, млади журналисти от софийския телевизионен канал Алфа-ТВ.Източник Превод: Радост Бочукова, агенция КРОСС", "date": "2019.07.25", "title": "Български младежи вземат участие в програмата за сътрудничество \"Ново поколение\""}
{"url": "http://www.cross.bg/momenta-taneva-nyama-1609801.html", "text": "/КРОСС/  Трагедия - така местните хора и стопаните на един от най-големите свинекомплекси на България определят заразата, която проникна в село Бръшлен. 40 хиляди свине се унищожават там заради чумата. В другата свинеферма в Русенско, в село Николово, продължава умъртвяването на 17 000 прасета. Има ли опасност целият отрасъл да бъде заличен, има ли допуснати грешки, закъснели мерки на държавата, как ще се загробват толкова тонове животни без опасност от екокатастрофа, къде са ни екарисажите, как ще се обезщетяват засегнатите, ще стане ли свинското деликатес, може ли заразено месо да стигне до чиниите ни - на тези и още въпроси отговор се опита да даде министъра на земеделието Десислава Танева, която беше гост в сутрешния блок на БНТ.Имаме повод за критика от ЕК при този пик на заболяването в момента, каза министър Танева. По нейно мнение със сигурност е имало мерки, които да бъдат взети по-добре. Тя заяви, че е безспорно, че в Бръшлен ще си получат обезщетенията. Цената, която хората ще получат, ще бъде равна на пазарната. Със сигурност става въпрос за милиони, каза министърът. Поискали сме средства от ЕК за борба с разпространението на заразата още миналата година. От всички средства, които миналата година са били похарчени за тези мерки са поискани за възстановяване 1 млн. и 400 хиляди лева. Но до момента няма решение за това, каза Танева.Земеделският министър заяви, че сектор \"свиневъдство\" е под огромна заплаха и определи ситуацията като изключително тежка. От две седмици на терен, заедно с екипите на БАБХ, са професори и научни сътрудници, които обясняват на хората какво трябва да правят. Ние нямаме друг вариант, друг изход освен да се организираме. Тя каза, че ще се въздържи от личен коментар по отношение на изградената ограда. По нейно мнение трябва да се търси професионалното становище. За нея притеснението трябва да се превърне в осъзнати действия.Оказа се, че ние имаме проблем с екарисажите. Хората се притесняват от екокатастрофа по Дунава. Министърът беше категорична, че няма опасност. Тя уточни, че екарисажът във Варна работи. Мнението на експертите е, че унищожението трябва да става със загробване.До момента няма установено заразено месо, влязло в търговската мрежа. Всяка партида отива за проба за АЧС преди да влезе в мрежата. Взети са всички мерки за недопускане на такова месо. ", "date": "2019.07.25", "title": "Десислава Танева: До момента няма заразено месо в търговската мрежа"}
{"url": "http://www.cross.bg/ochakva-beshe-izdirvane-1609807.html", "text": "/КРОСС/  Очаква се прокуратурата да обяви Иван Тодоров, собственик на фирмата, която се разследва за кибертероризъм, за международно издирване. Ще бъде издадена Европейска заповед за арест и червена бюлетина на Интерпол.Доказателствата, които разследващите са събрали по време на акцията, дават основание да се предполага, че неправомерното източване на данни от системата на приходната агенция може да е дело на организирана престъпна група.Търговският директор на \"ТАД груп\" Георги Янков беше освободен от ареста с парична гаранция от 20 000 лв и с обвинение в тероризъм. Хакерът Кристиян Бойков, който беше призован в специализираната прокуратура вчера, не се яви.Междувременно близо 200 българи ще трябва спешно да подменят личните си карти, защото заради източената за тях информация има реална заплаха от злоупотреби. ", "date": "2019.07.25", "title": "Очаква се собственикът на \"ТАД груп\" да бъде обявен за международно издирване "}
{"url": "http://www.cross.bg/cepiala-filma-cepial-1609775.html", "text": "/КРОСС/  Taзи гoдинa излизa pycĸият cepиaл „Чepнoбил\", a пpeди няĸoлĸo чaca излeзe пъpвият тpeйлъp нa pycĸaтa вepcия нa cyпepxитa нa НВО.Pycĸaтa вepcия вĸлючвa 12 eпизoдa, a жaнpът e oпpeдeлeн ĸaтo иcтopичecĸa дpaмa и дeтeĸтив. Peжиcьop нa cepиaлa e Aлeĸceй Mypaдoв. Tpeйлъpът пoĸaзвa, чe глaвнитe poли ce изпълнявaт oт Игop Πeтpeнĸo, Haдeждa Mиxaлĸoвa, Дмитpий Улянoв и дpyги.Hoвият pycĸи cepиaл ce paзличaвa oт тoзи нa НВО. Дeйcтвиeтo във филмa ce paзвивa oт мeceц aпpил дo мeceц дeĸeмвpи 1986 гoдинa. Cюжeтът нaĸpaтĸo e cлeдният: нa yĸpaинcĸия oтдeл нa KГБ нa CCCP cтaвa извecтнo зa интepeca нa чyждecтpaннитe cпeциaлни cлyжби ĸъм Чepнoбилcĸaтa aтoмнa eлeĸтpoцeнтpaлa. Зa дa мoжe дa oтĸpиe, ĸъдe нa тepитopиятa Πpипят ce ĸpиe oпитният paзyзнaвaч нa ЦPУ Aлбepт Лeнц, в гpaдa пpиcтигa пoдпoлĸoвниĸът нa pycĸoтo вoeннo ĸoнтpapaзyзнaвaнe Aндpeй Hиĸoлaeв.Πpeди вpeмe pycĸият тeлeвизиoнeн ĸaнaл HTB cъoбщи, чe в бpитaнcĸo-aмepиĸaнcĸaтa вepcия нa cepиaлa Чepнoбил, пoĸaзaнa oт НВО имa нe caмo xyдoжecтвeни, нo и идeoлoгични нecъoтвeтcтвия. Eднoвpeмeннo c тoвa HTB ĸaзa, чe cъвceм тoчнo ca пoĸaзaни cъвeтcĸият бит и aтмocфepaтa oт тeзи вpeмeнa. Ho Mypaдoв зaяви, чe във филмa ca изпoлзвaни ĸлишeтa зa CCCP, типични зa вpeмeнaтa нa cтyдeнaтa вoйнa. Имa и peдицa дpyги ĸpитиĸи cpeщy пpoeĸтa нa НВО.Дa cи пpипoмним, чe финaлният eпизoд нa cepиaлa „Чepнoбил\" нa НВО пoлyчи възмoжнo нaй-виcoĸия peйтинг в иcтopиятa нa ІМDb. Caмият cepиaл и дo днec e нa пъpвo мяcтo зaeднo c филмa „Πлaнeтaтa нa мaймyнитe\". Живитe cвидeтeли нa тaзи тpaгeдия ce възxищaвaт нa cepиaлa нa НВО и ca нa мнeниe, чe тoй aбcoлютнo тoчнo пoĸaзвa cъбитиятa oĸoлo взpивa нa ЧAEЦ.\n\t\t\t\t\t ", "date": "2019.07.25", "title": "Излезе трейлър на руската версия на сериала Чернобил"}
{"url": "http://www.cross.bg/produlzhava-brushlen-svinete-1609789.html", "text": "/КРОСС/  В интервю за БНР, еврокомисарят по здравеопазването и безопасността на храните Витянис Андрюкайтис заяви, че има опасност България да загуби отрасъл \"свиневъдство\". По думите му българските власти не са си свършили работата по отношение на мерките, свързани с африканската чума по свинете. Експерти от Европейската комисия са у нас за да оценят щетите от болестта.Продължава бедственото положение, обявено в три общини - Русе, Плевен и Разград заради разпространението на заразата по свинете. 19 вече са огнищата на африканска чума у насПродължава евтаназирането на прасета в русенското село Николово. Умъртвяват се и животните от свинекомплекса в село Бръшлен, който е един от най- големите у нас.Там се отглеждат близо 40 000 прасета. Село Бръшлен се намира във вододайна зона и наблизо е резерват, който попада в \"Натура 2000\".Експерти предупреждават, че ако не се избере внимателно мястото за загробване на прасетата, това може да доведе до проблеми. ", "date": "2019.07.25", "title": " Еврокомисар: Има опасност България да загуби отрасъл \"свиневъдство\" "}
{"url": "http://www.cross.bg/chasa-sega-monitor-1609777.html", "text": "/КРОСС/ в. 24 часа -  Десетки години може да отнеме борбата с африканската чумав. Монитор - 105 644 смениха личния си доктор в средата на годинатав. Монитор - Хакерите точили данни за предизборни компроматив. Сега -  \"Битката\" на властта с чумата по свинете вещае екокатастрофав. Телеграф -  Майки сменят града заради забавачкив. Труд -  ЧУМАТА ВИЛНЕЕ в половин Българияв. Труд -  2000 филтъра за по-чист въздух в Софияв. 24 часа -  Патриотите обявиха края на коалицията сив. 24 часа -  Мария Габриел единствен кандидат за български комисарв. 24 часа -  Осъдиха изританата от швед камериерка в Слънчев бряг да му плати 3000 лв. разноскив. 24 часа -  София търси нови чистачи, дава 363 млн. лв. за 5 г.в. 24 часа -  ЕСО влага 1,34 млрд. лв. за 10 г. в електропроводив. Монитор -  Върнаха на партиите правото на дарения от Фирмив. Сега -  Адвокати настояват за проверка пригоден ли е Гешевв. Сега -  Случаят \"НАП\" пое пътя на \"КТБ\" и \"Иванчева\"в. Сега -  АЕЦ \"Белене\" изпадна от 10-годишния план на ЕСОв. Телеграф -  Комисията по отбрана отхвърли ветото срещу Ф-16в. Телеграф -  Закопчаха бившия шеф на Кремиковцив. Труд -  Колите в страната намаляват с 4,8%в. Труд - Бизнесът блокира парите си 93 днив. 24 часа -  Васил Василев, председател на Националното ловно-рибарско сдружение -Съюз на ловците и риболовците:Ще са нужни десетки години, за да се справим с африканската чумав. Монитор -  Доц. Георги Бърдаров, зам.-декан на Геолого-географския факултет, експерт по демография: Поколенията преди се сменяха на 15 г., сега се променят през 3 до 5 г.в. Телеграф -  Д-р Сергей Иванов, управител на Центъра по биология на храните: Печете добре свинската пържолав. Труд -  Мирослав Найденов, почетен председател на Съюза за стопанска инициатива на гражданите, пред „Труд\": Хора, спрете нелегалното клане на свинете! в. 24 часа -  Румен Радев взе армията за заложникв. 24 часа -  Зависима ли е българската прокуратура?Не, защото е в съдебната, а не в изпълнителната властв. 24 часа -  Кой и от какво иска да спасява Софияв. Монитор -  Съдът на олигархията пак се опита да запуши устата на Пеевскив. Сега -  Поздравителен адрес до партийното и държавно ръководствов. Сега -  Когато ЕГН-тата на Пеевски, Цацаров и Борисов са по-важни от всички българив. Сега -  Тол системата сее проблеми, вместо да жъне приходив. Телеграф -  Съдът на олигархия отново се опита да запуши устата на Делян Пеевски ", "date": "2019.07.25", "title": "Преглед на вестниците "}
{"url": "http://www.cross.bg/putna-tynel-dvizhenieto-1609779.html", "text": "/КРОСС/  Днес 25-ти юли, от 22 ч., до 5 ч. на 26-ти юли ще бъде ограничено движението в тунел „Витиня\" на АМ „Хемус\", в посока София.Поради профилактика на осветлението в съоръжението, трафикът ще се пренасочва от км 35 по път I-1 София-Ботевград, и при км 30, на пътна връзка „Витинска река\", ще се включва отново в магистралата. Движението за Варна в тунела ще се осъществява в една лента.Необходимо е шофьорите да карат внимателно, със съобразена скорост и да спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.07.25", "title": "Ограничават движението в тунел „Витиня“ на АМ „Хемус“ "}
{"url": "http://www.cross.bg/radev-reshava-kmeta-1609790.html", "text": "/КРОСС/  Специализираният апелативен съд решава дали да отстрани от длъжност кмета на Костенец.Радостин  Радев беше задържан през юни. Той е обвинен, че е предложил 30 000 лв. подкуп на местен общински съветник, за да гласува по определен начин на общинския съвет. Градоначалникът отговаря пред съда и за друго престъпление - че е държал незаконно в дома си боеприпаси.На първа инстанция съдът остави Радев в ареста. На втора обаче съдът го пусна под домашен арест. ", "date": "2019.07.25", "title": "Съдът решава съдбата на кмета на Костенец"}
{"url": "http://www.cross.bg/mesta-svlachishte-izgradeni-1609791.html", "text": "/КРОСС/  Поройни дъждове подкопаха пътя от Разлог за Велинград, в района на село Черна места. Активизираното свлачище налага промяна в начина на преминаване през отсечката. Автомобилите се движат само в едната пътна лента, а движението е сигнализирано. Едновременно с това в непосредствена близост се намира това свлачище и до къщи. По-големия проблем е, че откакто преди две денонощия свлачището се е активизирало, все още не са започнали никакви действия по неговото укрепване.В момента селото е притеснено, тъй като очакваме, ако дойдат нови валежи. Но благодарение на правителството, на общината, изградени са корекции и предпазни стени след голямото наводнение от 2005 година. Това каза в сутрешния блок на БТВ „Тази сутрин\" Джемал Шарански, кмет на село Черна места. Имаме още няколко изградени предпазни стени на реката, допълни той. ", "date": "2019.07.25", "title": "Поройни дъждове подкопаха пътя от Разлог за Велинград"}
{"url": "http://www.cross.bg/maiili-kudeto-vleze-1609782.html", "text": "/КРОСС/  Във филипинския град Кидапаван две кучета попречиха на кобра да влезе в къща, където спи бебе, съобщи „Дейли Мейл\". Белият дакел Мокси забелязал пълзящата към къщата змия и се е опитал да я настъпи, докато черният Майли веднага се нахвърлил на кобрата, предчувствайки опасността. Змията се опитала да влезе в стаята, където е спяло малкото бебе, но кучетата заедно не й позволили да го направи, хапейки я и отблъсквайки я от прага на дома. След битката, продължила две минути, змията загинала. Но за Майли таза схватка се оказала последна - дакелът не преживял отровното ухапване на кобрата.Стопаните на кучето в този момент са били на работа. В къщата се е намирала само детегледачката, която разказала за случилото се. „Аз съм в дълг към моите кучета, които защитиха дъщеря ми. Майли много ще ни липсва\", заяви бащата на момичето.", "date": "2019.07.25", "title": "Дакели спасиха дете от кобра"}
{"url": "http://www.cross.bg/fasebook-tpyabva-tova-1609781.html", "text": "/КРОСС/  Фeдepaлнaтa тъpгoвcĸa ĸoмиcия (FТС) нa CAЩ глoби ĸoмпaниятa Fасеbооk нa Mapĸ Зyĸъpбъpг c $5 милиapдa cлeд paзcлeдвaнeтo нa cĸaндaлa c Саmbrіdgе Аnаlуtіса и изтичaнeтo нa oгpoмни oбeми пoтpeбитeлcĸи дaнни. Toвa e втopaтa нaй-гoлямa глoбa в иcтopиятa нa FТС.B oфициaлнoтo peшeниe ce ĸaзвa, чe Fасеbооk e нapyшилa зaĸoнa, ĸaтo дoпycнaлa изпpaщaнeтo нa пoтpeбитeлcĸи дaнни нa тpeти лицa, изпoлзвaлa e тeлeфoннитe нoмepa нa пoтpeбитeлитe, дaдeни зa пoвишaвaнe нa бeзoпacнocттa, зa изпpaщaнe нa peĸлaми.Coциaлнaтa мpeжa бe нaĸaзaнa и зa oтĸpoвeнaтa лъжa зa yж нeaĸтивнaтa пo пoдpaзбиpaнe cиcтeмa зa paзпoзнaвaнe нa лицaтa. Зa вcичĸo тoвa и зa дa изглaди нaпълнo винaтa cи Fасеbооk тpябвa дa зaплaти глoбa oт $5 милиapдa и дa въвeдe oпpeдeлeни oгpaничeния нa cвoятa дeйнocт.Koмпaниятa щe тpябвa дa дaвa зa тecтвaнe oт cтpaнa нa външни cпeциaлиcти cвoитe нoви пpoдyĸти, зa дa бъдe пpoвepeнo нивoтo нa инфopмaциoннa бeзoпacнocт. Имa и дpyги изиcĸвaния.Fасеbооk тpябвa дa плaти и oщe $100 милиoнa нa Koмиcиятa пo цeнни ĸниги и бopcи зa cĸpивaнe нa тeзи фaĸти oт инвecтитopитe. Eднoвpeмeннo c тoвa, видни личнocти oт Koмиcиятa и oт Ceнaтa изpaзиxa cвoятa зaгpижeнocт, чe нa Зyĸъpбъpг и нeгoвитe виcoĸoпocтaвeни мeниджъpи нe бe пoтъpceнa личнa oтгoвopнocт. Πoявиxa ce мнeниe, и чe тoвa ca cъвceм лeĸи caнĸции, ĸoитo нe нaлaгaт oгpaничeния нa cтpyĸтypaтa и бизнec мoдeлa нa Fасеbооk.  ", "date": "2019.07.25", "title": "FTC глоби Facebook с $5 милиарда"}
{"url": "http://www.cross.bg/puten-vuzel-putnata-1609780.html", "text": "/КРОСС/  От 7,30 ч. до 19 ч. днес се ограничава движението по пътната връзка София-Пловдив на пътен възел „Пловдив Изток\" при 133-ти км на АМ „Тракия\" в района на Войводиново поради извършване на текущи ремонтни дейности. Няма да се спира движението по основното трасе на автомагистралата. Обходният маршрут на пътната връзка е през Пловдив по пътен възел „Север\" при км 126 и през с. Войводиново. През април т.г. бяха ремонтирани общо 5 бр. пътни връзки на пътен възел „Пловдив Изток\". На съоръжението поетапно ще се ремонтират и останалите 3 пътни връзки /София-Пловдив, Бургас-Раковски и Раковски-Бургас/. Необходимо е шофьорите да карат внимателно, със съобразена скорост и да спазват пътната сигнализация.", "date": "2019.07.25", "title": "Ограничават движението по пътната връзка София-Пловдив на пътен възел „Пловдив Изток“ "}
{"url": "http://www.cross.bg/momenta-brushlen-zhivotnite-1609792.html", "text": "/КРОСС/  В три области в страната беше обявено бедствено положение заради разпространението на Африканската чума по свинете. Областите са Русе, Плевен и Разград. Заразата достигна и свинеферма в русенското село Бръшлен, където ще бъдат евтаназирани всичките 40 хиляди животни. Нови случаи на болестта са регистрирани при домашните животни и във Враца, и в Свищов. Така огнищата на африканската чума вече са 19.Имаме доказана африканска чума и в момента във фермата имаме проявена клиника, с проявена смъртност. В момента правим организация по най-бързия начин да започне евтаназиране на животните. Това каза в сутрешния блок на БТВ „Тази сутрин\" д-р Христо Стойков, изпълнителен директор на свинекомплекса в село Бръшлен. В момента организацията е леко забавена, защото първоначалния заявен терен за загробването на животните не беше одобрен от Басейнова дирекция и в момента се подготвя нов. В момента техниката е закарана и започва организация по подготовката на терена, каза още Стойков. В момента всеки ден е фатален, защото клиниката на болестта е ясно изразена и е доста болезнена за животните в момента. Единственото нещо, което може да се направи в ситуацията, при липсата на ваксина, това е умъртвяването на животните по най-бързия начин, каза още изпълнителният директор на свинекомплекса в Бръшлен.От една година при нас проблема отглеждане на прасета тип „заден двор\" в Бръшлен не съществува. Това каза от своя страна кметът на село Бръшлен Димчо Петров. Естествено, че населението се притеснява от факта, че от двете свинеферми ще бъдат умъртвени около 60 хиляди животни. Ние в никакъв случай не искаме да се превърнем в един свински Чернобил, защото драмата е огромна. Хората са притеснени от това, че все пак наблизо има вододайни зони, намираме се в Натура 2000. Доколкото разбирам терена за загробване няма да е в близост до свинекомплексите, каза още кметът на Бръшлен. ", "date": "2019.07.25", "title": "Бедствено положение в три области "}
{"url": "http://www.cross.bg/stefanov-stefan-bulgarsko-1609805.html", "text": "/КРОСС/  Българинът Стефан Стефанов осъществи второ българско изкачване на К2 - вторият по височина връх на планетата. Тази нощ той атакува сочения за най-труден сред осемхилядниците с още 18 души от международна експедиция. В 2:27 българско време Стефанов е изпратил съобщение, че е на върха.", "date": "2019.07.25", "title": "Стефан Стефанов стана вторият българин, изкачил К2"}
{"url": "http://www.cross.bg/dobrich-aktziya-danuchni-1609796.html", "text": "/КРОСС/  Задържан е свидетелят по делото \"Суджукгейт\" Антон Проданов при акция в Добрич, съобщи NOVA. Специализираната прокуратура, ДАНС и ГДНП започнаха разследване на група за данъчни престъпления. Това съобщиха от пресцентъра на прокуратурата.По информация на държавното обвинение става въпрос за избягване установяването и плащането на ДДС в особено големи размери. Акцията тече на територията на София, Добрич и Варна, като основно се работи в Добрич, накъдето пътува и заместник-главният прокурор Иван Гешев.Извършват се претърсвания и изземвания на документи в офиси на търговски дружества, жилища и автомобили. Провеждат се разпити на свидетели. ", "date": "2019.07.25", "title": " Задържаха за данъчни измами свидетел по делото \"Суджукгейт\" при акция в Добрич"}
{"url": "http://www.cross.bg/bulgariya-glasyvane-popov-1609799.html", "text": "/КРОСС/  „ГЕРБ направиха много, за да спечелят  местните избори - 1лв. субсидия, сега махнаха и  машинното гласуване. Управляващите твърдят, че са за прозрачни и честни избори, но следващата им реплика е- \"да, но без машинно гласуване\" и то на едни от най-важните избори- местните\". Това заяви пред БНТ  секретарят на ПГ на „БСП за България\" Филип Попов .  „В редица европейски държави се е гласувало и ще се гласува с машини. Факт е, че в България има множество недействителни бюлетини на изборите. Една от целите на изборите е всеки човек, който е гласувал,  да се чувства представен. На последните парламентарни избори недействителните бюлетини са над 160 хиляди \", коментира Попов, като допълни, че  с тези гласове може да се избере парламентарна група. Той обясни, че машинното гласуване не е  панацея за решаване на всички проблеми в изборния процес, но  е стъпка в правилната посока.  „Тази отчайващо ниска избирателна активност е породена от недоверието в избирателната система. В над 1000 секции, където има машинно гласуване, е отчетена разлика между гласовете от машините и от протоколите. Очевидно има проблем в България с изборния процес. Машинното гласуване ще повиши доверието, защото човек ще знае, че отивайки да гласува, неговият глас ще бъде отчетен правилно\", категоричен бе социалистът. „Държавната субсидия и неограниченото финансиране извън нея са в причинно - следствена връзка. Партиите са призвани да защитават обществения, а не частния интерес\", заяви Филип Попов. Той обясни, че в България партиите са се финансирали по подобен начин и този модел не е бил работещ-  затова е бил сменен.  „Неслучайно имаше забрана в Закона за политическите партии да не се финансират  от юридически лица. ГЕРБ премахнаха тази забрана и сега вратата е широко отворена. Отваряйки това финансиране за чуждестранни лица,  партиите могат да бъдат овладяни от чужди държави и служби\", изрази мнение Попов. Той обясни, че такъв модел, който има в България след последните промени, няма никъде в Европа. „Какво пречи на една чужда държава да регистрира една фирма в България, която да регистрира или да направи партия- абсолютно нищо. Затова вчера в НС казах да се свали от тезгяха  националната сигурност на България\", каза още народният представител. „ Ние искахме дебат за финансирането на партиите, но той не се състоя. Борисов дойде и каза- хвърляме партиите на олигарсите  и управляващите бързо го гласуваха\", завърши Филип Попов.  ", "date": "2019.07.25", "title": "Филип Попов: ГЕРБ направиха много, за да спечелят местните избори – 1лв. субсидия, махнаха и машинното гласуване"}
{"url": "http://www.cross.bg/chasa-provede-zala-1609774.html", "text": "/КРОСС/ София.От 9.00 часа Народното събрание ще проведе заседание.***София.Oт 10.00 часа в зала „Европа\" на хотел „Рамада\" министър Десислава Танева ще открие първата дискусия с бранша за новата ОСП 2021-2027 г.***София.От 11.30 часа в Гранитна зала на Министерския съвет Националният съвет за сътрудничество по етническите и интеграционните въпроси ще проведе заседание под председателството на вицепремиера Томислав Дончев.***София.От 9.00 часа пред ВСС ще се състои протест.***София.От 10.00 часа ще се проведе заседание на Столичен общински съвет.***София.От 11.00 часа на жп гарата в Искър ще бъде дадено началото на реконструкцията на гаровия комплекс.***Асеновград.В 11.00 часа в сградата на общината ще се проведе редовна пресконференция на кмета д-р Емил Караиванов.***Банско.От 10.00 часа на кръстовището при ул. „Цар Симеон\" и „Патриарх Евртимий\" ще се състои официална церемония по откриване на строителна площадка в рамките на проект за рехабилитация на улици в Банско и Добринище.***Бургас.От 10.00 часа в конферентна зала на хотел „Бургас\", ще се проведе пресконференция на EVN.***Бургас.От 11.00 часа в Община Бургас ще се проведе пресконференция по повод обявената процедура за подбор на проектни предложения № BG14MFOP001- „Преработване на продуктите от риболов и аквакултури\".***Велико Търново.От 9.00 часа в голяма зала на Община Велико Търново ще се проведе сесия на Великотърновски общински съвет.***Каварна.От 15.00 часа в заседателната зала на Общината Христо Стоичков ще даде пресконференция.***Ловеч.От 10.00 часа в заседателната зала ще се проведе заседание на Общинския съвет.***Разград.От 11.00 часа юли в кафе-аперитив „Зайо-Байо\" членовете на Постоянната областна епизоотична комисия ще участват в информационна среща, организирана от Министерството на земеделието, храните и горите (МЗХГ) и Областна дирекция „Земеделие\"-Разград.***Шумен.От 9.00 часа в зала 363 на общината ще се проведе заседание на Общинския съвет. ", "date": "2019.07.25", "title": "Предстоящи събития на 25 юли"}
{"url": "http://www.cross.bg/kral-stava-priema-1609771.html", "text": "/КРОСС/ 1139 г. - Алфонсо I Енрикеш побеждава маврите в Битката при Урике и се обявява за крал на Португалия.1261 г. - Армиите на никейския император Михаил VIII Палеолог завладяват Константинопол и ликвидират Латинската империя, с което е възстановена Византийска империя.1593 г. - Кралят на Франция Анри IV публично се отрича от протестантството и приема католицизма.1567 г. - Джеймс VI става крал на Шотландия.1862 г. - Във Варна тържествено е осветена сградата на Българското централно училище с главен учител Сава Доброплодни.1869 г. - В Букурещ започва да излиза вестникът на Добродетелната дружина Отечество.1878 г. - В Пловдив излиза първият брой на вестника Марица, първият български вестник след Освобождението с издател Христо Г. Данов.1893 г. - Коринтският канал е отворен за морски трафик.1907 г. - Корея става протекторат на Япония.1909 г. - Французинът Луи Блерио първи прелита над Ламанша с моноплана Блерио XI за 37 минути.1916 г. - В САЩ за първи път в света е използван противогаз при спасяването на 32 души, затрупани след експлозия в мина.1926 г. - Основан е футболен клуб Локомотив Пловдив.1935 г. - В Москва започва VII конгрес на Коминтерна, на който за генерален секретар е избран Георги Димитров.1943 г. - Бенито Мусолини е принуден да подаде оставка и крал Виктор Емануел назначава маршал Бадолио за министър-председател на Италия.1946 г. - Правителството на Царство България внася в Народното събрание законопроект за референдум за премахване на монархията и за създаване на народна демократична република.1946 г. - В лагуната на атола Бикини САЩ извършва първия в света подводен ядрен опит.1968 г. - Папа Павел VI издава енцикликата Humanae Vitae, с която забранява на католиците използването на изкуствени методи (презерватив, противозачатъчни таблетки и др.) за контрол върху забременяването.1973 г. - Изстрелян е съветският космически апарат Марс 5, който достига планетата Марс през февруари 1974 г.1978 г. - В Англия е родено първото в света бебе заченато ин витро.1982 г. - Лидерът на палестинците Ясер Арафат подписва документ, който приема решението на ООН за правото на съществуване на Израел.1984 г. - Светлана Савицка става първата жена-космонавт, излязла в открития космос.1995 г. - Радован Караджич и Ратко Младич са обвинени в геноцид, военни престъпления и престъпления срещу човечеството от Международния наказателен трибунал за бивша Югославия.1996 г. - 37 Народно събрание приема Закон за националните символи и герба на България.2000 г. - Самолет Конкорд на Air France катострофира при излитането си от летище Шарл дьо Гол в Париж, загиват 109 души на борда и 4 на земята. ", "date": "2019.07.25", "title": "25 юли в историята"}
{"url": "http://www.cross.bg/anna-maiichinstvoto-smyata-1609769.html", "text": "/КРОСС/  На 25 юли православната църква чества успението на Св. Анна, майката на Дева Мария.Св. Анна се чества като покровителка на бременността, раждането и майчинството.  /На 9 декември православните християни отбелязват Зачатието на Св. Анна./На този ден не се работи, смята се, че ако жените работят, ще родят трудно или ще пометнат.В този ден майките месят пресни пити и ги раздават за здравето на децата си.Св. Анна се смята за закрилница на майчинството, но едновременно с това празникът й се свързва с древноезическите представи за Великата богиня-майка.Именници: Анна, Аница, Анка, Аня, Яна, Енчо, Анита,... ", "date": "2019.07.25", "title": "Успение на св. Анна. Св. дякониса Олимпиада и Евпраксия девица "}
{"url": "http://www.cross.bg/rozhdenitzite-na-yuli-1609773.html", "text": "/КРОСС/ Къци Вапцаров, шоуменСашо Диков, журналистНикола Филчев, бивш главен прокурорАлександър Стефанов, скулптор и художникБоян Чуков, бивш дипломатГеорги Атанасов, бивш министър-председателЕвгения Атанасова, журналисткаКирчо Атанасов, бивш зам.-министър на образованието и науката ", "date": "2019.07.25", "title": "Рождениците на 25 юли"}
{"url": "http://www.cross.bg/danni-informatziya-dostup-1609768.html", "text": "/КРОСС/  Специалисти от НАП, нотариуси и финансисти дадоха отговори на най-често задаваните въпроси, свързани с неоторизирания достъп до данни на НАП.Обобщените въпроси, отговорите им и експертните препоръки са публикувани в рубриката „Разпространени данни от НАП\", съобщиха от приходната агенция.Ето ги и тях:1.      Как да проверя има ли мои лични данни, които са незаконно разкрити?Можете да направите проверка в новата електронна услуга, която ще бъде публикувана в сайта на НАП веднага, след като експертите сравнят дали публикуваните данни не са били манипулирани.Гражданите, чиито номера на валидна лична карта, датата на издаване и валидността й е била неправомерно разкрита, в комбинация с трите им имена, ЕГН и адрес, ще бъдат лично информирани от НАП възможно най-бързо.Общият брой на тези граждани е 189.За всички останали физически лица, за които има незаконно разпространени лични данни, няма необходимост да сменят личната си карта.2.     Възможно ли е някой да продаде мой имот или кола без да разбера?Продажбите на имоти и автомобили в България стават задължително в нотариална форма и с нотариална заверка на подписите. Процедурата изисква участие на нотариус, който има достъп в реално време до база данни на документите за самоличност в страната, включително снимките на притежателите им.Нотариусът може и трябва да се увери, че купувачът и продавачът, които са се явили при него, са същите хора от базата данни от първичните регистри в Република България, т.е извършва се проверка за идентичност на страните. Също така, нотариусите имат достъп до компютърна база данни с пълномощни, издадени да послужат пред банките и пред Агенцията по вписванията, както и достъп до базата данни за моторни превозни средства и техните собственици.Дори някой да е узнал Вашите лични данни, за да продаде имот или автомобил, то трябва да извърши едно или повече престъпления.Освен това, за продажбата на имоти и автомобили задължително се представят нотариален акт или регистрационен талон, чиято актуалност се проверява в реално време, и без тях сделка не може да се осъществи.НАП е информирала Нотариалната камара в България за разпространението на чувствителна информация, като нотариусите ще изповядват сделки с повишено внимание.Според Нотариалната камара, има достатъчно гаранции, че опити за незаконно прехвърляне на имот или превозно средство ще бъдат парирани от нотариусите в страната.Вижте по-подробна информация, предоставена от Нотариалната камара на Република България.За Ваше спокойствие, бихте могли да активирате SMS известяване за сделки с Ваши имоти - услуга, предоставяна от Агенция по вписванията - http://sms-imot.registryagency.bg/. Агенцията по вписванията предлага SMS известявания и за движенията по фирмени партиди, като повече за това можете да видите на сайта й.3.     Възможно ли е някой да получи кредит или лизинг от мое име?Банковите и финансови институции, които отпускат кредити или лизинги, са длъжни по закон да се уверят, че сключват договора с лицето, чиито лични данни са посочени в документа за самоличност. Отпускането на кредит/лизинг на някого другиго изисква извършването на едно или повече престъпления, освен злоупотребата с чужди лични данни.Банките и финансовите институции, отпускащи кредити (вкл. бързи кредити) и лизинги, са информирани от НАП за неоторизирания достъп до данни, като им е препоръчано да работят с повишено внимание при идентифицирането на клиенти.От Асоциация на банките в България заявиха, че и към момента има достатъчно надеждни механизми за установяване самоличността на лицата, кандидатстващи за банков кредит.От Българска асоциация за лизинг потвърждават, че техните членове извършват задължително, както идентификация по документи, така и лична идентификация на всеки свой клиент, така че сключване или промени по договор за лизинг не могат да се случат без личното присъствие или надлежната електронна идентификация с валиден електронен сертификат.От Асоциация за отговорно небанково кредитиране (АОНК), в която членуват компании в сектора за т.нар. „бързи кредити\", уверяват, че и към момента членовете на асоциацията прилагат значителен брой надеждни мерки за проверка на самоличността на новите кредитоискатели и текущите кредитополучатели, поради което до злоупотреби с чужди лични данни не би могло да се стигне.Дори предварителното одобрение за кредит/лизинг да става онлайн, задължително е да се сключи писмен договор, подписан на хартия или електронно от страните. Финансовата институция трябва да се увери, че лицето, чиито данни от документа за самоличност са вписани в договора, е същото, което го сключва.   Няма риск за неоторизиран достъп до електронното банкиране, защото такива данни никога не са се съхранявали в НАП.4.     Има ли риск при сделки, сключени с пълномощно, заради неправомерно разпространените данни?При сделките с пълномощно една или повече от страните не участва лично. Сделките с имоти и коли задължително се сключват с нотариално заверено пълномощно, т.е. пълномощното е подписано и подпечатано от нотариус и описано в неговите нотариални книги, след като се е уверил лично, че действително упълномощителят е този, чиито данни са вписани в документа. Всички останали нотариуси имат достъп до компютърна база данни на издадените пълномощни и могат да проверят дали всеки документ е истински.Вижте по-подробна информация, предоставена от Нотариалната камара на Република България.5.    Възможно ли е някой да прехвърли фирма с дългове на мое име?Подобен опит ще е съпроводен с извършването на едно или повече престъпления. Сделките с цели предприятия или с дялове на търговски дружества изискват нотариална заверка и писмен договор. В случая с продажба на цяло предприятие се изисква и удостоверение от НАП. Нотариалната камара в България е информирана от НАП за изтичането на чувствителни данни и сделките в следващите месеци ще се извършват с повишено внимание, като нотариусите имат достъп до всички пълномощни, издадени да послужат пред Агенцията по вписванията.6. Има ли риск да станат публично известни мои заболявания или данни за медицинското ми досие и лечение?Не. Информацията на НАП, която е неправомерно разпространена, се отнася до здравно-осигурителния статус на гражданите, т.е за това, дали са плащани здравно-осигурителни вноски. Данните от медицинското Ви досие не са събирани от НАП и не са били разкрити, тази информация е защитена.7.    Има ли в неправомерно разкритите данни информация за персоналния ми идентификационен номер (ПИК) от НАП.В  незаконно разпространените към момента данни няма информация за персонални идентификационни кодове, издадени от НАП.Независимо от това, Ви препоръчваме да смените своя ПИК от НАП. Това става безплатно в портала  за електронни услуги на приходната агенция - https://inetdec.nra.bg/eservices.html или в произволно избран от Вас офис на НАП.8.     Изтекла ли е информация за електронния ми подпис и може ли някой да злоупотреби с него?Не. Електронният подпис на физическо или юридическо лице се използва с парола и отделно изисква достъп до физически носител (най-често e записан на USB устройство). Не съществува риск за вашия електронен подпис, заради неправомерно разкритите данни на НАП.9.      Общи препоръкиБъдете внимателни, ако някой контактува с вас по телефон или имейл и в следствие на това иска от Вас да направите нещо с финансов или личен характер.Не давайте на никого информация за банкови сметки, за дебитни или кредитни карти, независимо за кого се представя човекът, който се свързва с Вас.Предупредете близките и роднините си, че лични данни за Вас са станали публично достъпни и ги посъветвайте никога да не правят нещо с финансови последици, ако не са се свързали предварително директно с Вас.За Ваша допълнителна сигурност, можете да смените паролите на електронната поща, която ползвате.Ако имате данни, че някой се опитва незаконно да придобие Ваше имущество или да поеме задължение от Ваше име, свържете се незабавно с районното управление на полицията по местоживеене.Допълнителна информация по въпроси, свързани с незаконно разпространените лични данни можете да получите от НАП на телефон 0700 18 700 (на цената на градски разговор от стационарен телефон и по стандартната тарифа на съответния мобилен оператор). ", "date": "2019.07.25", "title": "НАП със съвети към хората с изтекли лични данни "}
{"url": "http://www.cross.bg/tema-dimitur-kraya-1609772.html", "text": "/КРОСС/ Тема: Африканската чума - какво прави държавата? Министър Десислава ТаневаТема: Има ли опасност да бъдем измамени след теча на лични данни? Тезата на нотариуситеТема: Законът и гласуването. Как се промениха правилата за хората и партиите?Тема: Решението за новите изтребители - между геополитиката и бойните способностиТема: Ще бъде ли овладяно разпространението на Африканската чума по свинете, застрашен ли е браншът  - на живо от засегнатите райониТема: За края на парламентарния сезон - отношенията между президент и управляващи - коментар на Андрей Райчев и проф.Антоанета Христова Тема: Ще бъде ли преодоляно поредното президентско вето - главният секретар на президентството Димитър СтояновТема: Колко българи трябва да сменят личните си карти ,заради пробива в базата данни на НАПТема: Необичайни инсталации на бул. ВитошаТема: Момче на една година почина в болница, след като медиците 12 часа не успяват да му свалят температурата. Лекарска грешка или немарливост при лечение на летен вирус?Тема: Жега в края на политическия сезон - за финансирането на партиите, машинното гласуване и сделката за Ф-16 - коментират Десислава Атанасова от ГЕРБ и Румен Гечев от БСП.Тема: Как хакер открадна инстаграм профила на Симона - дъщерята на попфолк певицата Глория и после поиска откуп, за да го върне.Тема: Един от шефовете на програмиста Кристиян Бойков с обвинение. Възможно ли е наистина да участвали в схема за кибер рекет над фирми и има ли как да се докаже това?Тема: В „Пълен абсурд\" с Румен Бахов - незаконен гараж препречва вход на жилищна кооперация.Тема: Има ли бум на хранителните натравяния в морските ни курорти? Какво показа нашата проверка - в „На твоя страна\".Тема: Как боксьорката Станимира Петрова, олимпийският шампион Петър Лесов, легендарният треньор Димитър Пенев и други наши спортисти се обединиха в обща кауза - да помогнат на жена от Ямбол да проходи.Тема: Кой е френският изобретател, който ще опита да прелети Ламанша с реактивна раница?  ", "date": "2019.07.25", "title": "Теми и гости в сутрешните блокове"}
{"url": "http://www.cross.bg/surtzata-vreme-kladentzi-1609770.html", "text": "/КРОСС/  Сърцата на хората са като дълбоки кладенци. Никой не знае какво има на дъното им. Можеш само да предполагаш по онова, което от време на време излиза на повърхността.Харуки Мураками", "date": "2019.07.25", "title": " Сърцата на хората са като дълбоки кладенци"}
