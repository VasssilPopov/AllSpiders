{"url": "http://www.cross.bg/elena-spodelya-pechalba-1608839.html", "text": "/КРОСС/ Виртуалният свят донесе реална печалба на Елена Делчева от Кърджали.  паднаха онлайн на сайта , а играта, донесла това страхотно попадение е .Елена е главен счетоводител и твърди, че с цифрите си говорят на един език, но основният фактор, определящ печалбата ѝ, е нейният голям късмет.Тя обаче признава, че този голям късмет работи най-вече в комбинация с безпогрешната интуиция на съпруга ѝ Веселин. Точно това се случва и този път, когато той споделя, че има предчувствие и Елена му се доверява безрезервно. Тя споделя също, че попълва няколко талона с комбинации от рождени дати и любими числа, както и един със „случаен избор\". И печелившият се оказва точно този със случайно избраните 11 числа.Спечеленото щастливката от Кърджали твърди, че ще инвестира мъдро.Тегленията на играта можете да следите в пунктовете на  и на . Забавлявайте се и с новото мобилно приложение, което можете да свалите от .  ", "date": "2019.07.11", "title": "Онлайн печалба от 100 000 лева в „Еврошанс“"}
{"url": "http://www.cross.bg/elektronni-vinetki-sistemata-1608838.html", "text": "/КРОСС/ До 8 юли 2019 г. са продадени 4 517 612 електронни винетки, а само за периода от 20 април дотогава - 1 630 029 електронни винетки.Това съобщи министърът на регионалното развитие и благоустройството Петя Аврамова по време на изслушване в парламентарната Комисия по регионална политика, благоустройство и местно самоуправление за напредъка по въвеждане на електронната система за таксуване и подчерта, че тя функционира устойчиво.Министърът обяви още, че приходите от електронни винетки са 257 826 706 лв., като от 20 април до 8 юли те са над 75 млн. лв. Тя отчете, през този период се запазва тенденцията 80% от постъпленията да са от таксуване на превозни средства до 3,3 т., 5% - от превозни средства от 3,5 т. до 12 т., и 15% от превозни средства над 12 т. Очаква се приходите от електронни винетки до края на годината да бъдат не по-малко от 400 млн. лв., информира Аврамова.От старта на електронната винетка чрез Агенция „Социално подпомагане\" е предоставено право на ползване на републиканската пътна мрежа на 214 771 автомобила на правоимащи лица.Регионалният министър отчете, че жалбите за двойно плащане и неиздадена електронна винетка са намалели, като след 20 март 2019 г. те са едва 29.С увеличаването на състава на отдел „Контрол и правоприлагане\" от 441 на 567 служители се създадоха условия за посрещане на интензивния летен трафик с разширен 12-часов прозорец на работа на мобилни екипи, информира Аврамова.Назначените служители са обучени от изпълнителя на системата за работа с монтираните в автомобилите съоръжения, а „Пътна полиция\" е провела 2 обучения за безопасност при спиране на водачи на пътя, съобщи министърът.От 20 април са извършени 436 226 проверки, като те са със 157 % повече спрямо направените от старта на системата до тогава. 5,9 % от всички проверени са с установени нарушения. 17% от всички нарушения са на пътни превозни средства, управлявани от чужденци, а 90 % от нарушителите са се възползвали от правото си да платят компенсаторни такси.От въведената нова контролна схема приходите от доброволно платени компенсаторни такси за установени нарушения са в размер на около 20 хил. лв. дневно. Общо към момента те са 2 043 334 лв.Директорът на Национално тол управление Олег Асенов съобщи, че във връзка с изпълнение на контролни дейности са оборудвани 60 специализирани работни места за служители на Агенция „Митници\", разположени на изходите на гранични-контролно пропускателни пунктове на страната.В отговор на въпрос регионалният министър информира, че са издадени разрешения за строеж за общо 218 контролни единици, като първото е от 4 февруари т.г., а последното - от 10 юли. Към днешна дата са монтирани 77 нови стационарни камери, изградени и монтирани са фундаменти за 18 рамки и изцяло оборудвани са други 5. Към 16 август системата ще бъде готова технически и ще има достатъчно рамки за контрол по РПМ, заяви тя.Заместник-министър Николай Нанков информира депутатите за проведеното заседание на Обществения консултативен съвет по въвеждане на тол системата и допълни, че разговорите с превозвачите по отношение обхвата на пътищата, за които ще се плаща тол такса, и тарифите продължават.Министър Аврамова отбеляза, че въвеждането на системата е реформа в пътния сектор и като краен резултат се очаква повишение на приходите за изграждане на пътища, като според предложения по-мек вариант на тарифа се предвижда постъпленията от тол такси да са около 550 - 650 млн. лв. годишно. ", "date": "2019.07.11", "title": "4 517 612 електронни винетки са продадени до 8 юли"}
{"url": "http://www.cross.bg/kushti-ystanoveni-zemedelie-1608832.html", "text": "/КРОСС/  15 от общо 295 къщи за гости, проверени от Държавен фонд \"Земеделие\" , се оказва, че не функционират като такива. При други 75 пък са установени отклонения от заявените в тях дейности. Това съобщи земеделският министър Десислава Танева при представянето на резултатите от проведените в последните 2 седмици проверки.Една от проверените къщи е пряко свързана със служителка на фонд \"Земеделие\" , а при други две са установени роднински връзки с кметове на населени места. Собствениците на 15-те къщи, които се използват за лични цели, ще трябва да върнат изцяло изплатената им субсидия.По думите на Танева санкциите за останалите къщи, при които са установени нередности, варират от 5 до 15 процента от размера на платената подкрепа. ", "date": "2019.07.11", "title": "Няма фрапантни нарушения след проверките на къщите за гости "}
{"url": "http://www.cross.bg/tyrtziya-islyamska-erdogan-1608834.html", "text": "/КРОСС/ Терористичната групировка \"Ислямска държава\" (ИД) отправи заплаха към турския президент Реджеп Тайип Ердоган във видео, разпространено късно снощи, предаде ДПА.\"Хей, Ердоган, арогантният тиранин на Турция, не си мисли, че сабите на войниците на халифата са далеч от теб\", заяви боец от групировката, говорещ на турски, заобиколен от двама мъже с автомати.\"Знай, че това, че стоиш в редиците на кръстоносците, няма да ти помогне срещу войниците на халифата\", каза още джихадистът.Видеото бе разпространено около три месеца, след като лидерът на ИД Абу Бакр ал Багдади, бе заснет във видеоклип, в който се вижда как държи папка с надпис \"Вилает Турция\".Посланието му очевидно означава намерение групировката да извърши атаки в Турция.\"Ислямска държава\" е извършила редица кървави терористични нападения в Турция. ", "date": "2019.07.11", "title": "„Ислямска държава“ отправи заплаха към Ердоган "}
{"url": "http://www.cross.bg/fabriki-tzigari-geshev-1608833.html", "text": "/КРОСС/ Разкритите тютюневи фабрики в село Труд и Ръжево Конаре са зареждали 11% от незаконно произведените на територията на страната цигари. Това каза заместник-главният прокурор Иван Гешев при изслушване в Комисията за наблюдение на приходните агенции и борса със сивата икономика, предаде „Фокус\". По думите му, миналата година разкритите фабрики за незаконни цигари са щели да причинят щета за най-малко 500 млн. лв. „Правоохранителните органи са допринесли за предотвратяване на щети в посочените доста сериозни размери. Само последната съвместна операция бяха намерени две фабрики, едната за рязане на тютюн, другата за производство, с действащата поточна линия и друга, която е в готовност да бъде монтирана и да започне също производство\", посочи той.„Следва да бъде отбелязано, че това е може би най-голямата производствена дейност, наблюдавана от прокуратурата. Бяха намерени марки на световно известна компания. Констатираните незаконно произведени на територията на страната 11% от тях са произведени от тези фабрики\", заяви Гешев.", "date": "2019.07.11", "title": "Нелегалните тютюневи фабрики край Пловдив произвеждали 11% от незаконните цигари "}
{"url": "http://www.cross.bg/dvizhenieto-lenta-putna-1608835.html", "text": "/КРОСС/ Утре - 12 юли, от 9:30 ч. до 12 ч. движението в тунел „Топли дол\" на АМ „Хемус\" в посока София ще се осъществява в изпреварващата лента поради ремонтни дейности по пожароизвестителната система. От 12 ч. до 14 ч. движението ще е само в активната лента.Между 9 ч. и 18 ч. движението по път II-62 Самоков-Клисура при Продановци ще се извършва поетапно в една лента, поради монтиране на камера на електронната система за събиране на таксите за ползване на републиканската пътна мрежа. Необходимо е шофьорите да карат внимателно, със съобразена скорост и да спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.07.11", "title": "Утре движението в тунел „Топли дол“ на АМ „Хемус“ поетапно ще е в една лента"}
{"url": "http://www.cross.bg/gerb-predi-godini-1608837.html", "text": "/КРОСС/ В 5 областни града действащите кметове на ГЕРБ е твърде вероятно да не получат отново доверие и да не бъдат кандидати за нов мандат на вота наесен, научи \"Клуб Z\" от източници от средите на управляващите. Подготовката за местните избори вече е в ход, а след така наречения конгрес на ГЕРБ в неделя се очаква и реален старт на процедурите по номинации.Формално - партийните организации по места би трябвало да предлагат кандидати за кметове и общински съветници, а последната дума има Изпълнителната комисия, начело с лидера Бойко Борисов. Самият той пред Националното събрание в неделя поиска този път обсъжданията да не са само в рамките на партията, а да са „обществени\" - тоест по места в процеса на номинации да могат да участват всякакви граждани. Засега не е ясен форматът и начинът за реализация на тази идея. Друга идея на Борисов е да раздели властите в ГЕРБ - хора на позиции в управлението по места да не са и начело на партийни структури. Нерядко функцията кмет и местен партиен началник съвпадат. Така е и в 4 от петте случая, за които става дума в случая.Поне за двама от кметовете на ГЕРБ на областни градове няма да е изненада, ако не получат доверие за вота наесен. Единият е градоначалникът на , който обяви пред местни медии преди дни, че вероятно няма да се кандидатира след края на втория си мандат.И преди 4 години имаше очакване Тотев да не бъде номиниран за кмет отново. Това обаче така и не е случи и той спечели изборите буквално на косъм (опонентът му от „Обединени патриоти\" Славчо Атанасов загуби балотажа с едва 1% разлика в подкрепата - б.р.) Според партийния слух тогава - Тотев бил „спасен\" по линия на Цветан Цветанов - дясната ръка на Борисов. От неделя официално обаче Цветанов е само редови член на ГЕРБ, след като му бе гласувана оставката. Тя влезе в сила със задна дата - от 30 май, когато бе подадена - заради „Апартаментгейт\".Пловдив и управлението му пък бяха посочени по време на конгреса на ГЕРБ лично от Борисов като лош пример. Самият Тотев се сблъска и с прокуратурата, която през 2017 г. го обвини в длъжностно престъпление - заради обществени поръчки. Все пак година по-късно съдът прекрати делото за изграждане на зоокът в града поради липса на данни за престъпление, след като няколко пъти то бе връщано на обвинението от различни съдебни състави заради процесуални и други нарушения.Градът и управлението му отнесоха много критики около подготовката и откриването на Европейската столица на културата, имаше забавени ремонти, въпреки отпусканите от държавата пари, скандали с реализацията на проекти и т.н., в това число и с откриването на годината. Организацията на това събитие също стигна до прокуратурата - заради направените харчове. През последните години имаше и случаи с унищожени паметници на културата, а неотдавна и районният кмет на район \"Северен\" от ГЕРБ бе арестуван заради съмнения за корупция.Тотев е и областен координатор на ГЕРБ под тепетата. Засега за негов наследник като кандидат за кмет от ГЕРБ се споменава името на настоящия областен управител на Пловдив Здравко Димитров. Преди 4 години той отново бе кандидат-кмет - но от „Реформаторския блок\". След това Борисов го назначи за областен управител.Дали Тотев ще остане начело на партийната структура също е под въпрос, твърдят източници от централата на ГЕРБ. Според анализатори обаче тоталните чистки по места в навечерието на избори не са най-добрата идея. И лидерът на партията го знае.Смяна на кмета от ГЕРБ ще има със сигурност и в. Проблемите между настоящия градоначалник Добри Беливанов и партията не са от вчера, а още от втората година след избора му. Беливанов „записа\" ГЕРБ на картата на местната власт в областния град преди 4 години - побеждавайки дългогодишния градоначалник Георги Иванов, който бе практически несменяем, печелейки избори  от 1999 г. насам. Скоро след местният вот обаче Беливанов и местната партийна структура се разминаха - и в концепциите си за начин на управление, и в идеите за назначения в общината. От ГЕРБ свалиха доверието си. Покрай т.нар. кумгейт, в който бе засегнат бившият вече депутат от ГЕРБ Делян Добрев (и областен координатор - един от случаите, в които това не е кметът - б.р.), от ГЕРБ обвиняваха Беливанов, че е на страната на БСП. Обвинения срещу кмета имаше и за това, че не се е справил с проблема \"уран във водата\", какъвто имаше на територията на областта през 2017 г., че има проблем с бездомните кучета, снегопочистването и т.н.Оставката му бе искана многократно. Беливанов не я даде. Кой ще бъде кандидатът на ГЕРБ вместо настоящия кмет обаче засега не е ясно. Сигурно е, че това няма да е Делян Добрев, въпреки че и подобен слух броди из политическите кулоари. Споменава се и името на областния управител Станислав Дечев. Любопитна подробност е, че и Беливанов бе областен управител преди да бъде номиниран за кмет.Третият град, в който може да се очаква смяна на лицето на ГЕРБ за изборите наесен, е . От 4 години начело на общината е Георги Славов - районен координатор на ГЕРБ и градоначалник от 12 години, твърдят източници от партията. На европейските избори през май именно в Ямбол ГЕРБ претърпя сериозно поражение от БСП. Само преди дни срещу Славов се надигнаха местни неправителствени организации, които го обвиняват в злоупотреба с евросредства по различни проекти. Славов, разбира се, отрече обвиненията. В града има проблем и със строежа на пречиствателната станция за отпадъчни води, която е трябвало да бъде готова преди години, но не е. За трите мандата има, разбира се, и други натрупани истории. И тук засега не се знае кой би бил човекът, на когото ГЕРБ ще гласува доверие за вота наесен, ако очакванията за смяна след 12 години се оправдаят. Историята е с отворен край.Следва , където също според източници от ГЕРБ местният управник д-р Валентин Василев може и да няма шанс да се бори за доверието на съгражданите си от името на партията. Той е бивш депутат и бивш областен управител, а от 2015 г. - градоначалник. Водач е и на областната структура на ГЕРБ. В последния месец тече спор между него и опозицията от БСП за вината за налагането на финансови корекции по европроекти на общината. Очакваше се дори преди седмица премиерът Бойко Борисов да посети ж.к. \"Орел\", заради чиято реконструкция има напрежение - по покана на кмета и депутатската Десислава Атанасова. В уречения ден обаче министър-председателят бе в Брюксел.Най-изненадващо обаче ще бъде, ако се оправдае информацията за рокада и във о. Кметът на старата столица е Даниел Панов и завършва втория си мандат. Панов често е редом по първите хора в ГЕРБ, а и самият той е председател на Националното сдружение на общините в България (НСОРБ). Позицията неизменно е за представител на местната власт от партията на Бойко Борисов от години. Версията за евентуална смяна този път е свързана с влиянието на Цветан Цветанов. Той е депутат от Великотърновско, откакто ГЕРБ се появи на парламентарната сцена. И цялата структура в областта минава за \"негова\", твърдят представители на партията. В резултат и Панов минава за \"човек на Цветан Цветанов\".На местните избори преди 4 години се клатеше и доверието в ГЕРБ към кмета на Варна Иван Портних. Месеци наред се очакваше той да не получи шанс за нов мандат, но това така и не се случи. А Портних си спечели изборите. Към днешна дата подобна тема не се повдига.Засега и в най-важния град на местни избори - София - не изглежда като да има нов кандидат за вота на столичани от ГЕРБ. Очакванията са кметицата Йорданка Фандъкова отново да е водачът на управляващите за изборите наесен. Самата тя не отговаря на въпроса дали би се кандидатирала отново - с аргумента, че е действащ градоначалник и има работа за вършене преди да мисли за избори.В партията се очакват - както и Бойко Борисов изрично предупреди и в неделя, и след европейските избори през май, а и в годините преди това - драстични промени в структурите на ГЕРБ в Плевен и в Добрич. Борисовата партия загуби подследните местни избори и в двата областни града. При това от кандидати на тогавашния формат на т.нар. традиционна десница - \"Реформаторски  блок\".Интересно ще е в още един областен център - Монтана. Там ГЕРБ не е печелила местни избори никога. Изборите за кмет на града от 1999 г. насам се печелят от кандидата от десницата Златко Живков.Източник ", "date": "2019.07.11", "title": "Петима областни кметове на ГЕРБ губят доверие за изборите наесен"}
{"url": "http://www.cross.bg/pargov-zaplatite-kaloyan-1608826.html", "text": "/КРОСС/ Групата на БСП в Столичния общински съвет не подкрепи предложението на кмета Йорданка Фандъкова за тригодишно споразумение, според което заплатите на служителите в градския транспорт ще увеличават с по 10% в следващите три години, но от март 2020 година.„Управляващите в общината отстъпиха от ангажимента си за актуализация на заплатите на шофьорите, който поеха при прекратяването на протестите по-рано тази година. С това споразумение се замита проблема и се хвърля прах в очите на хората\", това каза лидерът на БСП - София и председател на групата на социалистите в СОС Калоян Паргов по време на днешната сесия.„В транспортна комисия, която заседава през зимата, дадохме обещание, че при актуализация на бюджета ще търсим възможност за увеличаване на работните заплати и отпускане на средства за подобряване на битовите условия, които бяха основен момент в техните искания. Темата за извънредния труд в столичните транспортни дружества все още е на дневен ред\", припомни Паргов и подчерта, че иска увеличение на възнагражденията на служителите сега, а не през 2020 година.Според него шофьорите са очаквали през юни да има актуализация на бюджета на Столична община и увеличение на техните заплати. „Не стана през юни, но би могло да се случи през септември. Дончо Барбалов трябва да каже има ли такава възможност и го призовавам да го направи\", заяви Калоян Паргов.Той определи като абсолютна спекулация от страна на кмета Фандъкова твърдението, че БСП не подкрепя увеличението на заплатите в столичния градски транспорт. „Очевидно, че от страх от предизборната кампания, тя се опитва да насочи общественото внимание в грешна посока\", категоричен бе Паргов. ", "date": "2019.07.11", "title": "Калоян Паргов: БСП настоява за увеличение на заплатите на шофьорите в градския транспорт още през септември"}
{"url": "http://www.cross.bg/moshtnostta-blok-kozlodyii-1608820.html", "text": "/КРОСС/ След успешното приключване на последните модернизации от проекта за повишаване на мощността на пети блок на АЕЦ \"Козлодуй\" до 104%, реализирани по време на плановия годишен ремонт през тази година, на 13 и 14 юли 2019 г. е планирано да бъдат извършени финалните изпитания.Целта е да се потвърди готовността на системите и съоръженията за работа в условията на повишена мощност в различни експлоатационни режими, съобщиха от атомната електроцентрала.Програмата за изпитанията е съгласувана с главния конструктор ОКБ Хидропрес и с Агенцията за ядрено регулиране, а товаровият график за дните на провеждането е предоставен на Електроенергийния системен оператор. Изпълнението е предвидено за почивните дни в края на седмицата с оглед намаленото търсене на електроенергия в този период.По време на изпитанията е планирано мощността на блока последователно да бъде понижена до 60% и до 40%. На 14 юли турбогенераторът ще бъде изключен за няколко часа, след което в рамките на същия ден ще бъде включен и ще започне повишаване на мощността в съответствие с графика.Аналогична програма за изпитания бе изпълнена на шести блок на АЕЦ \"Козлодуй\" през 2017 г. В момента блокът работи с пълно натоварване на мощността - 1040 МВт. ", "date": "2019.07.11", "title": "Тестват готовността на V блок на АЕЦ „Козлодуй” за работа на повишена мощност "}
{"url": "http://www.cross.bg/velingrad-dvizhenieto-grypa-1608823.html", "text": "/КРОСС/ Мъж от Велинград е задържан за това, че не е изпълнил полицейски разпореждания и направил опит да пречи на движението на оживен път.В сряда около 19 часа, в Районното управление на МВР във Велинград бил получен сигнал, че група от хора са застанали на изхода на Велинград по посока за гара Костандово и пречат на движението на автомобили.Незабавно към мястото били изпратени дежурни полицейски екипи от РУ в курортния град.Пристигайки на мястото, органите на реда установили, че група от 30-40 души са се събрали на импровизиран протест, свързан с проблемите с водоснабдяването на един от велинградските квартали. Протестът не е регламентиран, няма изпратено уведомление в общинската администрация за неговото провеждане, като информация за това не е постъпвала и в полицията.Униформените незабавно предприели действия за обезопасяване на периметъра, тъй като трасето е с много интензивен трафик на превозни средства, а с действията си протестиращите създавали реална опасност за пътно-транспортно произшествие.  Въпреки това органите на реда им позволили да преминават през една от пешеходните пътеки , за да изразят позицията си, като били предприети мерки за недопускане на инциденти.Тогава единият от присъстващите застанал на пътното платно и категорично отказал да го напусне въпреки разговорите с полицаите и категоричните им разпореждания да го направи. Това дало основание 47-годишният велинградчанин да бъде задържан в ареста на РУ-Велинград, а спрямо него е образувано полицейско производство.Действията на полицейските органи са докладвани и съгласувани с дежурен прокурор от районната прокуратура в курортния град. Към момента обстановката в района е спокойна . ", "date": "2019.07.11", "title": "Арестуваха протестиращ, който пречил на движението"}
{"url": "http://www.cross.bg/rezhima-godina-rabota-1608825.html", "text": "/КРОСС/ Учители, спортисти, балерини и циркови артисти са сред най-често срещаните професионалисти, които са дошли от други държави и са започнали работа у нас през първите шест месеца на годината.Те са внесени по режима за единното разрешение за пребиваване и работа, което им дава право да останат в България до една година, разказа експертът в Конфедерацията на независимите синдикати в България Атанаска Тодорова.Това означава, че работодателите са търсили такива специалисти сред българските граждани, но не са намерили, затова са внесли работници от трети държави.По режима на Синята карта, който е за внасяне на висококвалифицирани специалисти и не изисква пазарен тест, от началото на годината у нас са дошли най-вече хора на ръководни позиции, химически инженери, програмисти и едва двама лекари.Въпрос на избор за работодателя е по кой от двата режима да внесе нужните му работници, обясни Атанаска Тодорова:Той може да кандидатства и да определи, че иска този човек да го ползва само една година или само две години, или четири години, и вече да си определи режима. При синята карта нямаме пазарен тест, в сравнение с единното разрешение за пребиваване и работа, при синята карта имаме по-голям срок. Това също е от значение за някои работодатели, които дългосрочно планират. Но има и такъв тип работодатели, които не са сигурни дали техният бизнес ще продължи и следващата година и затова предпочитат да вземат човек за една година и след това има възможност законова да бъде продължено това разрешително до 3 години, без лицето да напуска страната.\" ", "date": "2019.07.11", "title": "КНСБ отчита \"внос\"  на работна ръка: най-много са учители, спортисти, балерини и циркови артисти"}
{"url": "http://www.cross.bg/f-bulgariya-block-1608824.html", "text": "/КРОСС/ Министърът на отбраната Красимир Каракачанов подписа международни договори (LOAs) BU-D-SAB, „Самолети F-16 Block 70 и свързана с тях поддръжка\" (F-16 Block 70 aircraft and associated support), международен договор (LOA) BU-D-AAA, „Боеприпаси в подкрепа на F-16\" (Мunitions in support of the F-16), международен договор (LOA) BU-P-AAD, „Sidewinder AIM 9X Блок II ракети, свързани материали и услуги\" (Sidewinder AIM 9X Block II Missiles, associated material and services) и международен договор (LOA) BU-P-LAR, „Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване\"(Multifunctional Information Distribution System Joint Tactical Radio System (MIDS JTRS) (5) and related support and equipment) на обща стойност $1,256,153,980 USD, съобщиха от министерството на отбраната.С тях се договаря доставката от Правителството на САЩ за българските въоръжени сили на осем самолета F-16 Block 70 и свързаното оборудване и въоръжение. Съгласно Конституцията на Р България и редът на Закона за международните договори на Република България, за да влязат в сила тези договори, следва да бъдат ратифицирани от Народното събрание.Отчитайки финансовите ограничения на Р България, Държавният департамент на САЩ е предприел действия за намаляване на общата цена с до 60 млн. щатски долара посредством искане от Конгреса на САЩ за допълнително финансиране, което да бъде използвано в интерес на Р България. Предстои искането на Държавния департамент да бъде разгледано от Конгреса на САЩ. ", "date": "2019.07.11", "title": "Каракачанов подписа договорите за закупуване на осем самолета F-16"}
{"url": "http://www.cross.bg/reiizi-sozopol-tympala-1608827.html", "text": "/КРОСС/ Панайот Рейзи продължава да управлява с размах Созопол и демонстрира поведение на феодал с неограничени правомощия, показва разследване на „Уикенд\". Напук на забраната да ръководи града, отстраненият от поста кмет на няколко пъти смело и демонстративно ходел в сградата на общинската администрация, влизал в кабинета си и сядал на стола, който затопляше в продължение на близо 12 години.Никой не смеел да му се противопостави - в общината се страхували, че пак ще спечели изборите  и хората може да си загубят работата , ако му се опълчат.Временно изпълняващата длъжността Катя Стоянова, която е избирана за заместник кмет от самия Рейзи, стърчала до него като секретарка и притеснено пристъпвала от крак на крак. Подобно дръзко поведение би трябвало да завърши с арест, ако живеем в правова държава, коментират жители на градчето, които независимо че подготвят сигнал до прокуратурата със снимков материал, все още се ужасяват да не би нахалният местен диктатор да им отмъсти с мутрите на авера си Георги Тумпалов.Созопол продължава да живее в страховете си от времената, когато Рейзи и Тумпала управляваха в тандем. Няма и помен от някакво притеснение, вследствие на започналото разследване, че кметът по престъпен начин е присвоил 2 милиона лева. Впрочем двамата герои на прехода продължават да демонстрират недосегаемост и пълен контрол над събитията. Вероятно това е причината Рейзи да продължава да привиква на килимчето общинските 11-те общински съветници на ГЕРБ и още 6-7 кметовете на кметства. Рейзи обяснявал, че отново ще командва официално Созопол, твърди информатор на „Уикенд\" от въпросните сбирки. На последното подобно събиране преди малко повече от две седмици разследваният градоначалник попитал общинския съветник Георги Пинелов вярно ли е, че ще приеме да е кандидат за кмет от ГЕРБ. След като на няколко пъти не получил отговор на настоятелния си въпрос, Рейзи грубо изгонил Пинелов от сбирката. Всичко това се случва зад гърба на Бойко Борисов, който еднолично показа червен картон на Рейзи и го накара да напусне партията.Бившият кмет влезе в ГЕРБ по покана на Цветан Цветанов и минаваше за негов изключително доверен човек в региона. Според независими наблюдатели на процесите Рейзи се е отчитал подобаващо на бившия втори в партията и държавата, докато една от най-богатите общини в страната Созопол затъвала в дългове.Увереността на Панайот Рейзи, че и следващите избори са му в кърпа вързани, идвала от акумулирането на огромен финансов ресурс през замъка в Равадиново на Георги Тумпалов, който иронично е наричан граф Тумпала. Кичозният замък на практика е нелегална печатница за пари. Всеки ден средно по 100 хил. лева безотчетни влизат в джоба на Тумпала. Спирал е работата си само в изключителни случаи както преди броени дни, за да посрещне гостите на сватбата на СИК. Именно в Равадиново 300 души бяха поканени от силовия бос Красимир Маринов-Големия Маргин за сватбата на дъщеря му Александра.Така нареченият замък е най-големият паметник на безхаберието на властите и на повсеместната корупцията в България. Това каменно чудо, резултат от обединените усилия на строителната и архитектурна халтура, е изградено незаконно върху земеделска земя, с непроменен статут и предназначена за животновъдна ферма. Така вместо да отглеждат кокошки, крави и свине Тумпалов и покровителят му Рейзи вземат входни такси без да издават касови бележки и да плащат данъци. Сградата няма разрешение за ползване, а собственикът й не е плащал местни данъци и такси към община Созопол, на чиято територия функционира повече от 13 години и по твърдения на самия граф и на Рейзи е най-оборотният търговски обект в общината.3 милиона милиона лева месечен прихода през останалите месеци на годината оборотът достига до 1 милион лева. С този финансов ресурс Рейзи и Тумпалов съумяват да тушират в зародиш всяка проверка от компетентните органи. Казват, че над 30 души, които се водят „проверяващи\", получавали месечна заплата от по 1000 лева, за да си затварят очите за бруталното беззаконие. Единственият начин незаконният обект да затвори врати е прокурорът Гешев да прати екип от София, коментират в Созопол.На една от сбирките си в ресторанта в Равадиново на общинския съветник от ГЕРБ Стойчо Неделчев, по-известен като Стойчо Манджата, Тумпала и Рейзи са се хвалили, че имат ресурс спокойно да спечелят изборите за кмет на София, а какво оставало за Созопол. За тяхната кауза щели да работят незаконните милиони, върху които не са платени никакви данъци и автоматично стават черна каса за печелене на власт, влияние и нови пари.И Панайот Рейзи, и граф Георги Тумпалов, чиито деца са съдружници в затворения от НАП аквапарк, попадат под ударите на закона многократно. Всъщност макар аквапъркът да е официално затворен от данъчните, обектът функционира и това лята „на черно\". Тумпала е персонаж от годините, когато силовите групировки СИК и ВИС „застраховаха\" повсеместно българите, а Първа частна милиция раздаваше „справдливост\" по Южното Черноморие. Арестуван е за кражби на мрежи от Океански риболов, разследван е за рекет и изнудване и са му запорирани сметките от комисията „Кушлев\". Рейзи пък към днешна дата е във фокуса на мащабно разследване за престъпления в особено големи размери. Това обаче не им пречи да продължават да дерибействат и да живеят над закона, управлявайки безметежно Созопол и региона.Като капак на всичко звучи предложението на Панайот Рейзи да направи Георги Тумпалов почетен гражданин на Созопол. Последното е в пълно съзвучие с многобройните бутафорни награди от бутафорни организации, които граф Тумпала си урежда, за да си купи нова биография. Трагикомичното е когато държавата участва в тази подмяна. В този смисъл е добре министърът на туризма Николина Ангелкова да даде обяснение по какви критерии е обявявала кичозния замък за атракцион номер 1 в България.в. Уикенд / 13-19 .2019 г./Брой 28 /817/ година XVII ", "date": "2019.07.11", "title": "Панайот Рейзи управлява Созопол с местна мутра"}
{"url": "http://www.cross.bg/puten-dnes-putna-1608828.html", "text": "/КРОСС/ Днес - 11 юли, от 23 ч. до 24 ч. ще бъде ограничено движението в двете посоки от 25-ти до 30-ти км на АМ „Хемус\" в района на с. Чурек поради монтаж на камера на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). За да не се затруднява трафикът през деня рамката ще се монтира през нощта. Движението ще се пренасочва от пътен възел „Жерково\" до пътен възел „Витинска река\" по стария път София - Ботевград.Необходимо е шофьорите да карат внимателно, със съобразена скорост и да спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.07.11", "title": "Днес от 23 ч. до 24 ч. ще бъде ограничено движението в района на с. Чурек"}
{"url": "http://www.cross.bg/merkel-vreme-sreshtata-1608829.html", "text": "/КРОСС/ Канцлерът на Германия Ангела Меркел изслуша седнала химните на Германия и на Дания по време на срещата си с датския министър-председател в Берлин, съобщава „Ди велт\". За трети път в рамките на три седмици германският канцлер получи пристъп на треперене по време на срещата си в Берлин с премиера на Финландия Анти Рине. Въпреки че продължи около минута, той беше по-силен от предишните, припомня БГНЕС.Изданието посочва, че пристъпите на треперене се появяват, когато Меркел трябва да стои права дълго време. По тази причина двете с министър-председателя на Дания изслушаха седнали химните на двете държави, като протоколът е претърпял промяна по настояване на германския канцлер.Самата Меркел коментира здравословното си състояние. Тя обясни, че следи здравето си и се отнася отговорно към него.\"Както съм отговорна към своята длъжност, така се отнасям и към своето здраве. Като човек аз също имам голям личен интерес да бъда здрава и да следя за здравето си\", заяви Меркел на пресконференция с премиера на Дания Мете Фредериксен.В отговор на въпроса на журналисти какво чувства с приближаването на 65-тия й рожден ден, който канцлерът ще празнува следващата седмица, Меркел отбеляза, че \"ясно осъзнава, че хората остаряват\".\"Това означава, че хората не стават по-млади, но може би по-опитни. Всичко има своите добри страни\", каза тя.По-рано канал N-tv показа кадри от срещата на Меркел с президента на Федерална Република Германия Франк-Валтер Щайнмайер, на които тя изпада отново в силен пристъп на треперене. Подобно нещо се случи с Меркел по време на срещата й с украинския президент Владимир Зеленски. Тогава канцлерът обясни състоянието си с дехидратация. Според нея, след като пила вода, тя се почувствала много по-добре.В сряда по време на срещата на канцлера в Берлин с министър-председателя на Финландия Анти Рине настъпи друг тремор. Атаката продължи около минута, но беше по-слаба от предишните.Телевизионният канал N-tv излъчи кадри от срещата на Меркел с президента на Германия Франк-Валтер Щайнмайер, по време на която тя получи силен пристъп на тремор. В анолигчна ситуация изпада и по време на разговорите си с президента на Украйна Владимир Зеленски. Тогава канцлерът обясни състоянието си с обезводняване и заяви, че след като е пила вода, се е почувствала по-добре. ", "date": "2019.07.11", "title": "Промениха протокола заради пристъпите на треперене на Ангела Меркел"}
{"url": "http://www.cross.bg/tyrizma-tyrizum-ministerstvoto-1608810.html", "text": "/КРОСС/ Всичко се обърка в ресора на министъра на туризма Николина Ангелкова. На теория, широко прокламирана от министърката, в новите договори за концесия на плажове печели оня, който предложи най-ниска цена за допълнителни услуги. Но на практика се оказва, че цената на шезлонг е многократно по-висока от обещаната в стотинки с добавянето на 5 лева за шалте, после и за още нещо. Това е само щрих от натрупването на негативни новини от началото на сезона. Джиповете на плажа са нещо обичайно, срещу което няма кой да вземе каквито и да било трайни мерки.Стряскащи цени за плажни принадлежности се оправдават със стари правила, които сега били променени, ама завареното положение не можело да бъде пипано.В същото време различни фактори от така наречения туристически бранш споменават за държавна подкрепа, за масирана реклама с държавни пари, за спонсориране на чартърни полети. И още - за допълнително намаляване на ДДС - в единствения отрасъл у нас, който има привилегията да се ползва от намалена ставка - 9% вместо стандартните 20%. Появиха се дори идеи секторът да бъде субсидиран, за да преодолеел сегашната несгода. Както и още по-екзотичната идея да се намалят концесионните такси.Намаляването на чуждите туристи по родното Черноморие, освен че е видимо и че за него предупреждават от месеци туроператорите, се отдава едва ли не на \"вражеска\" кампания от последните една-две седмици, когатопроблемът влезе освен в социалните мрежи и в медиите. В крайна сметка и Министерството на туризма призна за очакван \"лек\" спад в рамките на 5-8% на почиващите отвън. Светъл оптимизъм. Справка на в. \"Сега\" за заявените полети - редовни и чартъри към двете ни морски летища, показа, че отливът е доста по-сериозен, надхвърля 15 на сто и отива към 20 процента.Министърът на туризма, след дълго мълчание на фона на очертаващия се провал на сезона, проведе \"спешни\" срещи с кметове и с туристическия бизнес. От тях засега не следва нищо. НоПървата от тях ще е за проучване и разработени модели за подкрепа на организирания туризъм, чрез които \"да бъде увеличен притокът на още туристи за дестинация България\". Стратегията се разработва от компания„Ърнст енд Янг\" по инициатива на министерството. След запитване на в. \"Сега\" се оказа, че проучването и съветите ще струват под 30 000 лв. -птоест под прага, за който трябва да се обяви обществена поръчка. От\"Ърнст енд Янг\" били разработили няколко варианта, \"но и най-консервативният модел показва отличен ефект от мерките за стимулиране на организирания туризъм\", увериха от министерството.Резултат се чака в края на август. Аргументът - туроператорите да се светнат за намеренията ни и ако им харесат, да ги отразят вДни по-късно министерството пусна вече истинска обществена поръчка - за анализи и пазарни проучвания във връзка с развитието на обособени зони за туризъм. Поръчката е за малко над половин милион лева с ДДС,като финансирането е от ЕС. Ще се проучва какво да се прави, за да се развива туризмът в обявените още през 2015 г. 9 туристически региона. Районите са Дунавски, Старопланински, Софийски, Тракийски, Долинатана розите, Рило-Пирински, Родопски, Варненски Черноморски и Бургаски Черноморски. Както в. \"Сега\" писа, всъщност това разделение повтаря т.нар. туристическа карта на България, приета през 2013 г., в кояторайоните са същите и за всеки от тях е определена \"специализация\".Какво тогава е правило министерството през тези години, освен да оправдава съществуването си със снимки по международни туристически форуми и изложения? В серия изявления в зоната на кризисен пиар впоследните дни министърът на туризма обяснява, че всяко действие днес ще има ефект в следващите поне 2-3 години. Какви са решенията, днес не знаем. Ако съдим по ефекта с отлива на чужди туристи през тази година,очевидно не е имало никакви действия през предходните. А експерти в туристическия бранш предупреждаваха, че основните наши конкуренти като Гърция, Турция, Египет, Тунис се завръщат на пазара с подобрени условия,подобрена сигурност и с атрактивна реклама. Това бе проспано от нашето министерство на туризма и каквито и стратегии да се пишат оттук нататък, ефектът от тях ще е минимален.Тези дни министър Николина Ангелкова заяви, че не трябва да \"отписваме летния сезон\". Пред Би Ти Ви тя повтори познати числа - \"през летните месеци на 2016 г. отчетохме увеличение от 19%, 2017 г. нарастването бе със 17 на сто. Миналата година процентът бе 5.8%\". Не е ясно защо Ангелкова изтъква факти, които само показват охлаждането на интереса на туристите към България.Проблемите с летния сезон са последица от десетилетно пренебрежение към качеството на обслужването. В последните години все по-масово се налага да се \"внася\" обслужващ персонал отвън. Но това са хора, които са тук временно и нямат никакъв ангажимент за лоялност към временните си работодатели. Десетилетия наред се залагаше на туристите отвън, докато към българите отношението бе по-скоро пренебрежително. Кризата с липсата на обслужващ персонал доведе до ниско качество, но при непрекъснато растящи цени.Това наистина е печална традиция. И тя може да бъде пречупена само по един начин. Мутренският и рекетьорски туризъм трябва да бъде оставен да фалира. Ако трябва - сами да премахнат и без това незаконния бетон по плажовете си. Министерството на туризма, което го крепи, да бъде закрито в този си вид и състав като очевидно негодно да работи. За да може да се започне начисто.PS. През 2018 г. приходите от концесии от отдадените над 200 плажа са 18.2 млн. лв. Това очевидно не се връзва по никакъв начин с обявяваните драстично високи цени за допълнителни улуги. Спешни промени в закона за концесиите, които вървят в парламента, пък целят да намалят контрола при отдаването на плажове на концесия - в интерес на досегашните \"стопани\". ", "date": "2019.07.11", "title": "Оставете мутренския туризъм да фалира"}
{"url": "http://www.cross.bg/bulgariya-evropa-pravitelstvo-1608812.html", "text": "/КРОСС/ Българското правителство съвършено съзнателно извършва престъпление към българската енергийна сигурност и към гарантираните доставки за Европа, обслужвайки чужди интереси. Това заяви на пресконференция във Варна председателят на ПП АБВ Румен Петков.„4 години ние от АБВ се борим за вземане на решение за пряка доставка на руска газ за Европа, което очевидно означава пряка доставка на руски газ за България, поради това, че:Това ще ни спести транзитна такса, която заплащаме на трета страна, част, от която и на нас европейците;Ще бъдем гарантирани от гледна точка на доставката на газ ние европейците, независимо от един режим с прекалено много особености и специфика, като режима на Ердоган;Това ще ни направи стратегически енергиен център вече като България, а не просто в Югоизточна Европа, а в Европа като цяло, което ще даде друга тежест и престиж на България.Петков подчерта, че обслужвайки чужди интереси, нереализирайки Турски поток, правителството задълбочава проблемите, а това се получава чрез простата техника на отлагане на процедурата за определяне на изпълнителя.„Когато миналата година септември, ние от АБВ алармирахме, че 470 км. се нуждаят от повече от 9 месеца време за изграждането и тежест за реализиране на такъв специфичен и тежък инфраструктурен проект, какъвто е този за газопреносна мрежа, никой в Народното събрание не реагира. Когато тази година започна процедурата, ние предупредихме, че времето няма да стигне и, че на 1 януари България и Европа ще бъдат негарантирани от гледна точка на доставките на газ\".Румен Петков коментира още, че със своите действия и бездействия българското правителство всъщност обслужва интересите на САЩ и Украйна, т.е. ще обслужи чужди интереси, ще играе ролята на подставено лице, за да обслужи чужди интереси и да принуди руското правителство да преговаря с Украйна. Той добави, че това може да постави много въпроси към газовата сигурност и ние в България и нашите европейски партньори трябва да си дават сметка, че българското правителство с това си поведение създава изключителни затруднения пред нормалната доставка на газ за Европа, под натиска на САЩ. „Това за съжаление става с организираното мълчание на българския парламент. Всички политически сили в парламента - БСП, тъй наречените патриоти и всичко останало, очевидно обслужват чужди интереси, мълчейки и създавайки абсолютен комфорт на правителството в тези му престъпни действия към енергийната сигурност на България и Европа\", каза още Румен Петков.Пред медиите в морската ни столица Румен Вчера коментира и правителственото решение за самолетите F-16, което той определи като най-голямото престъпление към национална сигурност на Република България, от гледна точка на обезпечаването на военновъздушните сили. „С определението 1,250 млрд. долара, което всъщност означава 2,2 млрд. лв., българското правителство загробва България с доставката на едни машини по възможно най-циничната процедура. Въпреки първоначалното решение - параметри и времеви порядък на доставка, правителството взе решение, което ще ни задължи да изплатим тези 2,2 млрд. веднага, а да започнем да получава самолетите най-рано през 2023 г. В тези средства очевидно не влизат средствата за поддръжка на сегашните ни самолети и очевидно не влизат средства за изграждането на необходимата инфраструктура, за да могат самолетите F-16 да бъдат обслужвани така, както е необходимо. Продължава никой да не дава отговор на въпроса ДДС влиза ли в тези 2,2 млрд., защото то е около 450 млн. лв. и всъщност ние говорим за сделка, която отива към цена от 2,7 млрд. лв. Никой в НС не поставя въпроса за реалната цена. Никой не поставя въпроса за капацитета на самолетите F-16, никой не отговаря колко от тях летят в момента в Румъния и колко са на земя, защото помним как на демонстративно авиошоу преди 10 години в България, самолетите F-16 така и не излетяха. Въпроси, които остават без отговор и НС с престъпното си мълчание обслужва чужди интереси и загробва българската авиация и параметрите на националната сигурност на Република България\".", "date": "2019.07.11", "title": "Румен Петков във Варна: Българското правителство съзнателно извършва престъпление към българската енергийна сигурност"}
{"url": "http://www.cross.bg/moskva-iran-sityatziyata-1608811.html", "text": "/КРОСС/ Москва реагира остро на инцидента между ирански плавателни съдове и британски танкер в Ормузкия проток. Русия определи като \"възмутителни\" действията на Великобритания.  Рискът от пряка конфронтация в региона около границите на Иран се увеличава след последните събития с британския петролен танкер в четвъртък, заяви заместник-външният министър на Русия Сергей Рябков, цитиран от ТАСС. По думите му ситуацията е изключително тревожна. Убедени сме, че в конкретните условия рискът от пряк сблъсък в последно време се засили, което прави предвиждането на бъдещите събития в района доста сложно, заяви Рябков.Според Москва причината за напрежението е целенасочената линия на Вашингтон към изостряне на ситуацията в района около Иран. По думите на Рябков жителите на Иран са проявили стратегическо търпени за изключително дълго време. Сега те демонстрират разграничение от тази ситуация, смята руският зам.-външен министър.Руският дипломат призова всички страни да проявят политическа воля и да не допускат ситуацията „да придобие неконтролируем характер\".", "date": "2019.07.11", "title": "Москва определи като „възмутителни“ действията на Великобритания в Ормузкия проток"}
{"url": "http://www.cross.bg/sofiya-predlozhenie-grypa-1608813.html", "text": "/КРОСС/ В българската политика и в частност на София, ГЕРБ управлява повече от 12 години и проблемите вместо да биват решавани, се затлачват. Политиката е средство и механизъм за решаване на проблемите на обществото, а не на отделни групи. Това заяви председателят на ПП МИР и съпредседател на „Политическа група 5\" в Столичния общински съвет инж.Симеон Славчев тази сутрин по програма „Христо Ботев\" на Българското национално радио.„Политическа група 5\" е най-атрактивната група в Столичния общински съвет. Една от битките ни е градската среда в столицата да бъде използвана максимално в полза на гражданите и гостите на града, София има уникални дадености. Разбирането на нашата група и моето лично разбиране е, че винаги има изход от всяка стуация, отбеляза инж.Славчев. По думите му голяма част от политическите приоритети на ПГ5 успешно са наложили през различни механизми. Голяма част от нещата, които предлагахме са по идеи на граждани, каза още той. София е най-богатата столица в света по минерални извори, имаме повече от 31 минерални извора, като днес се използват едва 15-20% от тях. Т.е. около 80% остават неизползваеми, заяви общинският съветник. В близкото минало града беше покрит с чешми. Моето предложение е да бъде възложено на „Софийска вода\" да се обследва всички възможности за поставяне на такива съоръжения. Преди 1 година беше съставена група в Столична община, в която и аз взех участие, която състави споразумение със „Софийска вода\". В него е включто концесионерът да инвестира всяка година по 1,5 млн.лв. в проекти с обществено значение. Чешмите в столицата могат да се направят на основата на това споразумение и това да не струва нито стотинка на данъкоплатеца, беше категоричен инж.Симеон Славчев. Столична община раздава минерална вода в центъра на София, но тази вода се закупува, за нея се отделят средства. Но с чешмите водата може да бъде безплатна, освен това и водата на София е качествена. Предложението ми за чешмите ще бъде внесено днес внесено в Столичния общински съвет, обеща председателят на ПП МИР. Ако идеята се приеме, още другата година София ще бъде оборудвана с чешми, коментира той. Един от мотивите, които управляващите посочват, за да няма повече такива съоръжения на територията на столицата са сериозните вандалски посегателства. Но в София има уникална система за видеонаблюдение, нарушителите могат да бъдат залавяни и наказвани с общественополезен труд - ако е разрушил една чешма, да построи две, предложи инж. Славчев. Баните са ключови места в София, те са три - Централна, Горна баня и Овча купел. В момента има сериозна дискусия дали Централна баня да стане изцяло музей. Моето предложение е там да се направи спа център, беше доказано, че банята има нужния дебит за това. Може да се направи публично-частно партньорство с концесия, за да се поддържа сградата, която може всеки момент да падне. След края на концесията, може да се ползва от столичани безплано и целево. В Горна баня пък има уникален извор с лечебни свойства свойства... Но за съжаление повечето добри предложения биват отхвърляни от управляващите в СОС. Смятам, че трябва да има диалог, а не силови подходи, проблемите на София нямат цвят, те са общи, акцентира съпредседателят на ПГ5.Между другото призовах кмета Фандъкова да бъдат върнати четири терена от Борисовата градина на общината. Тя го прие и това е крачка напред - в края на мандата се приеме предложение на опозицията, обяви инж.Славчев. В началото на годината внесох предложение да се изгради паметник на хан Аспарух в столицата. В София има паметници на американски летци, на Роналд Рейгън, предстои да се изгради и такъв на Кенеди... Един български капитан - кап.Списаревски, който е спасил София, има паметник метър на метър, а той е проявил истинския патриотизъм и родолюбие, отбеляза общинският съветник. Идеята за монумент на хан Аспарух съществува отдавна, идва от инициативен комитет на български интелектуалци, които остават незабелязани и неразбрани. Внесох това предложение за гласуване в СОС, но за съжаление то продължава да престоява някъде по чекмеджетата, каза съпредседателят на ПГ5. Докладът ми за паметник е принципен, в него не посочвам конкретно място, а само идеален център. Идеята е да има конкурс и обществен дебат, на база на който да се реши точно къде да бъде изграден паметника на основателя на българската държава. Мястото предстои да се уточни, но паметник ще има, без значение дали решението ще се приеме в този или следващия мандат на СОС, допълни той.", "date": "2019.07.11", "title": "Симеон Славчев: В София може да се изградят чешми без данъкоплатеца да даде и стотинка"}
{"url": "http://www.cross.bg/sedem-dyshi-postradaha-pri-pozhar-v-ryska-tetz-1608814.html", "text": "/КРОСС/ Пожар избухна в ТЕЦ „Северная\" в руския град Митишчи, намиращ се в Московска област. При инцидента са ранени 7 души, предаде БГНЕС.„Пострадали са седем души, всички те са с изгаряния първа и втора степен. В момента им се оказва медицинска помощ\", заявиха от болничното заведение, в което са настанени ранените.ТЕЦ-ът е прекратил работа. От компанията „Мосенерго\", собственик на електроцентралата, съобщиха, че няма опасност от недостиг на ток за потребителите.От пожарната служба заявиха, че са ликвидирали източника, довел до пожара. ", "date": "2019.07.11", "title": "Седем души пострадаха при пожар в руска ТЕЦ"}
{"url": "http://www.cross.bg/yslyga-dokyment-izdavane-1608815.html", "text": "/КРОСС/ Паспортите на българските граждани ще се издават със срок на валидност 5 или 10 години, съгласно заявения от лицето срок. Това реши парламентът с приемането на второ четене на изменения в Закона за българските лични документи. На децата до 18-годишна възраст ще се издават паспорти със срок на валидност 5 години.Министерството на вътрешните работи трябва да създаде организационни условия и да осигури необходимите технически и програмни средства за издаване на паспортите най-късно от 1 януари 2021 г.При обикновена услуга, лични карти и паспорти ще се издават за 30 дни, при бърза услуга - за 3 работни дни, а при експресна услуга - за 8 работни часа, от приемането на заявлението.Въвеждат се и срокове за издаване на документ за самоличност на чужденец, получил убежище, статут на бежанец или хуманитарен статут: при обикновена услуга - до 30 дни, а при бърза услуга - до 10 работни дни.Предвижда се нова процедура за подаване на заявления за подмяна на документите чрез автоматизираната информационна система за електронни услуги на Министерството на външните работи. Наред с опцията за използване на квалифициран електронен подпис, заявителят ще може да подава заявление в електронен формат и без да използва такъв подпис, като към заявлението приложи копие от валиден документ, чиято подмяна желае.Новата възможност изисква период на технологична подготовка, затова се предвижда тези изменения да влязат в сила от 1 октомври 2020 г. Когато заявлението за издаване на български личен документ е подадено по електронен път, документът ще се получава лично, след установяване на самоличността на получателя и връщане на документа, чиято подмяна се иска.Намаляват се сроковете за издаване на български лични документи при подадено заявление в консулски или дипломатически представителства в чужбина.С измененията се въвежда възможност български личен документ да бъде получен извън страната лично чрез използване на лицензиран доставчик на пощенска или куриерска услуга. ", "date": "2019.07.11", "title": "Паспортите ще са с валидност до 10 години"}
{"url": "http://www.cross.bg/ostanki-dnes-orlandi-1608816.html", "text": "/КРОСС/ Нищо не беше открито в двата гроба, отворени днес в гробище във Ватикана като част от разследването на изчезването на ватиканската гражданка Емануела Орланди, предаде ДПА.Единият гроб е напълно празен, а в другия няма човешки останки, каза в изявление говорителят на Светия престол Алесандро Джизото.Ватиканското правосъдие разреши отварянето на гробовете, за да се провери дали в тях не се намират тленните останки на Орланди, изчезнала безследно преди 36 години.Предполагаше се, че в гробовете, отворени днес, са били положени тленните останки на две принцеси, живели през 19-и век, отбелязва \"Франс прес\". ", "date": "2019.07.11", "title": "Отвориха два гроба във Ватиканското гробище, оказаха се празни "}
{"url": "http://www.cross.bg/detza-lekarstva-lekarstveni-1608819.html", "text": "/КРОСС/ Родители на деца с онкологични заболявания излязоха на протест пред сградата на Министерство на здравеопазването. Получиха обещание държавата да елиминира бюрократичната тежест и те повече да не се занимават с документация.\"Ще оптимизираме обхвата на документите, сроковете за подаването им, както и взаимоотношенията между отделните лечебни заведения и институциите при осигуряване на необходимите лекарствени продукти. Родителите няма да се занимават повече с документация. Това ще се случва на ниво болница - здравна каса\", заяви зам.-министър Жени Начева, която излезе при протестиращите родители на деца с онкологични заболявания. Болниците ще могат да правят своите заявки за по-продължителен период от време, съответно 3 или 6 месеца, като планират количествата и договарят количества лекарства, така че да не се стига до ситуации на липси на съответно лекарство, каза още Начева. „Или най-малкото, по-рано да са информирани за недостиг или липса на съответно лекарство, така че администрацията да окаже съдействие в такъв критичен момент\", посочи тя.„Срокът, който сме си поставили с родителите, лекарите и лечебните заведения, за да финализираме промените в Наредба № 10 и Наредба № 2, е до края на месеца. Целта е до края на август да бъдат обнародвани в Държавен вестник и от септември да са в сила\", посочи още Жени Начева.По отношение отпадането на някои лекарствени продукти за онкологични заболявания на деца от Позитивния лекарствен списък зам.-министър Начева обясни, че лекарствата отпадат не по вина на администрацията, а поради липса на доставка на лекарствени продукти от притежателите на разрешения за употреба или оттеглянето им от ПЛС. За лечението на деца е предвиден и друг ред с наредба на министъра на здравеопазването, съгласно който за деца се доставят нерегистрирани лекарства и по този механизъм е осигурена възможност болниците да се снабдяват с тях, обясни още зам.-здравният министър.Идването на Начева на протеста не беше изненада. В началото на протеста Симона Караиванова, която е член на УС на Сдружение „Деца с онкохематологични заболявания\", посочи, че са дошли, защото искат да изразят своята воля за промяна като се съберат и докажат, че този път няма да се откажат.Бихме искали вече тази агония, която продължава 10 години, да приключи\", каза тя. За вчерашните договорености Теодора Арменкова, която също е член на УС на сдружението обясни, че започнали конкретна работа по текстове по Наредба 2 и 10, която е свързана с нерегистрираните лекарствени продукти и тяхната доставка.„Това, което държим е опростяване на процедурата, имаме уверението, че текстовете ще бъдат променени така, че да нямат родителите ангажимент да носят документи в касата и тези документи да бъдат сведени до минимум. Това ще остане ангажимент на администрацията на болниците, както и да бъде намален обемът и от документация, която нашите лекари трябва да подават към Касата за получаване на лекарства. И най-вече това, че ще могат да се заявяват прогнозни количества поне за 3 месеца напред, така че да не изпадат болниците в ситуация да нямат лекарства, за да стартират лечение\", каза тя. Симона Караиванова подчерта, че искат едно - да има лекарства за децата им в болничните аптеки и лекарите им да са освободени от този административен товар, майките да са освободени също. „Ангажиментът на майките да бъде свързан единствено с обгрижването на децата, ангажиментът на лекарите - с лекуването им. Това е нашата воля и за това ще се борим\", подчерта тя.„На родителите отговорността е да си гледат децата, а на лекарите ни да се грижат и да ги лекуват\", каза Даниела Маринова от Велико Търново, която е майка на момиченце, което се лекува от левкемия. Тя е на 9 години, диагностицирана е през септември миналата година. ", "date": "2019.07.11", "title": "Родители на онкоболни деца протестираха пред здравното министерство "}
{"url": "http://www.cross.bg/avtomobil-magistrala-zapali-1608817.html", "text": "/КРОСС/ Автомобил се запали на магистрала „Тракия\". Временно движението при км 333 на магистралата в посока София се осъществява в изпреварващата лента.От АПИ призовават шофьорите да се движат със съобразена скорост и повишено внимание, като спазват указанията на „Пътна полиция\". ", "date": "2019.07.11", "title": "Автомобил се запали на магистрала „Тракия”"}
{"url": "http://www.cross.bg/otoplenie-podpomagane-pomoshtta-1608818.html", "text": "/КРОСС/ Министърът на труда и социалната политика Бисер Петков издаде заповед за определяне на  месечния размер на помощта за отопление на 93,18 лв., което е с 24,5% повече в сравнение с миналия зимен сезон. Общата стойност на помощта, която се изплаща от Агенцията за социално подпомагане за периода 1 ноември - 31 март, ще се повиши с 91,75 лв. - от сегашните 374,15 лв. на 465,90 лв., съобщиха от Министерството на труда и социалната политика.Повишението е разписано с промени в Наредба № РД-07-5 от 2008 г. за условията и реда за отпускане на целева помощ за отопление, която беше обнародвана в Държавен вестник на 28.06.2019 г. Новите текстове регламентират, че базата за определяне на размера на помощта нараства от 385 киловатчаса на 500 кВтч. Причина за увеличението на помощта са и определените от Комисията за енергийно и водно регулиране по-високи цени на електрическата енергия, които влязоха в сила от 1 юли.Предприети са и мерки, за да не се отпусне отпадане на хора от енергийно подпомагане поради увеличението на пенсиите от 1 юли с 5,7%. С промените в нормативната уредба беше разширен и обхватът на подпомаганите лица и семейства чрез увеличаване на индивидуалните коефициенти за достъп до целевата помощ. Най-голямо е увеличението за рисковите групи - възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес. Прогнозите са, че това ще увеличи с около 45 000 подпомаганите семейства, като броят им ще достигне 255 000. През миналия отоплителен сезон ( 2018-2019 г.) с целева помощ за отопление бяха подпомогнати 209 647 хора и домакинства.Кандидатстването за енергийно подпомагане започна на 1 юли и ще продължи до 31 октомври. Хората, нуждаещи се от този вид социална подкрепа, могат да подават документи в дирекциите „Социално подпомагане\" по настоящия си адрес. ", "date": "2019.07.11", "title": "Помощта за отопление се увеличава с 91,75 лв. "}
{"url": "http://www.cross.bg/siderov-ataka-suvet-1608804.html", "text": "/КРОСС/ Ответен огън в парламента! След като Волен Сидеров беше свален като шеф на групата на Патриотите, днес „Атака\" поиска това решение да бъде заличено. Хората на Сидеров пратиха писмо до председателя на парламента Цвета Караянчева.Сидеров твърди, че са нарушени три нормативни акта - правилникът на НС, решението, с което той е отстранен, тъй като на него липсват подписите на тримата лидери в ОП, както и самото коалиционно споразумение с ГЕРБ. От „Атака\" настояват за заличаване на решението, но и за намесата на премиера Бойко Борисов, както и на Цвета Караянчева. Тя обаче заяви, че ще излезе с позиция, след като получи становището на юристите.Междувременно Сидеров инициира коалиционен съвет с ВМРО и НФСБ още в петък в 11:00 часа. Ще инициира и голям съвет с ГЕРБ.„Държа и на голям коалиционен съвет, защото трябва да чуем позицията на ГЕРБ дали ще работи с „Атака\", НФСБ и ВМРО, или ще приеме това заличаване на „Атака\" от тройната коалиция, което са се опитали да направят някои колеги\", заяви Сидеров. ", "date": "2019.07.11", "title": " Ответен удар: „Атака” определя свалянето на Сидеров като нелегитимно"}
{"url": "http://www.cross.bg/slyzhiteli-dokymenti-deiistviya-1608802.html", "text": "/КРОСС/ Престъпна група, занимавала се с изготвяне и използване на неистински официални документи, е разкрита при специализирана полицейска операция на служители на ОДМВР-Силистра, проведена вчера на територията на областта. Арестите, осъществени под наблюдението на Районна прокуратура -Силистра, са резултат от предварително разследване и оперативно-издирвателни действия на служители на сектор „Противодействие на икономическата престъпност\" след подаден сигнал.Вчера, съвместно със служители на сектор „Противодействие на криминалната престъпност\" и районните управления, е извършено претърсване и изземване на 6 адреса в Силистра и Тутракан, както и на 4 леки автомобила. Намерена е неистинска лична карта с данни на реално съществуващо лице, както и фалшиво генерално пълномощно от негово име. Иззети са кредитни карти, договори за кредити, записи на заповеди, телефони, СИМ-карти и компютърни конфигурации.Към момента е установено, че възползвайки се от фалшивата лична карта и пълномощно, групата е подготвила документи за продажба на 60 дка земеделски земи, чужда собственост, но сделката била осуетена след намесата на полицията.За срок до 24 часа са задържани двама мъже - на 30 г. и на 36 г., известни с извършване на аналогична дейност. В процес на изясняване е съпричастността на други двама, заподозрени като съучастници. Предприети са действия за изясняване на усвоените кредити, както и на други престъпления, извършени от лицата. Разследването по случая продължава в рамките на образувано досъдебно производство по чл. 308  и 309 от НК. ", "date": "2019.07.11", "title": "Разбиха престъпна група в Силистра, фалшифицирала официални документи"}
{"url": "http://www.cross.bg/raiioni-gorski-lovni-1608803.html", "text": "/КРОСС/ Със заповед на министъра на земеделието, храните и горите Десислава Танева от 10 юли се предприемат спешни мерки за надзор и предотвратяване на разпространението на Африканска чума по свинете на територията на страната.Разпоредено е и стриктно да се следи за достигане на съответната по-ниска плътност на популацията при изпълнение на плановете за ползване на дива свиня в ловностопанските райони. Служителите на трите държавни предприятия в Северна България - Северозападно, Северноцентрално и Североизточно ще трябва да обхождат и проверяват това изпълнение. Съгласно заповедта в 20-километровата зона (зона Б) около установените огнища на болестта Африканска чума по свинете тази плътност трябва да достигне под 0.3 броя на 100 ха. За останалите ловностопански райони прореждането на популацията ще е по-малко, като е предвидено да достигне до 0.5 броя на 100 ха.Предприятията ще имат ангажимент да изплащат по 50 лева за всяка отстреляна при подборен лов дива свиня или намерен труп на дива свиня при съответно предадените задължителни проби за лабораторни изследвания. Ще се заплащат и по 10 лева за всяка отстреляна лисица или чакал, а също и по 100 лева за отстрелян вълк, които се считат за преносители на заразата.Разпоредено е постоянно ежедневно наблюдение да се осъществява в 2-километровата зона (зона А) около установените огнища на АЧС. Обходите ще се осъществяват по график от държавните горски, ловни и учебни стопанства и всички ловни сдружения и други юридически лица, на които е учредено право на ползване в горски територии и извършват горска и ловно-стопанска дейност. През ден ще се наблюдават териториите в 20-километровата зона (зона Б) около огнищата на АЧС. За всички останали ловностопански райони на Северна България - обходи за надзор ще се осъществяват веднъж седмично, както и в ловностопанските райони, граничещи с Република Сърбия и Република Турция. Разпорежда се и веднъж на две седмици да се обхождат и всички останали ловностопански райони в страната.Целта на постоянното наблюдение на ловностопанските територии в страната е да се установи евентуалното наличие на умрели диви свине или такива с нетипично поведение.Във връзка с разпоредените дейности е предвидено областните дирекции по безопасност на храните, заедно с държавните горски предприятия и регионалните дирекции по горите да организират и проведат съвместни информационно-образователни курсове по места на всички ловни дружини и държавните горски и ловни стопанства. В районите около констатираните огнища е предвидено тези обучения да стартират незабавно и да приключат в кратки срокове.В заповедта на министъра е разпоредено още изследването на пробите за АЧС от отстреляни диви свине да се извършва за сметка на БАБХ. ", "date": "2019.07.11", "title": "Със заповед на министъра на МЗХГ: Ще се заплаща отстрела на диви свине и хищници"}
{"url": "http://www.cross.bg/sezon-kavarna-shabla-1608805.html", "text": "/КРОСС/ Северните черноморски общини Шабла и Каварна очакват по-добър туристически сезон от миналото лято. Възходящата тенденция в броя на туристите през лятото през последните няколко години се запазва и тази година. За разлика от Южното Черноморие, резервациите тук са направени отдавна и през юли и август местата за настаняване вече са заети. Наред с румънските и руските туристи, гостите на двете общини са и от Полша, Чехия и Германия. Тази година Община Каварна очаква да подобри резултатите за туристическия си летен сезон от миналата година, заяви кметът на общината Нина Ставрева, като една от основните причини за това са добрите условия в курортната зона, както и богатият културен и спортен календар.\"Категорично доказателство в тази посока са и подадените декларации от собственици на места за настаняване още през месеците март, април и май. Още тук имаме ръст около 20%\", каза Ставрева.Юни месец още показа, че настоящият летен сезон ще бъде пиков и за община Шабла, сподели кметът Мариян Жечев:\"Легловата база за месеците юли и август е напълно заета към момента\".Според Жечев основната причина за това са хубавата природа, спокойствието и неангажиращият тип туризъм, който предлага шабленското крайбрежие.", "date": "2019.07.11", "title": "Шабла и Каварна очакват по-добър туристически сезон от миналото лято "}
{"url": "http://www.cross.bg/laiien-grypi-glasa-1608807.html", "text": "/КРОСС/ Групите на Зелените и \"Европейска обединена левица\" няма да подкрепят Урсула фон дер Лайен за следващ председател на Европейската комисия. Това съобщиха двете парламентарни групи, които разполагат с общо 115 гласа в Европейския парламент, съобщи БТА.След изслушването снощи Зелените заявиха, че твърде много въпроси са останали без убедителен отговор, затова няма да гласуват за Лайен. Тази сутрин предложената от Европейския съвет за нов председател на комисията се срещна при закрити врата с крайната левица. Според съобщение на парламентарната група получените отговори са били недостатъчни и незадоволителни. Не се предвижда Лайен да преговаря с евроскептиците от \"Идентичност и демокрация\".Досега е известно, че евродепутатите от трите водещи групи - на Европейската народна партия, на социалистите и демократите, както и от \"Обнови Европа\", нямат единодушно становище за подкрепа на Лайен. Трите водещи групи са съставени от общо 444 евродепутати. Групата \"Европейски консерватори и реформатори\" (62 евродепутати) съобщи, че би искала да играе \"конструктивна роля в обсъждането\". За да бъде гласуването в пленарната зала успешно, Лайен се нуждае от поне 376 гласа.ЕП ще гласува предложението Урсула фон дер Лайен да оглави ЕК във вторник. Предвижда се по-рано във вторник Лайен да говори в пленарната зала пред евродепутатите. Очаква се тя да изложи очертанията на бъдещата си управленска програма.Утвърденият днес от ръководството на ЕП дневен ред предвижда преди да гласуват, евродепутатите да обсъдят отново възможността да последват предложението на европейските държавни и правителствени ръководители за разпределянето на висшите длъжности в ЕС. Ако сделката бъде отхвърлена и Фон дер Лайен не получи поне 376 гласа подкрепа, Европейският съвет ще трябва в срок от един месец да даде ново предложение ", "date": "2019.07.11", "title": "Зелените и Европейската левица не подкрепят Урсула фон дер Лайен, гласуването е на 16 юли "}
{"url": "http://www.cross.bg/sofiya-obedinena-ovcha-1608806.html", "text": "/КРОСС/ Инициативата  „Обединена София\"  внесе над 3000 подписа в Столичната община. Петицията е срещу презастрояването в район „Овча купел\" и в цялата столица.Миналата година кола пропадна в строеж в квартала и той беше временно спрян. Сега от инициативата посочват, че строежът е възобновен.От „Обединена София\" изразяват и несъгласие с това, че инвеститорът се е отказал от поети в строителните документи ангажименти.Велислав Василев, представител на протестиращите, заяви, че „в момента към този строеж няма узаконен път\".„Няколко пъти сигнализирахме различните институции и затова внасяме тази подписка. Ние искаме Столичния общински съвет да прекрати практиката да издава разрешения да се строи в зелени площи, на местата за датски градини и училища. В „Овча купел\" от предвидените 6 детски градини и две училища са построени едно училище и една детска градина\", добави той.От инициативата  „Обединена София\" казаха, че в момента строителството продължава дори и в почивните дни, с което се нарушават наредби за тишината. ", "date": "2019.07.11", "title": "„Обединена София“ внесе над 3000 подписа срещу презастрояването в Столична община "}
{"url": "http://www.cross.bg/novi-troleiibysi-kandidatstva-1608808.html", "text": "/КРОСС/ Продължаваме мащабната програма за модернизация на превозните средства на градския транспорт със закупуване на 82 електробуса, 30 тролейбуси и 25 трамвая, каза днес пред журналисти кметът на София Йорданка Фандъкова в Столичния общински съвет /СОС/.Днес СОС одобри Столичната община да кандидатства по ОП \"Околна среда 2014-2020 г.\" за доставка на нови електробуси, тролейбуси, трамваи и станции за зареждане. Общият размер на средствата за директно предоставяне на безвъзмездна финансова помощ за София е 218 млн. лв.Когато успеем да реализираме тези проекти, ще имаме на 100 процента подменени автобуси и тролейбуси в движение, както и много сериозен напредък по отношение на трамваите, каза Фандъкова.Според доклада, Столичната община, в партньорство със \"Столичен автотранспорт\", ще кандидатства за доставка на 30 нови 6-7 метрови електробуса и 22 нови 8-9 метрови електробуса и специализирано оборудване за тях /зарядни станции/ за откриване на нови линии с довозваща функция от спирки на метрото и трамваите. Тяхната обща стойност е 30,3 млн. лв.Общината, заедно със \"Столичен електротранспорт\", ще кандидатства за доставката на 30 нови нископодови единични електробуси и оборудване към тях. Те ще подменят стари дизелови превозни средства по линиите на масовия градски транспорт. Планира се и доставка на 30 нови съчленени тролейбуси, които ще подменят стари тролеи по линиите 6,7 и 11. Тяхната обща стойност е 90 млн. лв.Съвместно със \"Столичен електротранпорт\", общината ще кандидатства за доставка на 25 нископодови съчленени трамваи, които ще подменят старите мотриси по линии 4 и 18 и ще допълнят мотриси по линия номер 5 за общата сума от 97,7 млн.лв. ", "date": "2019.07.11", "title": "София обновява градския транспорт с 82 електробуса, 30 тролея и 25 трамвая"}
{"url": "http://www.cross.bg/kino-lyumier-lidl-1608809.html", "text": "/КРОСС/ Цялата киновселена тръпне в очакване на завръщането на Царя! Малките и големи почитатели на един от най-обичаните филми - \"Цар Лъв\", ще имат възможността да гледат изцяло новата му версия в Кино \"Люмиер Лидл\" всеки ден от 19 юли до 1 август от 17:00 и 19:15 ч.Режисьор, сценарист и продуцент на филма е Джон Фавро, познат на публиката с римейка на филма \"Книга за джунглата\" (2016 г. ). Сега Фавро ще ни потопи в реалистичната визуална приказка \"Цар Лъв\", където ни очакват много смях, неочаквани изненади и големи забавления. Пригответе се за приключение до африканската савана, където се ражда бъдещият цар!Филмът разказва историята на малкото лъвче Симба и възкачването му на трона. Не всеки обаче в царството е щастлив от неговата поява. Пред какви трудности ще премине героя и как ще намери пътя, който му се полага по право? Отговорите ще научите в Кино \"Люмиер Лидл\".Новата версия на \"Цар Лъв\" е създадена с помощта на компютърни изображения в съчетание със специални ефекти, които ще потопят зрителите в света на непознатото животинско царство. Обитателите на Джунглата идват по-реални от всякога, за да пренесат почитателите на \"Цар Лъв\" в своя красив, но опасен свят.Междувременно световната галапремиера на филма в Лос Анджелис, която се състоя на 9 юли, се превърна в едно от най-впечатляващите събития в света на киното за тази година. На нея присъстваха звезди като Бионсе, Доналд Глоувър, Джеймс Ърл Джоунс и други, които озвучават героите в оригиналната версия на филма. В Кино \"Люмиер Лидл\" \"Цар Лъв\" ще бъде дублиран на български език.Отправете се на пътешествие към африканската савана със Симба и очарователния тандем Тимон и Пумба. Начална точка - Кино \"Люмиер Лидл\". ", "date": "2019.07.11", "title": "Изцяло новата версия на \"Цар Лъв\" излиза у нас в деня на световната премиера "}
{"url": "http://www.cross.bg/klasirane-obyaviha-gimnaziite-1608800.html", "text": "/КРОСС/ Обявиха първото класиране за гимназиите. Над 60 000 седмокласници вече знаят в кои училища ще продължат образованието си. Кандидатстването тази година беше само електронно. Резултатите могат да бъдат проверени в сайта на просветното министерство ТУК. Учениците трябва задължително да се явят в гимназията, в която са приети. Там трябва или да се запишат, или да подадат заявление за второ класиране. Ако не го направят, ще загубят мястото си в училището и няма да участват във второто класиране.", "date": "2019.07.11", "title": "Обявиха първото класиране за гимназиите "}
{"url": "http://www.cross.bg/bezopasnost-grypa-rabotnata-1608801.html", "text": "/КРОСС/ Само две седмици след като Института за пътна безопасност постави диагнозата на транспортната ни система „ Алчност, безотговорност, некомпетентност\" българските политици потвърдиха диагнозата.Няколко месец преди изборите политиците отново решиха да сурвакат народа си.Работна група, начело с Държавната агенция за пътна безопасност, Министерство на Транспорта и Министерство на образованието и науката взе поредното безумно решение да вдигне цената на шофьорските курсове на повече от 1000 лева. Решението да се увеличат практическите часове за обучение на кандидат-шофьорите, без промяна на методиката за обучение, без промяна на корупционната среда, без промяна на изискванията към учебните центрове показва безсилието на политическата класа да реши един от най-тежките проблеми на нашето общество. Алчността и безотговорността на нашите политици винаги водят до решения, в които накрая народът плаща цената. В случая цената е нашият живот. Всеки път, когато настъпи криза в управлението на пътната безопасност, се повишават глобите, наказанията, сега и цената на шофьорските курсове, но резултатът на всички ни е известен, пише в становище на Института по пътна безопасност, адресирано до премиера Борисов.Основният проблем при обучението на водачите на МПС е в качеството. Предложението, което се прави от работната група, е за увеличаване на практическите часове, без промяна в изискванията към учебните центрове. Предлага се увеличение на практическите часове на 42 ч., но не и на часовете за теория. Сметката показва, че нормалната стойност на курса трябва да нарасне над 1000 лв., тъй като стойността на един мото час е между 20-25 лв. Общественото мнение, което е формирано към настоящия момент главно чрез медиите е, че проблемът е в обучението на водачите. Ако приемем, че това е така то проблемът е в изпита, а не в обучението, защото именно изпитът е онзи, които казва дали едно лице годно или не да получи СУМПС.  Именно във фазата на изпитването се отсява тези, които са се научили от онези, които не са се научили и тези, които са годни да бъдат правоспособни от онези, които не са. От тази гледна точка може да се направи изводът, че проблемът е в изпита, защото именно чрез него се определя кой може да управлява ППС и кой не. Разбира се, работната група това не ги интересува. Важното е да повишим цената на курса и да решим икономическите проблеми на учебните центрове. В Директива 2006/126 ЕО на Европейския парламент и на Съвета от 20 декември 2006 година относно свидетелства за управление на превозни средства, неслучайно не се разглежда форматът и методът на обучение, а тя регламентира какво трябва да бъде проверено именно по време на изпита за получаване на СУМПС. Следва да се повдигне въпросът защо цитираната работна група се занимава с обучение, като очевидно е, че проблемът е в изпита, а не в обучението.Институтът за пътна безопасност счита, че трябва да се направят следните неща:Да се допусне по-либерализирано обучение. Защо да има ограничение в часовете за обучение? Защо трябва да има конкретен брой часове? Защо не се допуска часовете да са не по-малко от n часа, а се допуска да са максимално n часа? Не би ли следвало да се сложи долна граница, а не горна? Трябва да се даде възможност на инструкторите да могат да обучават съобразно индивидуалните възприятия и възможности на отделния човек. Следва да се спазват основните принципи, залегнали в основите на педагогиката, андрагогиката и герагогиката и не е приемливо те да се пренебрегват за сметка на личните интереси на конкретни членове на работната група. Защо се отрича и забранява възможността да въвеждане на индивидуален подход към всеки курсист?Каквото и решение да се вземе от работната група, то би следвало да се подложи отново на обществено обсъждане, тъй като легитимността й от гледна точка на представители на заинтересованите в обществото страни е под въпрос. Предложените промени и влиянието, които те ще окажат върху пътната безопаснос,т следва да бъдат подкрепени от бранша и от всички ангажирани с пътната безопасност в България. Следва да се вземе предвид, че в България фирмите, които имат право да обучават водачи на МПС са над 800 и те са представени от поне още пет браншови организации, които не фигурират в състава на работната група. Ако изобщо може да се допусне пряко заинтересованите от промените, които винаги ще лобират в полза на увеличаването на личната си печалба, а не в полза на пътната безопасност да присъстват в състава на подобни работни групи. По време на работната среща от представител на ИААА се изказа твърдението, че ще се проверяват уменията и реакциите на водачите чрез видеоклипове при различни условия. Следва да се прави разлика между теоретичен изпит и практически. По време на теоретичния изпит се проверяват знания, а по време на практическият се проверяват знания и умения. В тази връзка няма как да се проверяват умения и поведение чрез теоретичен изпит. Силно притеснително е това, че ако представителите на държавата не правят разлика между двете категории, това повдига и въпрос за тяхната компетенция.Министерство на образованието в лицето на министъра следва да отговори на въпросът дали в действителност подкрепя решенията, свързани с обучението на българските водачи да бъдат оставени в ръцете на хора, които имат пряк интерес от това да увеличат личната си печалба и в тази връзка те са поканени като експерти към работната група?  ", "date": "2019.07.11", "title": "ИПБ: Увеличаването на шофьорските курсове е поредното политическо безумие"}
{"url": "http://www.cross.bg/ylitza-kushti-pozharnata-1608830.html", "text": "/КРОСС/ Две къщи са се наводнили в доспатското село Късак, вследствие на обилния дъжд вчера, предаде БНР.Два екипа на пожарната от Доспат с мотопомпи и със съдействието на жители от селото са отводнили къщите и предотвратили наводняване на трета.В Девин срутила се селскостопанска постройка затрупа стълбище на къща на улица \"Люляк\", в която живеят двама души. При инцидента няма пострадали.В смолянския квартал \"Устово\" на улица \"Стойо Шишков\" екип на пожарната е оказал съдействие за отводняване на запушена шахта. ", "date": "2019.07.11", "title": "Наводнени къщи след порой в Доспатско"}
{"url": "http://www.cross.bg/tzenata-pazara-bulgarskata-1608831.html", "text": "/КРОСС/ Асоциацията на индустриалния капитал в България, Българската стопанска камара и Конфедерацията на работодателите и индустриалците в България изпратиха сигнал до Главния прокурор относно пазара на електрическа енергия и, по-конкретно - недостатъчното предлагане на количества от производителите на ел. енергия на платформата „Ден напред\", съобщиха от Българската стопанска камара.В сигнала се отбелязва, че на пазара на електрическа енергия, осъществяван на Българската независима енергийна борса (БНЕБ), на платформата „Ден напред\" средната цената за 1 MWh базова мощност за 3 юли 2019 г. е била 195.40 лв. - най-скъпата в цяла Европа, като по часове достига дори до 270.04 лв./ MWh. Нещо повече - тази цена е над двойно по-висока от средната за ЕС, над три пъти по-висока от цената на електроенергията във Германия, Франция, Австрия и Швейцария и с 84% над цената за предния ден (2 юли).Според авторите на сигнала, налице е бездействие и неупражняване на задължения от лица с управителни функции в ТЕЦ \"Марица изток 2\" ЕАД и БЕХ, което се отразява като ключово значим ценообразуващ елемент на пазара на електроенергия. Това пряко се отразява на конкурентоспособността на българската индустрия (която се конкурира с пазари с 2 до 3 пъти по-евтин ток), както и върху цените на всички стоки и услуги до крайните потребители. Така за пореден път българските граждани и българския бизнес ще платят за безотговорността и безстопанственото управление, което се е наложило като практика в българските държавни дружества, включително в енергетиката.Бизнесът в задочен спор с енергийния министър за цената на тока на свободния пазар (ОБЗОР)В тази връзка, работодателските организации настояват Главният прокурор да разпореди обстоятелствена проверка за установяване на фактите по случая и, при преценка за достатъчно данни за извършени престъпления, да разпореди образуване на съответните досъдебни производства. ", "date": "2019.07.11", "title": " Работодателските организации сезираха Цацаров за скъпия ток"}
{"url": "http://www.cross.bg/festivala-izdanie-bridge-1608836.html", "text": "/КРОСС/ От 13 до 21 юли град Видин ще е домакин на най-големия тийнейджърски фестивал в България -The Bridge Fest. Събитието ще събере 400 талантливи младежи на възраст от 14 до 21 години от цялата страна, които имат желание да създават изкуство. По време на фестивала ще се проведат над 20 работилници за визуални изкуства, архитектура, дизайн, танци, музика и други. В рамките на една седмица младите арт хора ще имат възможност да реализират своите идеи и да усъвършенстват уменията си.За юбилейното 10-о издание на The Bridge Fest организаторите са си поставили амбициозната задача да превърнат събитието в първия фестивал у нас с нулев отпечатък или ZERO WASTE. Тази цел ще бъде постигната с подкрепата на Системата на Кока-Кола в България и ЕКОПАК, които чрез съвместната си екологична инициатива „Моят зелен град\" ще подпомогнат разделното събиране на отпадъци на територията на фестивала и ще насърчат вдъхването на нов живот на отпадъците от пластмасови опаковки. „Намаляването на негативния отпечатък на всеки един от нас ще бъде основна тема в тазгодишното издание на фестивала. За да популяризираме този модел на поведение сред тийнейджърите, сме създали обучителни програми за популяризиране на екосъобразни навици. Цялото количество отпадъци на територията на фестивала ще се събира разделно и ще бъде използвано за създаване на изкуство\", разказа Михаил Стефанов - организатор на The Bridge Fest.Темата за опазване на околната среда и еко образованието ще е централна за няколко от ключовите работилници на фестивала. В тази за архитектура ще бъде вдъхнат нов живот на пластмасовите отпадъци с изработката на макети. В уъркшопа за „Влог и режисура\" ще бъдат заснети интерактивни видео уроци за опазването на околната среда от тийнейджъри за тийнейджъри. В работилницата „Handmade\" ръчно ще бъдат изработени различни артикули от рециклирани материали. В рамките на юбилейното издание на фестивала ще се включат и ментори от образователната програма на Кока-Кола Youth Empowered, които ще споделят как разгръщат своята креативност в работата си, а специалисти от TELUS International Europe ще подготвят младежите за техните първи интервюта за работа.Вече 10 години фестивалът се организира изцяло от доброволци, а тазгодишното издание на The Bridge Fest се осъществява с подкрепата на Община Видин, фондация „Америка за България\", Кока-Кола, ЕКОПАК и TELUS International Europe.", "date": "2019.07.11", "title": " За десетото си издание на The Bridge Fest се превръща в първия фестивал с нулев отпечатък у нас"}
{"url": "http://www.cross.bg/depytatite-nargile-zabranyavat-1608793.html", "text": "/КРОСС/ Депутатите се отказаха да забраняват пушенето на наргиле на обществени места.Въпреки че законопроектът, който регламентира забраната и бе внесен от лидера на НФСБ Валери Симеонов, бе приет единодушно на първо четене, днес народните представители го отхвърлиха. Забрана бе приета единствено за продажба и употреба на наргиле при непълнолетни. ", "date": "2019.07.11", "title": "Депутатите се отказаха да забраняват наргилето на закрито "}
{"url": "http://www.cross.bg/minekov-prof-intzidenta-1608790.html", "text": "/КРОСС/ Запалиха колата на проф. Велислав Минеков, съобщи самият той в социалната мрежа. Автомобилът е бил паркиран пред дома му в София. От МВР тази сутрин нямаха информация за инцидента.Палежът е станал към 22,30 ч. в сряда вечерта. Часове след инцидента той благодари на пожарникарите от 7-мо управление и техният началник Георги Ташев за незабавната реакция. Благодарение на професионализма им са спасени от пожар съседните сгради.\"Огънят беше потушен преди взривяване на три пълни резервоара с газ, бензин и нафта. Благодаря им от сърце! Надявам се на същата реакция от полицията. Вече е ясно, че това е криминален акт\", пише проф. Минеков.Часове преди палежа на автомобила му, бе публикувано критично към властта интервю на проф. Минеков. В него той казва: \"Докато не приключи \"падишахлъка\", винаги ще има някакъв нов Цветанов\".Припомняме, че по време на първия кабинет \"Борисов\" имаше множество палежи на автомобили.Велислав Минеков е български скулптор, председател на Комитета за култура на СБХ, син на Величко Минеков, зет на Рангел Вълчанов и съпруг на актрисата Ани Вълчанова.  ", "date": "2019.07.11", "title": "Запалиха колата на проф. Минеков"}
{"url": "http://www.cross.bg/stranata-chest-estoniya-1608792.html", "text": "/КРОСС/ Външното министерство на Естония е връчило протестна нота на руския посланик в страната, съобщи РИА Новости. Представители на страната са недоволни от руските планове за салют в Москва в чест на освобождението на Талин от нацистите.От руското външно министерство вече обявиха своите планове за тържествени мероприятия в чест на освобождението на големи градове от СССР и Източна Европа от нацистите.Те са част от честванията по случай 75-годишнината от победата във Втората световна война. Салюта в чест на Талин е планиран за 22-ри септември.В Естония 22-ри септември се чества като Ден на съпротивата. На него се чества и правителството, което националния герой Ото Тиф сформира на 18-ти септември, но разпуска четири дни по-късно след пристигането на съветските войски.Все пак има естонски граждани, които почитат билите се на страната на съветските сили и полагат венци на техните паметници. ", "date": "2019.07.11", "title": "Естония се надигна срещу Русия"}
{"url": "http://www.cross.bg/plovdiv-toplofikatziya-arheologicheski-1608795.html", "text": "/КРОСС/ Останки от римско жилище с глинен водопровод, както и гроб откриха сътрудници на EVN Топлофикация при изкопни дейности в центъра на Пловдив - по ул. „Г. М. Димитров\" (в близост до кръстовището с ул. „Цар Асен\"). Според специалистите разкритите археологически  структури  датират  от  II  -  IV в. сл. Хр.Изкопните дейности се извършват за присъединяване на сграда към топлопреносната мрежа. В резултат на направена комисия от експерти към Министерство на културата и изготвен протокол EVN Топлофикация е предприелa действия за теренно проучване на находките. След приключване на дейностите по проучването, се очаква оглед от нова комисия към Министерството на културата за приемане на резултатите от него.Работата по изграждането на топлопровода може да продължи след разрешение от експерти към Министерството на културата. Изпълнението на обекта се извършва под ръководството на археолог Мая Мартинова към Регионалния археологически музей - Пловдив.Не за първи път EVN Топлофикация разкрива и консервира археологически находки по време на своята дейност. През 2012 г. в близост дружеството разкри раннохристиянска  гробница от IV в. сл. Хр. със стенописи , изобразяващи чудесата на Христос.  EVN Топлофикация финансира  дейностите по цялостното разкриване и консервиране на обекта. Към момента античната гробница може да се види в Регионалния археологически музей - Пловдив.  ", "date": "2019.07.11", "title": " EVN откри поредните археологически находки при изкопни работи в центъра на Пловдив"}
{"url": "http://www.cross.bg/tazi-godina-teatur-1608797.html", "text": "/КРОСС/ В Поморие започва 61-вото издание на поетичните празници „Яворови дни\". През тази година се навършват 120 години от пристигането на поета в някогашното Анхиало.Изложба на стари пощенски картички, свързани с градове, които са на море, е сред акцентите тази година.„По традиция програмата ще започне със заупокойна молитва в храм „Свето Рождество Богородично\", каза Милчо Талев, председател на читалище „Просвета 1888\", в чийто салон от 20.00 часа ще бъде представена постановката на Шуменския театър „Нирвана\" с вход свободен.Музика, изложби и театър се вплитат в програмата на трите фестивални дни.Има и още една научна конференция - „Яворов за и в Европа\".Яворовите дни и вечери ще бъдат съпътствани от рецитал конкурси, както и от конкурс за поезия ", "date": "2019.07.11", "title": "Започват Яворовите дни в Поморие "}
{"url": "http://www.cross.bg/italiya-bedstvie-stranata-1608796.html", "text": "/КРОСС/ Бедствие в Италия. Невиждано лошо време създаде проблеми в най-посещаваните от туристи региони в страната. Стотици хиляди италианци и туристи по Адриатическото крайбрежие станаха свидетели на апокалиптични сцени в пет области.Градушка с размер на портокал рани 18 души в континенталната част на страната. Градската болница в Пескара пък бе наводнена и медицинските екипи спряха временно операциите. Щетите са огромни, а на каква стойност възлизат тепърва ще бъде изчислявано.На плаж в Сицилия пък избухна пожар, което наложи евакуация на десетки хора.В Таранто един човек е в неизвестност вследствие на силната буря. В Пескара и района живеят около 1300 българи.Добрата новина е, че не се очаква ново влошаване на времето в Италия. ", "date": "2019.07.11", "title": "Бедствие в Италия: Градушка с размер на портокал и пожар на плаж в Сицилия "}
{"url": "http://www.cross.bg/oranzheriya-prokyror-okruzhnata-1608822.html", "text": "/КРОСС/ Домашна оранжерия за отглеждане и обработка на марихуана е открита при акция на служители от сектор „Противодействие на криминалната престъпност\" при ОДМВР-Пазарджик.Процесуалните действия по реализацията са осъществени под наблюдението на прокурор от Окръжната прокуратура в Пазарджик. В сряда екипи от сектора извършили претърсване в къща, намираща се в пазарджишкото село Мало Конаре.Неин обитател е старият познайник на криминалистите В.Н.- 51г. „Валето\". В няколко стаи полицаите открили обособена оранжерия за отглеждане и последваща обработка на канабис. Намерени са 100 растения в начален етап на развитие, осветителни тела, системи за контрол на влажността и температурата, електронна везна.По време на акцията мъжът направил неуспешен опит да се отърве от близо 36 грама суха листна маса, която се оказала суха марихуана с високо качество. Той е задържан за срок от 24 часа, а Окръжната прокуратура е удължила срока на ареста със 72 часа.  Всички доказателства, които имат  отношение по случая, са иззети. Работата по документиране на престъпната дейност на В.Н. продължава под ръководството на прокурор. ", "date": "2019.07.11", "title": "Домашна оранжерия с канабис открита край Пазарджик"}
{"url": "http://www.cross.bg/paket-zapryanov-osem-1608821.html", "text": "/КРОСС/ \"Никой не си представя, че България ще има осем самолета. Говорим за бойна ескадрила от 16 самолета. Вторите осем ще ги купим при разсрочена схема на плащане, защото България вече ще има кредитна история. Това няма да бъдат нови 2 милиарда, защото голяма част от устройствата са доставени на първия етап\", обясни в \"Тази сутрин\" по bTV генерал-лейтенант Атанас Запрянов, зам.-министър на отбраната. Той уточни, че е рано да се говори каква ще бъде цената на вторите осем самолета. Ген. Запрянов разясни защо се е стигнало до по-ниска цена: \"Пакетната цена на конгреса надхвърля пакета, който ние сме заявили. Когато се прави сравнение трябва да имаме предвид онзи пакет, който заявихме към Италия, Швеция и САЩ и който е по-малък от този, който конгресът ни обяви. По принцип той обявява много по-висок таван на възможност за закупуване. Това позволява по време на преговорите ние да увеличаваме този пакет\", поясни зам.-министърът на отбраната.По думите му не трябва да се правят внушения, че взимаме самолети, които нямат никакви способности. Поискани са още един резервен двигател, както и повече бойни припаси. Атанас Запрянов допълни, че няма повод да се твърди, че сегашният пакет е коренно различен от този в началото на преговорите.\"Единственото чувствително намаление на бройките на оръжията е на ракетите за близък бой, които от 24 са намалени на 12\", каза още зам.-министърът на отбраната.В хода на обучението в перспектива ще се наложи да се закупуват повече ракети, което е неизбежно, тъй като пилотите ще стрелят, поясни той.\"Нито една държава не си купува пълен комплект от въоръжение, защото това е една инвестиция, която ние блокираме за дълго време, а те имат срок на годност и изискват техническо обслужване. Експертите прецениха, че този пакет, който искаме ние, не е пакет от такива количества, които да ни позволят да създаваме така наречените оперативни и технически запаси от оръжия\", обясни ген. Атанас Запрянов. ", "date": "2019.07.11", "title": "Зам.-министърът на отбраната: Ще купим още 8 изтребителя на разсрочено плащане"}
{"url": "http://www.cross.bg/tezhka-magistrala-katastrofa-1608799.html", "text": "/КРОСС/ Тежка катастрофа блокира магистрала „Тракия\". Дървен материал прегради едното платно. Задръстването е километрично.Катастрофата е станала близо до отбивката за село Цалапица. В нея участва и поне един лек автомобил.Очаквайте подробности ", "date": "2019.07.11", "title": "Тежка катастрофа блокира магистрала „Тракия“"}
{"url": "http://www.cross.bg/izbori-ivanov-gerb-1608783.html", "text": "/КРОСС/ \"Опасявам се, че българските граждани ще бъдат неприятно изненадани с промяна в Изборния кодекс два месеца преди старта на местните избори. Тази тенденция за промени в изборните правила непосредствено преди избори допълнително ще демотивира гражданите да участват в изборния процес. Управляващите правят промени, за да се закрепят във властта, защото очевидно за тях властта е нещо, което вече има край.\" Това заяви народният представител от ПГ на \"БСП за България\" Иван Иванов пред БСТВ. По думите му е вероятно ДПС да се включат в гласуването на промените.\"Последните избори показаха неодобрението на хората към действията на управляващите. Ниската избирателна активност на последните избори има своя логичен отговор - че хората не искат повече сегашното управление\", изрази мнение депутатът. Той допълни, че според него целта на управляващите е колкото се може по-малко хора да отидат до урните на предстоящите избори, така че ГЕРБ да спечелят служебна победа. \"Мисля, че ще бъдат неприятно изненадани. Още от Европейските избори БСП се доказа като политическа сила с растяща тенденция и на много места бяхме с минимална разлика от ГЕРБ - в областни градове. Това ще доведе до добри резултати на левицата наесен\", коментира още Иванов. \"Управляващите никога не се влушват в гласа на българските граждани. През последните седем-осем месеца ние сме непрекъснато сред хората - нещата, които говорим от парламентарната трибуна и в телевизионен ефир са свързани с това, което хората ни казват, не си ги измисляме ние. Но ГЕРБ загубиха връзка с гражданите и обслужват теснопартийни интереси\", заключи Иванов.  ", "date": "2019.07.11", "title": "Иван Иванов: ГЕРБ загубиха връзка с гражданите"}
{"url": "http://www.cross.bg/operatziya-suglasie-bila-1608781.html", "text": "/КРОСС/ Софийския районен съд осъди болница „Д-р Щерев\" да заплати 3 хиляди лева обезщетение на пациентка за това, че не е изискано и не е спазено информираното съгласие относно извършването на вида на извършената й операция.Първо искам да кажа, че иска на ищцата е удоволетворен в 30 процента, останалите 70 процента са отхвърлени. Всъщност в решението на съда е посочено, че лапаротомията, която  е била кръвната операция, е била правилното лечение  в съответния случай.Това каза в сутрешния блок на БТВ „Тази сутрин\" Иван Тодоров, административен директор на болница „Д-р Щерев\". И в решението на съда е записано, че ищцата е признала, че е била информирана непосредствено преди операцията, че лапароскопията, която е безкръвната операция не е подходяща и че правилната операция е лапаротомията. Няма писмен документ обаче за това съгласие и въпреки, че операцията е била правилния вид и е правилно извършена, ние признаваме, че има административна грешка, административен пропуск, че не е взето по надлежен начин информираното съгласие на пациента. Той е информиран само устно, дал е съгласие, но все пак моментът е бил неправилен, точно преди извършването на операцията, каза още Иван Тодоров.Абсолютно никакво такова съгласие - устно или писмено, за извършването на кръвна операция не е имало от моя страна. Именно поради тази причина шокът, когато се събудих в реанимацията от упойката след операцията, беше огромен. Това каза от своя страна пациентката, която предпочете да остане анонимна. Дори както твърди представителя на болницата, че това е най-доброто, което е било за мен, така твърдял и съда - аз искам да попитам, кои сте вие в случая, за да твърдите, че това е било най-доброто за мен. Не трябва ли аз да избера кое е най-доброто за мен и да взема решение как да бъда оперирана. Вие нито писмено, нито устно ме информирахте за тази операция, заяви още пациентката, обръщайки се към изпълнителния директор на болницата.  ", "date": "2019.07.11", "title": "Осъдиха болница, направила операция на пациент без негово знание"}
{"url": "http://www.cross.bg/planinite-tyrizum-loshi-1608784.html", "text": "/КРОСС/ Лоши са условията за туризъм в планините, съобщиха от Планинска спасителна служба (ПСС) към Българския червен кръст пред Агенция „Фокус\".Температурите са сравнително ниски - под 10 градуса навсякъде. В района на връх Ботев сутринта е имало гъста мъгла, а във високите части е ветровито. Мокро е от последните дъждове. Лифтовите съоръжения работят на Пампорово, Боровец, Банско и Добринище. Няма инциденти през изминалото денонощие.Информация за обстановката в планините можете да намерите на адреса на ПСС в интернет, както и на телефоните: 02/ 9632000 и 088 1470. ", "date": "2019.07.11", "title": "ПСС предупреждава: Лоши са условията за туризъм в планините "}
{"url": "http://www.cross.bg/godina-klyni-minalata-1608785.html", "text": "/КРОСС/ Джордж Клуни е спечелил повече пари през миналата данъчна година от всеки друг актьор, съобщи сп. „Форбс\".Това се дължи отчасти на продажбата на компания за производство на текила, на която Клуни е съосновател.Според прогнозите на \"Форбс\" 57-годишната звезда е получила 239 млн. долара печалба преди облагането им с данъци. Това го поставя на второ място в годишния списък на най-добре платените знаменитости в света, веднага след боксьора Флойд Мейуедър.Кайли Дженър е на трето място в класацията „100-те най-богати знаменитости\". През миналата финансова година тя е направила приблизително 166,5 милиона долара.По-рано този месец \"Форбс\" съобщи, че звездата от социалните медии Дженър е на път да стане \"най-младият самостоятелно натрупал богатството си милиардер в света\".Британската група „U2\" също попада в топ 10 заедно със световните футболни звезди Лионел Меси и Кристиано Роналдо. ", "date": "2019.07.11", "title": "Джордж Клуни е най-печелившият актьор през миналата година"}
{"url": "http://www.cross.bg/skaiilab-orbita-stantziya-1608786.html", "text": "/КРОСС/ Космическата станция Скайлаб навлиза отново в атмосферата на Земята, след като прекарва цели 6 години в нейната орбита. Това е може би най-очакваното завръщане на който и да е апарат от този тип след Аполо 13.Скайлаб е първата американска космическа станция. Според САЩ тя тежи 77 тона. Намирала се е в околоземна орбита от 1973 до 1979 година и е посещавана от екипаж 3 пъти (прекарват общо 171 дни на борда). Включва лаборатория за изучаване, ефектите на безтегловност и слънчева обсерватория.Скайлаб обаче се оказва провал. Още при изстрелването си тя е сериозно повредена, което впоследствие довежда до множество проблеми, като дефицит на енергия, които предопределят и ранния край на мисията.Скайлаб все пак има различни постижения в областта на ефектите на безтегловност и слънчевата активност.Планът на NASA е бил Скайлаб да остане в относително ниска орбита, докато космическа совалка с нов модул не я достигне и не я поправи, за да й позволи да се добере до по-висока орбита. Совалката обаче закъснява, а орбитата на станцията започва рязко да се променя. Ясно е, че тя трябва да се върне на земята.Докато NASA се подготвя за свалянето на Скайлаб, светът очаква да стане свидетел на истинско зрелище. Медиите описват идването й като „сензационно\", тематични стоки се продават навсякъде. Други започват да залагат къде ще падне. San Francisco Examiner дори стартира кампания, в която обещава 10 000 (днешни 30 хил.) долара на първия човек, който успее да се сдобие с парче от станцията и го доведе до реакцията. Късметлията е 17-годишният Стан Торнтън от Австралия.Идеята е била Скайлаб да падне над Индийския океан. Голяма част от нея отива именно там. Части обаче падат над Западна Австралия. ", "date": "2019.07.11", "title": "11 юли 1979 г. - Първата американска космическа станция Скайлаб се разпада по план "}
{"url": "http://www.cross.bg/miliona-vuzrast-naselenieto-1608788.html", "text": "/КРОСС/ През 2018 г. населението в България е наброявало 6 957 642 жители, показват последни данни от анализ на Евростат за броят на жителите в отделните страни членки на ЕС, както и статистически данни за пребиваването на граждани на ЕС (или извън ЕС) във всяка една страна поотделно.Анализът на Евростат отчита също, че броят на младите българи у нас на възраст под 15 години през миналата година е бил 996 000 или 14,3% от общия дял на населението. Българите на възраст 14-64 години са били 4 494 937 или дял от 64,4% от населението. Българите на възраст над 65 години са били 1 466 652, което е 21% или с близо 470 000 в повече от младите българи.Според анализа на Евростат у нас живеят също близо 13 000 граждани на страни от ЕС. В тази категория делът на децата под 15 г. е около 500, на възрастните между 15-64 г. - 9134 и над 65 г. - 3465.Значително по-висок е броят на хората извън страни-членки на ЕС, които живеят в страната ни - 70 920 души. Децата под 15 г. в тази възрастова категория са 7558, хората между 15-64 г. са 53 335 и над 65 г. - близо 10 000.Според официалните данни на НСИ към 31 декември м.г. населението у нас е наброявало 7 000 039 души, което представлява едва 1,4% от населението на ЕС. Родната статистика отчита също, че в сравнение с предходната 2017 г. българите са се стопили с 49 995 души или с 0,7%.Продължава процесът на застаряване на българското население, отчита още националната статистика, като делът на жените над 65 г. е по-голям от броя на мъжете в тази възрастова група - съответно 24,8% срещу 17,7%, което се дължи на по-голямата смъртност сред представителите на силния пол.Прогнозни данни на НСИ за населението у нас за следващия половин век отчитат, че през 2020 г. се очаква българите да бъдат 6 942 142 души, след 10 години през 2030 г. - около 6,5 млн., през 2045 г. да се стопим под 6 милиона българи, а точно след половин век - да бъдем 5 791 137 души.Около 512 милиона са били жителите на страните в ЕС през миналата година като Топ 5 на страните с най-голям брой население се оглавява от Германия - 83 милиона, следвана от Франция - 67 милиона, Великобритания и Италия - по 60 милиона и Испания - 46 милиона.За сравнение може да се отбележи, че в страната с най-голям брой жители Германия - делът на младите под 15-годишна възраст там е 10 пъти по-голям от броя на младите българи в тази възрастова група - 9,9 милиона срещу 996 000.Освен това около 4% от жителите на ЕС (или близо 20 милиона) са имали гражданство от страна извън ЕС, а други 3% или 15 милиона са пребивавали в страна на ЕС извън родната си страна в Евросъюза.През 2018 г. Люксембург е имало най-голям дял от граждани на друга държава-членка на ЕС - 41% от населението. Следват Кипър (13%) и Ирландия (9%). Най-голям дял граждани с произход извън страни на ЕС са установени в Естония и Латвия - по 14% и Австрия - 8%.От гледна точка на възрастта - 16% от населението на страните в ЕС през 2018 г. е било под 15-годишна възраст, 64% са били на възраст между 15 -64 години, а останалите 21% от европейците са били на възраст над 65 години.Данните за северната ни и южната ни съседки са следните - Румъния има около 19,4 млн. жители, а Гърция - близо 10 милиона. Младите румънци до 15 г. са около 3 милиона (три пъти повече отколкото у нас), а в Гърция връстниците им са около милион.Пенсионерите в северната ни съседка са 3,5 милиона, а на юг - 2,3 милиона.Трудоспособното население на север е 12,8 милиона румънци на възраст 15-64 г., а на юг - 6,2 милиона гърци.Освен това в южната ни съседка пребивават около 211 хиляди граждани на страни от ЕС и три пъти повече от страни извън ЕС - около 600 хиляди. В Румъния пребивават 56 хиляди жители на страни от ЕС и 54 хиляди на страни извън ЕС, показват данните на Евростат. ", "date": "2019.07.11", "title": "Евростат преброи българите под 7 милиона "}
{"url": "http://www.cross.bg/shokolad-sudurzha-efekt-1608789.html", "text": "/КРОСС/ На 11 юли се чества Световният ден на шоколада. Първи започнали да го празнуват французите, които организирали масово честване на това сладко изкушение. Постепенно празникът придобива голяма популярност в други европейски страни.\"Ако вземете тъмен шоколад със съдържание на какао най-малко 50%, то тогава средностатистическият човек може да консумира около 50 грама всеки ден. Можете да си хапнете и повече, ако се занимавате с тежък физически труд или спорт\", казва Алексей Буверов, професор в отделението за поликлинична терапия в университета Сеченов.Той пояснява, че яденето на шоколад е по-полезно през първата половина на деня, тъй като продуктът съдържа захар и е високо калоричен, освен това има вещества със стимулиращ ефект, алкалоиди, които могат да попречат на съня.Учените са открили, че какаото е лек при затлъстяване и диабет.В същото време, експертите са съгласни, че тъмният шоколад е по-здравословен за човешкото здраве, тъй като съдържа по-високо съдържание на какаови зърна и съответно по-голям брой полезни компоненти.\"Сега има активно проучване на биофлавоноидите, които се съдържат в тъмния шоколад. Проучва се положителният ефект върху метаболизма на холестерола, т.е. въпреки че шоколадът съдържа мазнини, флавоноидите намаляват нивата на холестерола\", обяснява Буверов.в допълнение, шоколадът дава на човека енергийни резерви, както и подобрява настроението, добавя той.Според него, деликатесът има и компоненти, които имат определен защитен ефект върху черния дроб.Противопоказания за консумация на шоколад, според лекарите, са заболяванията на панкреаса.  ", "date": "2019.07.11", "title": "Отбелязваме световния ден на шоколада "}
{"url": "http://www.cross.bg/vsyaka-yrsyla-strana-1608770.html", "text": "/КРОСС/ Кандидатката за председател на Европейската комисия Урсула фон дер Лайен се обяви за минимална надница във всяка страна членка на ЕС. В съвместно изявление с председателя на Европейския парламент Давид Сасоли след среща с конференцията на председателите на политическите групи, тя заяви:\"Хората имат своите опасения и надежди и това, което Европа може да им даде, е отговорът. Тя може да даде работа, перспективи, стабилност и сигурност. Аз съм убедена, че Европа може да направи това. Във всяка страна човек трябва да може да си изкарва прехраната с работа и това важи за всеки, който е нает на пълно работно време. Затова ще се боря за минимална надница във всяка страна-членка\".Урсула фон дер Лайен заяви, че е задължително ЕС да постигне въглероден неутралитет до 2050. Тя определи себе си като \"европейка по сърце и убеждения\". ", "date": "2019.07.11", "title": "Урсула фон дер Лайен се обяви за минимална надница във всяка страна от ЕС"}
{"url": "http://www.cross.bg/sega-telegraf-monitor-1608771.html", "text": "/КРОСС/ в. Сега -  Рекламираните от Ангелкова ниски цени по морето се оказаха бутафория в. Сега -  МЗ и НЗОК са осъдени да платят 100 000 лв. за отказ за лечение в чужбинав. 24 часа - След F-16 ще правим дронове със САЩв. Труд - Закон спира терора на палатките край моретов. Телеграф -  Кметове в паника: Отстрел за мечки Стръвницав. Монитор -  МВР регистрира по две престъпления на часв. Сега -  Графикът за тол системата се провали напълнов. Сега - София ще получи още 218 млн. лв. за екологичен транспортв. 24 часа -  Битката по южните курорти е за всеки турист, наематели на плажове оставят цените от 2018-ав. 24 часа -  Патриотични игри: Сидеров вече не е шеф на групатав. Труд - Купуваме осем Ф-16, за 1,258 млрд. доларав. Труд - По-строги санкции за фалшификати в изкуствотов. Телеграф - Всеки втори даскал не познава учебникав. Телеграф -  Пет бона глоба за лъжата шезлонг за 36 ст. в. Монитор - Хората на Василев фалшифицирали документи под носа на квесторитев. Монитор - Три етажа опашка за печат в Сув. Сега - ГЕРБ трудно ще спечелят отново София, ако има балотажв. 24 часа - Доц. Янка Тянкова преподавател във ВТУ „Св. св. Кирил и Методий\": Закъсняхме 10 години с приемането на закон за несъстоятелност на физическите лицав. Труд - Проф. д-р Стоян Маринов, декан на факултет \"Управление\" в Икономически университет-Варна: Сезон-2019 е отрезвяваща пазарна оценка за морския ни туризъмв. Телеграф -  Шефът на сектор „Фалшификации\" в ГДБОП Дарин Костов: Хващаме банди да печатат евро на китайска хартияв. Монитор - ПРОФ. МИХАИЛ КОНСТАНТИНОВ, експерт по избори: В ЕС на практика машинно гласуване няма, нека ни светне защов. Сега - Оставете мутренския туризъм да фалирав. 24 часа - За машините - факти без политика: грешки в 40% от секциите на евровота, един глас с клик излезе 59 лвв. Труд - Как закриляме децата сив. Телеграф - Учителите не са всемогъщив. Монитор -  От опашка на опашка, докато станеш студент ", "date": "2019.07.11", "title": "Преглед на вестниците "}
{"url": "http://www.cross.bg/detza-roditeli-bolni-1608772.html", "text": "/КРОСС/ Родителите на деца, болни от рак, излизат на протест пред Министерство на здравеопазването. Вчера те се срещнаха със здравните власти, но исканията им остават в сила. След случая с починалата 6-годишна Мими, родители поискаха спешни мерки от държавата.Въпреки получените още преди месеци обещания, семействата продължават да кандидатстват сами за финансиране на основни лекарства. Според майките на болните деца се бавят и одобренията за лечение в чужбина. ", "date": "2019.07.11", "title": "Протест на родители на деца, болни от рак"}
{"url": "http://www.cross.bg/prodanov-glasyvane-mashinnoto-1608773.html", "text": "/КРОСС/ „Отпадането на машинното гласуване, както искат от ГЕРБ, не е решение, а напротив- машинното гласуване трябва да бъде във всяка една секция.  В Европа недействителните бюлетини са около 1%. В България са над 6%. Същевременно прагът за влизане на партия или коалиция в НС е 4%. Ние твърдим, че огромна част от тези недействителни бюлетини са манипулирани умишлено.\" Това каза зам.-председателят на ПГ „БСП за България\" Христо Проданов пред БГ он Еър. Той обясни, че в доклада на ЦИК е нормално да бъдат описани проблемите при машинното гласуване, но няма предложение за отмяната му. На аргумента, че този вид гласуване е скъпо, Проданов обясни, че то е резултат от късните решения на ГЕРБ за наемане на техниката. Той добави, че по време на евровота е гласувал на машина, което като функция е елементарно. „Над милион пенсионери си теглят пенсиите от банкомати, което е по-сложно, защото изисква натискане на повече бутони. Няма да има проблем и с машинното гласуване, ако не е саботирано нарочно. Имаше саботаж от страна на ЦИК\", каза Проданов. Той припомни, че именно Комисията е пуснала едва 3 дни преди вота клип, който да разясни как да се гласува на машина.„Един или нула лева субсидия изцяло подчинява политическите партии на олигарсите. Това е предпоставка бизнесът да си купи партии и обръчите от фирми официално да се легализират. Това е предпоставка чужди корпорации и държави да си напазаурват партии у нас.\" Това каза Проданов по темата за гласуваната партийна субсидия от 1 лев. Той припомни, че един закон за лобизма не решава проблема с независимостта на партиите при така гласуваната вече субсидия, а въвеждането на разумно финансиране на партиите от държавата. Христо Проданов информира, че в момента текат общински и областни конференции на БСП, които номинират имена на личности за предстоящите местни избори. Той добави, че левицата има сериозни шансове да спечели местния вот в редица големи градове в България. ", "date": "2019.07.11", "title": "Христо Проданов: Решението е машинно гласуване във всяка секция"}
{"url": "http://www.cross.bg/plagiya-konsylstvo-zhertvi-1608774.html", "text": "/КРОСС/ Шестима души са загинали при мощна буря, която се разрази в сряда вечерта в популярния туристически район Халкидики. Повече от 100 са пострадалите.Стихията, придружена от силни ветрове, дъжд и градушка е изкоренила дървета, има и отнесени покриви и автомобили.Всичките 6 жертви са чуждестранни граждани. Двама чешки туристи са били убити, след като караваната им била отнесена от ветровете и водата. Румънка и 8-годишното й момче са загинали след срутване на покрив на ресторант. Другите жертви са двама руснаци, затиснати от паднало дърво.Властите обявиха извънредно положение в Халкидики, а новоназначеният министър на гражданската защита се очаква да посети днес района.„В момента в генералното консулство не са постъпили сигнали за пострадали български граждани\", заяви пред NOVA Красимир Серафимов, първи секретар на генералното консулство в Солун. По думите му от през нощта всички ресорни служби са изпратили свои екипи в областта, а над 40 машини са работили за разчистване на пътищата. Работило се е и по възстановяване на електроподаването на местата, където то е било прекъснато.„Има множество изпратени екипи на Спешна помощ, които да оказват помощ\", обясни още Серафимов.\"Торнадото мина покрай брега на селищата Неа Плагия, Созополи и Неа Потидея. В Неа Плагия се случи инцидента с румънката. Както вечеряли, пада конструкцията върху нея и я ранява смъртоносно. Караваната тип \"микробус\" беше намачкана, в която бяха другите две жертви, но имаше много паднали дървета\", разказа в ефира на „Здравей, България\" жителят на Неа Плагия - Веселина Миту, която отбеляза, че са нямали предупреждение за очакваната буря. И допълни, че в селището Неа Плагия няколко дни няма да има ток заради падналите електропроводи.Миту отбеляза, че пожарната служба е помагала много на хората. „Пътищата бяха проходими, дори в най-отдалечените места в Созополи. Силата на стихията беше наистина страшна, нещо, което досега не бяхме усещали\", каза тя.При спешна ситуация 00302310829201 - телефон на Генералното консулство на България в Солун\n\t\t\t\t\t", "date": "2019.07.11", "title": "Извънредно положение в Гърция, 6-ма туристи са загинали при бури в Халкидики (обновена)"}
{"url": "http://www.cross.bg/depytatite-shte-glasyvat-zabranata-na-nargileta-v-zavedeniya-1608775.html", "text": "/КРОСС/ Забраната на наргилетата в заведенията, както и предлагането и продажбата им на деца, ще гласуват на второ четене депутатите днес. Предложените промени са на Валери Симеонов и група депутати от „Обединени патриоти\".Законовите поправки предизвикаха протести на бизнеса в страната. Днес обаче се очаква да бъде гласувана окончателната регулация и санкции. ", "date": "2019.07.11", "title": " Депутатите ще гласуват забраната на наргилета в заведения"}
{"url": "http://www.cross.bg/posoka-dvizhenieto-hemys-1608776.html", "text": "/КРОСС/ Предупреждение за шофьорите по АМ\" Хемус\". В интервала 9 и 13 часа между 25 и 30 км, движението в посока София ще се извършва поетапно в едната лента заради монтаж на камера на тол системата.Същата ще бъде процедурата и в участъка от 25-ти до 27-ми, в посока Варна, в следобедните часове между 13 ч. и 17 ч. ", "date": "2019.07.11", "title": " Промяна на движението по \"Хемус\""}
{"url": "http://www.cross.bg/remonta-krysev-evgeni-1608777.html", "text": "/КРОСС/ Започва делото срещу бившия заместник-кмет на София Евгени Крусев за ремонта на трамвайното трасе на столичната улица \"Граф Игнатиев\".  Специализираната прокуратурата го обвинява, че нарушил Закона за обществени поръчки, с което е ощетил бюджета на Столична община с близо 920 000 лева.Крусев стана обвиняем в разгара на скандала за продължителността и качеството на ремонта на централната столична улица. Първоначално прокуратурата твърдеше, че със сключения от него договор за поставяне на виброизолационна подложка на трамвайното трасе, както и за релси, общината е била ощетена с близо 5 милиона лева. След шестмесечно разследване щетата беше стопена почти пет пъти.До скандала с подложката, която трябваше да тушира шума от преминаващите през центъра на София трамваи, се стигна след като стана ясно, че фирмата - изпълнител на ремонта \"Джи Пи Груп\" - по инициатива на Крусев, я е сменила с различна от тази, заради която е спечелила обществената поръчка. Тя била като тази на фирма, загубила търга и платена на по-висока цена.  \"Евгени Крусев е съзнавал противоправността и наказуемостта на деянието си. Знаел е, че нарушава нормативните изисквания за изменение на обществени поръчки и възложените му с длъжностна характеристика и заповед задължения. Умишлено е създал облагодетелстващи условия за изпълнителя на ремонта \"Джи Пи Груп\", пише в обвинителния акт.Днешното съдебно заседание е разпоредително. На него съдебния състав трябва да реши - да даде ли ход по същество на делото или да го прекрати, ако установи, че правата на бившия заместник - кмет на София са нарушени. ", "date": "2019.07.11", "title": "Започва делото срещу бившия заместник-кмет Евгени Крусев за ремонта по \"Граф Игнатиев\" "}
{"url": "http://www.cross.bg/gulubovo-brikel-zaprashavane-1608778.html", "text": "/КРОСС/ . Снимките се появиха във „Фейсбук\" групата \"Видимо и невидимо\". Всичко е продължило около 10 минути. Градът е потънал в прашна пелена и буквално не се виждал. Като причина за запрашаването хората посочват местния ТЕЦ \"Брикел\" и така нареченото \"черно езеро\", където се складира пепелта от изгорелите въглища. От \"Брикел\" припомнят, че използват оросителни системи, за да няма запрашаване. Снощната прашна буря обясняват с бурния вятър, който вдигнал пушилка от черните пътища. Ситуацията вече е овладяна. Няма опасност за здравето на хората, уверяват от екоинспекцията в Стара Загора.Хората в Гълъбово са на мнение, че трябва да се намери адекватно решение на този проблем.„При такъв силен порив на вятъра, който се получи, в рамките на 10-15 минути няма как да се реагира. Направихме каквото е възможно. В момента сме предприели допълнителни мерки с повече водоноски, повече пожарни коли, за да оросяваме и мокрим пътищата. Това е първият случай за тази година на такова запрашаване на Гълъбово\", обясни Христо Христозов от ТЕЦ \"Брикел\".„На място експерти от Регионалната инспекция по околната среда и водите не са установили нарушения. Оросителните системи са работили, пътищата се овлажняват. По време на проверката не е имало запрашаване. Единственото нарушение в случая е, че инспекцията не е уведомена и затова ще бъде наложена санкция\", поясни Минчо Минчев, експерт от Регионалната инспекция по околната среда и водите. ", "date": "2019.07.11", "title": "Какви са причините за прашната буря в Гълъбово"}
{"url": "http://www.cross.bg/izbori-nyama-donchev-1608779.html", "text": "/КРОСС/ По темата за машинното гласуване, освен това, което казват всички политици, на първо място трябва да слушаме хората, които организират изборния процес - изборната администрация в лицето на ЦИК, както и преброителите от „Информационно обслужване\". Те не само казват, те пишат, че при 6 хиляди машини на местните избори, има риск за адекватното провеждане на вота. Няма отговорен държавник, който може да не се съобрази с подобни констатации. Това каза в сутрешния блок на БТВ „Тази сутрин\" вицепремиерът Томислав Дончев. Трябва да се отбележи, че става дума за местните избори, които са най-сложните избори, които са в пъти по-сложни от едни президентски или дори парламентарни избори, допълни. Числата, които трябва да се обработят са пет, шест, девет пъти повече от едни президентски избори. Така че когато експертите по темата излизат с подобно твърдение, няма отговорен държавник, който да каже - ами каквото ще да става, защото най-големия риск едни избори, които не са проведени както трябва или още по-лошо, едни избори, които не са проведени както трябва и няма никакво обществено доверие от резултата от изборите,  коментира още Дончев. Второто, с което трябва и е хубаво да се съобразим е опита на другите - ние сме част от ЕС и е хубаво да гледаме какво правят останалите европейски държави. Ние всъщност трябва да отбележим, че няма държава членка на ЕС, която има изцяло машинно гласуване - има две, в които има частично, на местно ниво. Освен това всички, които в последните 10-15 години са въвели машинно гласуване, са се отказали от него - можем да споменем Германия, Холандия, Ирландия, каза още Дончев.По темата за освобождаването на Цветан Цветанов от всичките му ръководни постове в ГЕРБ, вицепремиерът коментира, че политиката е сериозна работа, за да обръщаме внимание на чувствата. Аз предпочитам да говоря в малко по-прагматични категории и въпроса за мен е оттук нататък да се вземат организационни мерки, за да няма дефицити в работата на ГЕРБ и подготовката за местните избори.Все още няма избрани членове на Етичната комисия на ГЕРБ, все още има консултации и разговори, и това, което е ясно към момента, че тя ще е в състав между 3 и 5 души, заедно с много скромен технически персонал, все пак някой трябва да стои на телефона и да приема сигнали, съобщения по електронната поща. Ще бъде разработена методика, по която ще работи комисията, защото е прекалено сериозна работата, която трябва да се извърши, за да се разчита на интуиция и импровизация, коментира още Томислав Дончев. Трябва да се уточни, че това няма да е разследващ орган, който ще дублира функциите на полицията и прокуратурата, каза още вицепремиерът. ", "date": "2019.07.11", "title": "Томислав Дончев: Много европейски държави са се отказали от машинно гласуване"}
{"url": "http://www.cross.bg/vratata-bednostta-promukva-1608712.html", "text": "/КРОСС/  Когато бедността се промъква през вратата, любовта с едно плясване на крилата изхвръква през прозореца. - \"Портретът на Дориан Грей\"Оскар Уайлд  ", "date": "2019.07.11", "title": "Когато бедността се промъква през вратата..."}
{"url": "http://www.cross.bg/olga-vyara-nikodim-1608713.html", "text": "/КРОСС/ Житие на света великомъченица Евфимия ВсехвалнаСв. Евфимия Всехвална Прехвална. Византийска мозайка от VI в. Byzantine mosaic of St. Euphemia of the 6th century. Porec, Basilica of Euphrasius. Св. Евфимия се чества на 16 септември, когато пострадала, а на 11 юли се възспоменава чудотворството на нейните свети мощи. То било проявено във време на ІV вселенски събор в Халкидон.РечникТоя събор бил свикан при император Маркиан и императрица Пулхерия в 451 г. Повод за свикването му дала ереста на александрийския патриарх Диоскор и на цариградския архимандрит Евфихий. Тези еретици лъжливо учели, че Иисус Христос не е имал две природи - божествена и човешка, а само една - божествена.На събора най-много се проявил цариградския патриарх Анатолий и йерусалимския патриарх Ювеналий. Спорове и доказателствата и от двете страни не довеждали до никакъв край. Тогава патриарх Анатолий предложил - и православни, и еретици да напишат поотделно своето вероизповедание и двете да ги поставят в ковчега, в който били мощите на света Евфтимия. На това се съгласили всички.Двете вероизповедания били написани и поставени върху мощите на великомъченицата. Ковчегът бил затворен и с царски печат запечатан, а още и военна стража била поставена. Тогава всички прекарали три дни в пост и молитва. Когато на четвъртия ден отворили ковчега, всички видели, че православното изповедание стои в дясната ръка на светицата, а еретическото - под нейните нозе. Така с Божия сила спорът бил решен в полза на православните.Житие на света равноапостолна княгиня ОлгаСвета благоверна Олга била съпруга на киевския княз Игор. След ранната смърт на съпруга си тя поела управлението на княжеството до пълнолетието на своя син Светослав. Княгиня Олга деятелно се заела да благоустроява държавата. Обикаляла всички области на страната и навсякъде оставяла следи от мъдри грижи, като въвеждала в управлението ред и правосъдие. С това тя спечелила любовта на народа и се прославила като мъдра управителка.Русите през Х в. били още езичници. Но още в средата на ІХ в. всред тях започнало да прониква християнството. На някои места били построени църкви и християните свободно извъшвали богослужение. Такава църква имало и в гр. Киев. Княгиня Олга наблюдавала живота на християните, могла да узнае за тяхната вяра и да направи сравнение със славянското езичество. Със своя светъл и проницателен ум тя схванала, че езичеството не могло да възпита такива люде, каквито са християните. Беседите с християнски учители й открили небесната чистота и висота на християнското учение. Нейното сърце било пленено от евангелската истина. Но Олга не се решавала да приеме кръщение в Киев, понеже се страхувала от вълнения между старейшините и народа, които, като езичници, не били разположени към християнската вяра. От друга страна, тя желаела да изслуша най-точни наставления във вярата в самата столица на християнството, за да не допусне някаква грешка. Княгиня Олга искала лично да види всичко най-хубаво в най-хубавата вяра, за да я възприеме с пълно убеждение на ума и сърцето. За тая цел в 955 г. тя се отправила в Цариград. Там император Константин Багренородни я приел с големи почести. Патриарх Полиевкт я наставил във вяра и я удостоил със св. кръщение, в което тя била наречена Елена. \"Благословена си ти всред твоя народ - казал й патриархът, - понеже обикна светлината и остави тъмнината. Тебе ще благославят руските синове!\"Благоверна Олга се върнала в Киев дълбоко убедена в превъзходството на християнската вяра. Тя вече не могла да не желае да се обърнат към християнската светлина и другите, които оставали в езически мрак. Преди всичко, като любяща майка, тя говорела на сина си за тази вяра: \"Аз опознах истинния Бог, сине - казала му тя - и се радвам. Ще Го познаеш и ти и ти ще се радваш. Християнската вяра е светлина и радост за душата. Чрез животворното си действие върху душата тя сама говори за своя неземен произход, за своето божествено достойнство. Приеми тая вяра и не само не ще съжаляваш, но ще се считаш най-щастлив, както аз считам себе си най-щастлива!\" Светослав обаче обичал много славата, мислел само за битки и отговорил на майка си: \"Как аз едничък да приема друг закон? Цялата ми дружина ще се смее на това.\" Макар и да не искал да слуша за светата вяра, той не пречел на другите да я приемат. Мнозина, като слушали убедителната проповед на княгинята, приемали св. кръщение. В древните руски паметници се говори, че св. Олга посяла първите семена на християнскатат вяра в своя млад внук Владимир и в неговите братя. Цели 12 години св. Олга разпространявала светата вяра далеч зад пределите на Киев. Тя умряла на 11 юли 969 г.Летописецът преподобни Нестор, завършвайки своите известия за благоверна Олга, пише: \"Тя била предтеча за християнството в нашата земя, както зорницата пред слънцето, както зората пред пълната светлина, както месечината нощем; тъй тя светела всред неповярвалите люде. Тя първа из Русия се изкачила в Царството небесно. Руските синове я хвалят като началница. Тя и след смъртта си моли Бога за Русия, а нетленните й мощи продължават да вършат чудеса.\"Според мнението на някои историци света Олга - Елена била българска княгиня и следователно отишла в Русия вече християнка.Кратко животоописание на Св. Никодим СветогорецСв. Никодим Светогорец е православен църковен писател от гръцки произход. Роден е на о. Наксос. Получил образованието си в Смирна. От 1775 г. се подвизавал в Св. Гора Атонска. През 1783 г. приел схима и дълго време живял като затворник. Почти 30 години посветил на редактирането и подготовката за печат на класическите си трудове по аскетика - св.преп. Симеон Нови Богослов, св. Григорий Палама и други подвижници. Превел и редица католически произведения, в частност книгата на монаха Лоренцо Скуполи (XVII в.) \"Духовна бран\". (Преведена от св. Теофан Затворник под името \"Невидимата бран\", книгата добила голяма популярност).Освен преводи, житийни, вероучителни и назидателни трудове, св. Никодим Светогорец е оставил и екзегетически книги. Той е съставил тълкувания на Съборните послания и тълкувание на Посланията на св.ап. Павел. Коментарите се основават главно на творбите на Блажени Теофилакт и Екумений Трикски и съдържат множество забележки и подробни азбучни указатели. При работата си св. Никодим използвал и ръкописа на митрополит Митрофан Смирненски (IX в.), намерен от него в един от Атонските манастири.Св. Никодим поразявал своите съвременници със задълбоченото си познаване на Библията, части от която знаел наизуст.През 1955 г. Константинополската църква причислила Никодим Светогорец към сонма на светците.Паметта му се празнува на 1 юли. ", "date": "2019.07.11", "title": "Св. вмчца Евфимия Всехвална. Св. равноап. княгиня Олга. Преп. Никодим Албански"}
{"url": "http://www.cross.bg/stava-mongoliya-zemyata-1608714.html", "text": "/КРОСС/ 1346 г. - Карл IV е избран за император на Свещената Римска империя.1733 г. - Осветена е катедралата в Санкт Петербург, известна като Петропавловски събор - най-високата сграда в града (122,5 м).1829 г. - Руско-турска война (1828-1829): Руски отряди овладяват Месемврия (днес Несебър) и Анхиало (днес Поморие).1859 г. - Приключва Австро-итало-френската война с победа за Франция и Сардиния.1884 г. - Съставено е Правителство на България, начело с Петко Каравелов.1919 г. - В Холандия е въведен 8-часов работен ден.1921 г. - След активната намеса на Червената армия Монголия става независима от Китай, като се създава Народна Република Монголия.1922 г. - Официално е открит амфитеатъра Холивуд Боул в Лос Анджелис.1940 г. - Румъния е изключена от Лигата на нациите заради сътрудничеството ѝ с Хитлеристка Германия.1950 г. - Пакистан се присъединява към Международния валутен фонд (МВФ) и Световната банка.1960 г. - Публикуван е романът Да убиеш присмехулник на американската писателка Харпър Ли, в който става дума за расовата несправедливост.1971 г. - Състои се премиерата на рок операта Исус Христос суперзвезда от Андрю Лойд Уебър.1979 г. - Първата американска космическа станция Скайлаб се разпада планувано над Индийския океан при завръщането си на Земята.1987 г. - Според Организацията на обединените нации населението на Земята преминава границата от 5 000 000 000 (5 милиарда).1995 г. - САЩ и Виетнам възстановяват дипломатическите си отношения.1995 г. - Над 8000 босненски възрастни и деца (всички бошняци) са избити край Сребреница от сръбски военни сили, командвани от Ратко Младич, което става непосредствен повод за започване на Операция Преднамерена сила срещу Република Сръбска.2001 г. - Американската компания за моментни фотоапарати Полароид обявява банкрут, след като не успява да разработи цифров фотоапарат за моментни снимки и губи пазари.2006 г. - Microsoft прекратява поддръжката на Windows 98 и Windows Me.2006 г. - За период от 11 минути седем бомби избухват в жп влакове в предградията на Мумбай, Индия, при което са убити 209 души, а 700 са ранени.2010 г. - Завършва Световното първенство по футбол 2010 в Южна Африка. ", "date": "2019.07.11", "title": "11 юли в историята"}
{"url": "http://www.cross.bg/tema-iztrebiteli-zhivo-1608767.html", "text": "/КРОСС/ Тема: Правителството одобри подписването на договора за F-16 - какви ще са новите изтребители?Тема: Атака и парламентарните рокади - заместник-председателят на партията Десислав Чуколов;Тема: Какво става в малката коалиция - гост Валери Симеонов;Тема: Идеи за реформа - има ли лечение за здравеопазването? Говори д-р Мирослав Ненков;Тема: В Белица: семейство остана без дом след пожар - откъде идва помощ?-Тема: Говорят родителите на починалата Габи, които осъдиха здравното министерство за втори път.Тема: Джипове на един от най-красивите плажове в Европа -„Болата\"  и край Бургас. На живо - кой е отговорен за това?Тема: Ще се разделят ли „Обединените патриоти\" и застрашена ли е управляващата коалиция? Говори Десислав Чуколов от „Атака\".Тема: Черен облак от прах над Гълъбово. Кой причини замърсяването и какви ще са санкциите? Проверяваме на живо.Тема: Решено: България ще има изтребители и те ще са американски. Какво не знаем за самолетите, които ще охраняват въздушното ни пространство?Тема: Мечки нападат села в Родопите. Николай Василковски е в Момчиловци.Тема: Нови такси и неустойки надуват размера на бързите кредити. Колко пъти може да поскъпне един заем от тегленето му - до изплащането му? Проверка в „На твоя страна\".  ", "date": "2019.07.11", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzite-na--yuli-1608768.html", "text": "/КРОСС/ Александра Фол, композитор и пианистАлександър Симов, журналист, депутат от „БСП за България\" в 44-ото НСДаме Стойков, председател на Спортен клуб „Локомотив\" (София)Княз Кирил Преславски, инвестиционен банкер  ", "date": "2019.07.11", "title": "Рождениците на  11 юли "}
{"url": "http://www.cross.bg/chasa-zasedanie-provede-1608769.html", "text": "/КРОСС/ София.От 09.00 часа започва редовното заседание на Народното събрание.***София.От 14.30 часа в зала \"Запад\" Комисията за наблюдение на приходните агенции и борба със сивата икономика иконтрабандата ще изслуша главния прокурор на Република България, Министъра на вътрешните работи,Министъра на финансите и представители на: Държавна агенция „Национална сигурност\", Главна дирекция„Гранична полиция\", Главна дирекция „Борба с организираната престъпност\", Главна дирекция „Националнаполиция\" и Агенция „Митници\" във връзка с последните приети законодателни промени за борбата със сивата икономика и контрабандата в тютюневия сектор.***София.От 09.00 часа пред Столична община (ул. „Московска\" №33) „Обединена София\" ще внесе в петиция срещу презастрояването в район \"Овча Купел\" и в цялата столица.***София.От 10.00 часа в сградата на КЕВР, бул. „Княз Ал. Дондуков\" № 8-10, ет. 4 ще се проведе открито заседание заобсъждане на доклад относно заявление с вх. № E-ЗЛР-ПД-52 от 19.11.2018 г. за продължаване срока на лицензия за дейността „производство на електрическа и топлинна енергия\" и заявление с вх. № E-ЗЛР-И-61 от 05.12.2018 г. за изменение/допълнение на лицензия за дейността „производство на електрическа и топлинна енергия\", подадени от „ТЕЦ Горна Оряховица\" ЕАД.***София.От 10.00 часа в сградата на КЕВР на бул. „Княз Ал. Дондуков\" № 8-10, ет. 4 ще се проведе открито заседание за обсъждане на доклад по заявление от „Кнежа-газ\" ООД за продължаване срока на лицензии за дейностите „разпределение на природен газ\" и „снабдяване с природен газ от краен снабдител\" за територията на община Кнежа.***София.От 10.00 часа ще се проведе заседание на Столичния общински съвет.***София.От 11.00 часа в заседателната зала в сградата на Висшия съдебен съвет, ул. „Eкзарх Йосиф\" № 12, ще се проведе заседание на Прокурорската колегия на ВСС.***София.От 11.30 часа пред Съдебната палата (бул. Витоша 2) Спаси София ще даде пресконференция, след което ще внесе нов сигнал до Софийска градска прокуратура във връзка с ремонта на ул. „Граф Игнатиев\" (част от Зона 2 за реконструкция на централна градска част, финансирана с европейски средства).***София.От 14.00 часа в сградата на ул. \"Никола Габровски\" № 30, зала 303 кметът на Столична община Йорданка Фандъкова и директорът на „Националната система 112\" Цветомир Цеков ще подпишат споразумение за сътрудничество.***Варна.От 12.00 часа в клуба на ПП АБВ във Варна, на ул. „Христо Попович\" ще се проведе пресконференция, на коятосе очаква да присъства и лидерът на партията Румен Петков.***Враца.От 17.00 часа в Конферентната зала на Община Враца ще се състои публично представяне и обсъждане на подготвяното проектно предложение „Изграждане, реконструкция и ремонт на общински жилища в съвременни социални жилища за настаняване на уязвими групи от населението и други групи в неравностойно положение\".***Кюстендил.От 11.00 часа в заседателната зала на Община Кюстендил ще бъдат представени дейностите по реализирания проект „Обновяване, реконструкция на административната сграда на Общинска администрация\".***Ловеч.От 11.00 часа сградата на ОДЗ, ул.\"Търговска\" № 43, ще се проведе заседание на областния консултативен съвет по животновъдство.***Плевен.От 11.00 часа в сградата на ОАПС, ул. \"Васил Левски\" № 1, 15 етаж, ще се проведе заседание на областнияконсултативен съвет по животновъдство.***Пловдив.От 09.00 часа Пловдивският общински съвет ще проведе заседание.***Пловдив.От 13.30 часа в БТА - Пловдив Демократична България ще даде пресконференция.***Русе.От 10.00 часа в Зала 1 на Областна администрация Русе ще се проведе съвместно заседание на Постоянната комисия в областта на образованието, младежките дейности и спорта и Областния съвет за сътрудничество по етническите и интеграционни въпроси.***Силистра.От 10.00 часа в заседателната зала на Областната администрация ще се проведе заседание на областния консултативен съвет по животновъдство.***Шумен.От 10.30 часа в сградата на ОДЗ, бул. \"Славянски\" №17, ет.1, ще се проведе заседание на областния консултативен съвет по животновъдство. ", "date": "2019.07.11", "title": "Предстоящи събития на  11 юли"}
{"url": "http://www.cross.bg/dete-kycheto-asenovgrad-1608766.html", "text": "/КРОСС/ Две деца бяха нападнати и нахапани от бездомно куче в Асеновград. Едно от пострадалите момчета е със сериозни наранявания и е прието в болница. Пред NOVA родителите се заканиха да съдят общината, а заради ескалиращия проблем с бездомните кучета в града, жителите на града готвят и протест.„Цялото, обляно в кръв и разкъсано. Психически е сринат. Постоянно пищи и само се събужда и вика: „Мамо, кучето до мен ли е, ще ме нападне ли отново\", каза майката на пострадалото дете Гергана Гудова.8-годишният Митко заедно с още шест момчета се прибирал, когато кучето изскочило на улицата, нападнало го и го повалило на земята. „Ухото му беше разкъсано дълбоко. Окото му, това всичкото беше отворено, на крака му цяла дупка дълбока. По тялото е надраскан. Гледката беше просто отвратителна. Детето ме попита дали ще умре\", каза още Гудова през сълзи.Теменуга и съпругът й, които били на балкона на дома си, видели нападението и първи се притекли на помощ. „Ако не се е притекъл на помощ, кучето е било готово да го разкъса\", заяви Красимира Стамболова - леля на пострадалото дете.Дни преди този инцидент, същото куче е нападнало и друго дете. „Посегнах да го погаля, а то си е помислило, че ще го ударя и ми захапа пръста и крака\", добави пострадалото от кучето дете.Родителите подали жалби в прокуратурата, общинските власти и полицията. Реагирали служители от приюта в Пловдив. „На този етап общиата няма приют и затова използва услугите на външна фирма\", каза главният еколог на Община Асеновград Дора Младенова.„Ще съдя общини, които мога, и всеки, който е попаднал в такава ситуация, моля за подкрепа\", каза още майката на второто пострадало дете. Темата с нападенията на бездомните кучета нажежи страстите в социалните мрежи и жителите на Асеновград готвят протест пред общината. ", "date": "2019.07.11", "title": "Куче нахапа две деца в Асеновград "}
{"url": "http://www.cross.bg/fond-konkyrsna-inovatzionen-1608765.html", "text": "/КРОСС/ Повече от 100 представители на бизнеса взеха участие в информационна среща в София за Десета конкурсна сесия на Националния иновационен фонд При засилен интерес от страна на малките и средните предприятия се проведе заключителната среща от информационната кампания във връзка с новите правила на Десета конкурсна сесия на Националния иновационен фонд. Повече от 100 представителите на бизнеса присъстваха на събитието в София, което се организира от Изпълнителната агенция за насърчаване на малките и средните предприятия и се проведе в партньорство с Българската стартъп асоциация и Микрофинансиращата институция „Джобс\", група към Българската банка за развитие. Със срещата днес се слага край на информационната кампания, която обиколи общо 10 града - Монтана, Габрово, Велико Търново, Пловдив, Стара Загора, Бургас, Варна, Търговище, Русе и София.„Направихме корекции в правилата на Десета конкурсна сесия. Надяваме се така работата на бизнеса с НИФ да се улесни\",  подчерта д-р Бойко Таков, изпълнителен директор на ИАНМСП. Една от промените е отстранените по административна оценка да бъдат своевременно уведомявани, за да могат веднага да търсят правата си. „А не както досега - да бъдат уведомявани с крайното класиране, т.е. без да имат възможност за реакция\", допълни д-р Таков.До момента Националният иновационен фонд е подкрепил иновационни проекти за близо 50 млн. лв. Възможности да се кандидатства има в четири тематични области - информатика и информационни и комуникационни технологии; мехатроника и чисти технологии; индустрия за здравословен живот и биотехнологи; нови технологии в креативните и рекреативните индустрии. Проектните предложения за Десета конкурсна сесия на Националния иновационен фонд се приемат до 9 август 2019г. Наличният финансов ресурс по нея е 4.5 млн. лв. Те се отпускат като безвъзмездна държавна финансова помощ.", "date": "2019.07.11", "title": "Десетата конкурсна сесия на Националния иновационен фонд събра представителите на бизнеса"}
{"url": "http://www.cross.bg/taksi-krediti-taksa-1608794.html", "text": "/КРОСС/ Нови и екзотични такси и неустойки надуват размера на бързите кредити. Заради тях жена от Русе с 14 заема трябва да върне два пъти повече от това, което е изтеглила.Контролните органи отчитат бум на жалбите срещу фирми за бързи кредити. Само при омбудсмана за последните три години са постъпили над 3700 оплаквания от измамени граждани. Най-често нарушенията са свързани с неравноправни клаузи, скрити такси и предлагане на допълнителен пакет от услуги, които никога не се предоставят на потребителите. Фирмите за бързи кредити измислят все по-нови и по-екзотични такси. Според юристите това се прави в стремежа им да надхвърлят тавана, който държавата поставя на крайната цена на заемите.В един от договорите бях попаднала на такса „Преференциално отношение в офиса\", каквото и да означава това или „събиране на вноска на офиса на каса - без допълнителна комисионна, при положение че законът забранява събиране на комисионни, обясни адвокат Десислава Филипова.Целта е хем да изглежда, че спазват закона, хем да сложат оскъпяване, което да им позволява да движат бизнеса, коментира кредитният анализатор Тихомир Тошев.В договорите откриваме и такси „оценка на риска\", „ангажимент\" и „предизвикан риск\", които нищо не говорят на потребителите.При кредит от 350 евро за това, че клиентът не си е платил навреме застраховката, той е натоварен с 2 000 евро такса. Друга типична такса е „Посещение в дома\" - при забава на плащане на кредита се събира такса за това, че кредиторът притеснява своя клиент. С подобни финансови капани дългът нараства до 7 пъти над сумата, която се дължи като заем и лихва, заяви Филипова.В подобен капан попада и жена, пожелала да остане анонимна. Ще я наричаме Петя. Заради финансови затруднения и нужда от пари, за да помогне на близък човек, стига до безкрайно теглене на кредити.Имам 14 активни кредита в момента. Всичките са от фирми за бързи кредити. Бях стигнала до момент, в който не можех да плащам. Тормозеха ме по телефона, бях се сринала психически, разказва потърпевшата.Към кредитите, които Петя теглила, били добавяни и такси за услуги, които реално не получила, както и такса за експресно разглеждане на документите.Самият закон забранява потребителите да се товарят с такси, свързани с усвояването и управлението на кредита. Още повече, че рекламите на тези фирми казват, че бързо се отпуска кредит и няма нужда от експресно разглеждане, заяви адвокат Филипова.Онези такси, които са условия за използване на услугата, от които потребителят не може да се откаже, влизат в ГПР, каза Николай Цветанов от Асоциация на фирмите за отговорно небанково кредитиране. ", "date": "2019.07.11", "title": "Нови и екзотични такси и неустойки надуват размера на бързите кредити"}
{"url": "http://www.cross.bg/dolara-znamenitosti-miliona-1608791.html", "text": "/КРОСС/ Тейлър Суифт е начело на 100-те най-високо платени знаменитости през 2019 г. в класацията на списание „Форбс\". Според изданието тази година 29-годишната певица е спечелила 185 милиона долара.На второ място сред най-високо платените знаменитости през 2019 г. е американският топ модел и собственик на козметичната компания \"Кайли Козметикс\" Кайли Дженър, чиято печалба се оценява на 170 милиона долара.Третото място заема американският рапър Кание Уест с доход от 150 милиона долара.В челната десятка на „Форбс\" са още Лионел Меси (127 милиона) и британският музикант Ед Ширан (110 милиона).Отбелязва се, че по-голямата част от известните личности са музиканти (38 души) и спортисти (34 души). Рейтингът е съставен от списание \"Форбс\" на база доходите на знаменитостите в периода от 1 юни 2018 г. до 1 юни 2019 г., преди удържането на данъци. ", "date": "2019.07.11", "title": "„Форбс“ обяви най-високоплатените знаменитости "}
{"url": "http://www.cross.bg/koreya-severna-agentziya-1608798.html", "text": "/КРОСС/ Белият дом обмисля да предложи спиране на някои от санкциите срещу Северна Корея, ако правителството в Пхенян се съгласи да премахне ядрения научноизследователски център на Йонбьон и да спре ядрената си програма, съобщи в четвъртък южнокорейската информационна агенция \"Йонхап\", цитирайки източник, запознат с въпроса.Смята се, че евентуалната оферта на Вашингтон ще бъде свързана с наказателни мерки от страна на Съвета за сигурност на ООН, като според агенция \"Йонхап\", САЩ изглежда са готови да гласуват за замразяване на тези санкции за 12 до 18 месеца.Очаква се скоро да започнат нови преговори за ядреното разоръжаване на Северна Корея, след като американският президент Доналд Тръмп се срещна в края на юни със севернокорейския лидер Ким Чен-ун в така наречената Демилитаризирана зона на границата с Южна Корея.Вътрешното лице, запознато с плановете на администрацията във Вашингтон, твърди, че схемата за спиране/замразяване  на част от санкциите може постепенно да се приложи и към други ядрени съоръжения и да се отнася за други санкции, наложени на Северна Корея.Според сведения на агенция \"Йонхап\", САЩ също така са готови и на други отстъпки. ", "date": "2019.07.11", "title": "САЩ обмислят замразяване на част от санкциите спрямо Северна Корея "}
{"url": "http://www.cross.bg/dzhip-karavani-zabraneno-1608782.html", "text": "/КРОСС/ Джип и три каравани паркираха по един от най-забележителните плажове по нашето Черноморие и един от най-красивите в Европа - „Болата\".Само автомобила е на българи, караваните са на чужденци. Пред NOVA българите заявиха, че не знаели, че е забранено.„В територията на резерват „Калиакра\" е забранено посещение на автомобили, а е разрешение само навлизането по посетителските пътеки. Подлежат на санкциониране, но по границата на защитената територия има поставени маркировъчни знаци, които предупреждават гражданите\", каза Миглена Иванова от РИОСВ - Варна пред камерата на „Здравей, България\". И допълни, че има охрана, която следи за спазване на реда, а гражданите също могат да подават сигнали.\"Нашата отговорност е свързана със сметосъбирането и сметоизвозването, което вършим отговорно. Плажуващи има, но не са взети никакви мерки за нарушенията от последните дни. Институциите вършат работата си, но не трябва да подценяваме самосъзнанието на хората\", каза още кметът на Каварна -Нина Ставрева.Снимка Нова тв. ", "date": "2019.07.11", "title": " Джип и три каравани паркираха на плаж \"Болата\""}
{"url": "http://www.cross.bg/zapalyankovtzi-sinite-holandski-1608780.html", "text": "/КРОСС/ Ранени и арестувани след бой между футболни фенове на \"Левски\" и полски и холандски запалянковци. Екшънът се случва в Братислава.Агитка на сините е  в столицата на Словакия за предстоящия мач от предварителния кръг на Лига Европа между „Левски\" и „Ружомберок\".От клипове, споделени в социалните мрежи, се вижда мелето между сините фенове и привържениците на полския футболен тим „Краковия\" и холандски запалянковци от „Аякс\".Агитка на сините е  в столицата на Словакия за предстоящия мач от предварителния кръг на Лига Европа между „Левски\" и „Ружомберок\".„Сините\" са в Братислава, където е трябвало да прекарат нощта и след това да продължат по пътя си към град \"Ружом-берок\" за мача с местния отбор.От МВнР съобщиха, че очакват тази сутрин да бъдат освободени всички български запалянковци. По информация на българското посолство, към 5:30 местно време са задържани 45 души като свидетели, а към момента са освободени 30 души. ", "date": "2019.07.11", "title": "Ранени и арестувани след бой между фенове на „Левски” и полски и холандски запалянковци"}
{"url": "http://www.cross.bg/vremeto-promenliva-obyad-1608787.html", "text": "/КРОСС/ Захлаждането на времето продължава и днес, ще бъде ветровито и сравнително по-хладно спрямо сряда.Ще има променлива облачност, по-значителна преди обяд над източните, а след обяд и над планинските райони. Само на отделни места ще превали дъжд. Преобладаващите максимални температури ще са между 22 и 27 градуса.В събота се очаква затопляне на времето. В неделя следобед, обаче, отново ще нахлува студен въздух, очакват се и нови превалявания.В петък ще има променлива облачност, почти без валежи, а вятърът ще отслабне. ", "date": "2019.07.11", "title": "Захлаждането на времето продължава"}
