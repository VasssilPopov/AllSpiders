{"url": "http://www.cross.bg/barieren-golemiya-kraii-1568039.html", "text": "/КРОСС/ В района на Големия бариерен риф в Австралия бързо набира популярност кампания за забрана на сламките. Оказва се, че допирът с пластмасовите изделия значително влошава здравето на природната забележителност, а и на водните обитатели.Отпивайте без сламка - това е един от призивите на кампания, чиято основна цел е да намали използването на тези изделия в района на Големия бариерен риф в Австралия, съобщава БНТ.Повече от 30 компании, които организират обиколки край красивите корали, вече са част от инициативата и на борда на корабчетата напитките със сламки са забранени.„Преценихме, че забраната на сламки е смислена, практична стъпка. Нещо, което може да стане много бързо и не е трудно, а всъщност е от огромно значение за здравето на Рифа\", коментира  Браян Хенеси, собственик на компания за круизи.Сламките не само причиняват смъртта на водните обитатели, които го поглъщат, но и увреждат коралите.„При коралите, контактували с пластмаса, вероятността от заболяване е 89% по-висока отколкото при тези, които не са били в досег с материала\", обясни Никол Наш, морски биолог.Идеята е инициативата да обхваща все по-големи райони и да увлича все повече хора. А прогнозите са песимистични - предполага се, че само в Азиатско-тихоокеанския регион плават над 11 милиарда ненужни и вредни пластмасови парчета. ", "date": "2018.02.17", "title": "Забраниха сламките край Големия бариерен риф"}
{"url": "http://www.cross.bg/tzentur-kyltyren-vorobyov-1568053.html", "text": "/КРОСС/ Украински радикали са нахлули в сградата на центъра „Россътрудничество\" (местният руски културен център) в Киев, разказа пред РИА „Новости\" ръководителят на Руския център за наука и култура Константин Воробьов, съобщава \"Фокус\".Те са потрошили помещенията, като според сведенията на руската агенция, са изписали стените с лозунги и са залели охранителните камери с боя. Освен това, украинските националисти са свалили руските знамена, хвърлили са ги на земята, тъпкали са ги, а след това са ги скъсали.Съгласно думите на Воробьов, нападателите са твърдели, че руският културен център „работи незаконно\". Според съобщения в украинските медии, в групата е бил и депутатът от украинската Радикална партия Андрей Лозовой.Ръководителят на руското учреждение твърди, че в погрома са участвали радикали от „Десен сектор\" и националистическата организация С14. Според неговите думи, полицията не е попречила на нанасянето на материални щети и не е извършила арести и по тази причина от „Россътрудничество\" са извикали представители на мониторинговата мисия на ОССЕ в Украйна.", "date": "2018.02.17", "title": "Украински радикалисти потрошиха руския културен център в Киев"}
{"url": "http://www.cross.bg/zadurzhani-raiiona-dokymenti-1568047.html", "text": "/КРОСС/ Четирима сирийски граждани без документи са задържани при специализирана полицейска операция в района на км 133 от АМ „Тракия\". Това съобщи за радио „Фокус\" говорителят на Областната дирекция на МВР. Операцията е осъществена към 18 часа вчера.Според подадената информация, в района на 133 км, в посока София, е спрян лек автомобил „Дачия\" с 44-годишен шофьор от Любимец. Установено е, че в колата пътуват четирима чужденци без документи за самоличност, по техни думи - сирийски граждани. За случая е уведомена Районната прокуратура, образувано е досъдебно производство. С полицейски заповеди четиримата чужденци и водачът на автомобила са задържани за срок от 24 часа.", "date": "2018.02.17", "title": "Хванаха четирима мигранти при спецоперация на магистрала \"Тракия\""}
{"url": "http://www.cross.bg/manastir-bigorskiya-rymen-1568048.html", "text": "/КРОСС/ За мен е изключителни вълнение да бъда във вашата Света обител. България високо цени ролята на Бигорския манастир, както в миналото, така и в настоящето за укрепване на нашето доверие и приятелство. С тези думи президентът Румен Радев се обърна към отците в Бигорския манастир, където днес беше на посещение.За първи път чуждестранен държавен глава посещава Бигорския манастир „Свети Йоан Предтеча\" от създаването на манастира преди хиляда години.Президентът изрече думи на благодарност за топлото братско посрещане в Светата обител и увери, че ще работи за духовното единство на хората от двете страни на границата на България и Република Македония.\"Уверявам ви, че си тръгвам от тук и с чувство на дълг да работим така, че да имаме още по-голямо доверие и още по-голямо приятелство, да си бъдем още по-близки\", каза още Румен Радев.\"Днешното посещение на хилядолетната обител от държавния глава на братска България не е случайно и е изключително важно за нас. То ни дава непречупима вяра в духовното сродство между двата народа и е съвършен израз на родолюбието\", заяви игумен Партений по време на службата в манастира.Българският държавен глава беше посрещнат в Бигорския манастир от игумен Партений. На официалното си посещение в Република Македония Румен Радев е придружаван от Н. Впр. Пловдивския митрополит Николай и Н. Впр. Старозагорския митрополит Кристиян. ", "date": "2018.02.17", "title": "Румен Радев стана първият държавен глава, посетил Бигорския манастир в Македония"}
{"url": "http://www.cross.bg/dimitrov-grigor-gofen-1568054.html", "text": "/КРОСС/ Григор Димитров се класира на финала на турнира в Ротердам от сериите 500 на АТП. Това стана, след като отстрани Давид Гофен. Двамата не изиграха цял мач, след като при резултат 6:3, 0:1 в полза на българина белгиецът се отказа.Причината бе удар, който Гофен получи в окото, който му попречи да продължи двубоя.Така първата ни ракета се класира на първи финал през 2018 г. Това е и най-доброто му класиране в турнира, в който направи първия си пробив в мъжкия тенис. Досега Димитров имаше участие на 1/2-финал през 2013 г., а миналия сезон отпадна на 1/4-финалите именно от Гофен.На финала Григор Димитров ще се изправи срещу победителя от двубоя между Роджър Федерер и Андреас Сепи.", "date": "2018.02.17", "title": "Григор Димитров стигна до финала в Ротердам"}
{"url": "http://www.cross.bg/vodi-stoiichev-otkriti-1568040.html", "text": "/КРОСС/ „Ако някой заслужава да получи този приз, то това със сигурност е Петър Стойчев.\" - така коментират от сайта dailynews.openwatersswimming, след като българинът бе включен  в \"Залата на славата на плувните маратонци\", предава БТВ.В кариерата си роденият в Момчилград плувец е постигнал всичко в тази дисциплина - той бе 11 поредни години носител на Световната купа по плувен маратон (от 2001-ва до 2011-а). Той е световен шампион на 25 км в открити води от първенството по плувни спортове в Шанхай през 2011 г. Има и 1 сребърен и 5 бронзови отличия от световни първенства по плуване в дисциплините 10 и 25 км в открити води.Освен това роденият в Момчилград плувец е и четирикратен участник на oлимпийски игри, където се състезава на 400 метра и 1500 метра свободен стил. Стойчев е и финалист на 10 км на Игрите през 2008 г. и 2012 г., като финишира съответно 6-и и 8-и.Знаменосец е за България на олимпийските игри в Пекин през 2008 г.В кариерата си има две преплувания на Ламанша. Той същевременно е първият, изминал дистанцията под 7 часа - 6 часа, 57 минути и 50 секунди и държа рекорда за най-бързо преплуване на пролива в продължение на 5 години преди през 2012-а със само 2 минути по-добро време да постигне настоящият рекордьор Трент Гримси (Австралия).През 2009 г. е избран и за №1 в света в най-мащабното гласуване на сайта на Световната асоциация по плуване в открити води.  ", "date": "2018.02.17", "title": "Петър Стойчев бе включен в \"Залата на славата на плувните маратонци\""}
{"url": "http://www.cross.bg/kyrtz-kantzler-avstriiiskiyat-1568045.html", "text": "/КРОСС/ Китай заема политическия вакуум, който се образува след напускането на международната сцена от САЩ. Това заяви австрийският канцлер Себастиан Курц на Мюнхенската конференция по сигурността.„Центърът на властта се измества, САЩ, както и преди са силна държава, но те се отдалечават от международната политика. Китай запълва този политически вакуум\", отбеляза австрийският канцлер, цитиран от БГНЕС.Този процес е свидетелство за началото на промени в геополитическата ситуация в света. „Големите държави вече не поглъщат малките. Сега бързите държави поглъщат бавните\", добави Курц.Той засегна и болната за Европейския съюз тема с мигрантите.„Европа сама трябва да решава кой да влезе на нейна територия, мигрантският поток подкопава мира и благоденствието на континента\", категоричен е Курц.„Арабската пролет\" се превърна в зима, в Африка съществува натиск във връзка с миграционните потоци. Тук се крие огромен конфликтен потенциал\", подчерта австрийският канцлер.„За да осигурим мира и благоденствието в ЕС, трябва да охраняваме нашите външни граници. Нашият начин на живот ще бъде заплашен, ако не правим това. Ние сами трябва да решаваме, кой трябва да влиза в ЕС\", добави Курц. ", "date": "2018.02.17", "title": "Курц разкритикува ЕС, обяви и че Китай е изместил САЩ"}
{"url": "http://www.cross.bg/makedoniya-bulgariya-beshe-1568046.html", "text": "/КРОСС/ Отношенията между България и Република Македония имат дълбоки исторически и духовни връзки, а двустранното партньорство е от стратегически характер и това се признава от всички български политически партии. Това заяви президентът Румен Радев на среща с председателя на Събранието на Република Македония Талат Джафери, съобщават от пресслужбата на държавния глава.Държавният глава подчерта, че във всяка демократична държава има управляващи и опозиция, но когато е настъпил моментът за ратификация на Двустранния договор за приятелство, добросъседство и сътрудничество в българския парламент, той беше гласуван единодушно.Обща беше  позицията, че с ратификацията на двустранния договор за приятелство и добросъседство се откриват нови възможности за развитие на сътрудничеството между България и Република Македония във всички сфери - политически диалог, икономика, туризъм, култура и образование, в сферата на сигурността и други, и всички институции на двете държави трябва да участват активно в този процес.Народните представители от групите за приятелство в българския и македонския парламент отбелязаха позитивната тенденция в развитието на двустранните отношения през последната година. Обсъдена беше възможността повече македонски военнослужещи да се обучават в българските военни училища, като президентът Радев изрази готовността на България да предостави пълен каталог за специалностите във военните ни университети.", "date": "2018.02.17", "title": "Президентът: Всички партии смятат, че България и Македония имат стратегическо партньорство "}
{"url": "http://www.cross.bg/nikolova-dynavskata-strategiya-1568033.html", "text": "/КРОСС/ Дунавската стратегия има съществен принос за подобряване на стабилността и сигурността в Европа чрез изградените устойчиви мрежи и партньорства. Тя допринася и за задълбочаване на сътрудничеството между ЕС и държавите извън него и може да подпомогне страните от Западните Балкани по пътя им за членство в съюза.Това заяви заместник-министърът на регионалното развитие и благоустройството и Национален координатор за Стратегията на ЕС за Дунавския регион Деница Николова, която взе участие в Интерпарламентарната конференция по въпросите за Общата външна политика и политика на сигурност и Общата политика за сигурност и отбрана,  част от програмата на Българското председателство на Съвета на ЕС.Според зам.-министър Николова Дунавската стратегията е  мощен инструмент с потенциал да мобилизира страните по-лесно да се справят с предизвикателствата по отношение на разширяването и сигурността, защото предоставя интегрирана рамка за решение на въпроси, които изискват транснационален стратегически подход.  „Сътрудничеството в рамките Дунавската стратегия улеснява създаването на устойчиви партньорства, обмен на ноу-хау, добри иновационни практики и мултикултурен диалог\", каза още зам.-министър Николова.Стратегията  предоставя и възможности за стратегически инвестиции на макрорегионално равнище, напомни още заместник- регионалният министър  и посочи, че са изведени девет  стратегически проекта за над 40 милиона евро в областта на  водния транспорт, транспортната инфраструктура, енергетиката, подобряване на административния капацитет, образованието, младежки инициативи и иновации. „Те допринасят за интегриран подход при справянето с конкретни регионални проблеми, като подобрена плавателност, по-добра свързаност, предотвратяване на наводнения, замърсяване на водите, като всичко това не се ограничава от националните граници\", обясни зам.-министър Николова. Тя посочи като успешен пример и проекта „Дунав - INCO.NET\", включващ 19 участници от 13 държави. Той насърчава научните изследвания и иновациите и има за цел да превърне  Дунавския регион в по-привлекателен и конкурентоспособен, преодолявайки пречките и подобрявайки социалното и икономическо развитие, чрез насърчаване на  иновациите и стимулирайки развитието на \"общество на знанието\".Националният координатор за Стратегията на ЕС за Дунавския регион призова за засилване на политическия ангажимент към стратегията от страна на всички държави, за да се преодолеят пречките и да се стимулират стратегическите проекти за Дунавския регион. „Това изисква по-координирано и интегрирано използване на наличното финансиране на различни равнища\", наблегна тя. Деница Николова изрази убеждение, че по-силното институционално участие на местно, общинско, регионално и национално равнище следва да бъде допълнително насърчавано, за да се осигури устойчив подход \"отдолу нагоре\" при координирането на стратегията\", отбеляза Николова.Тя изтъкна и важната роля на националните парламенти за насърчаването на макрорегионалните стратегии като ключов инструмент за сближаване. „България като ротационен председател на Дунавската стратегия ще се стреми да работи за популяризиране на Стратегията и да определи съвместни решения на общите предизвикателства. „Ще се съсредоточим върху дискусиите по отношение на културното наследство и туризма като основна тема на Седмият годишен форум на Дунавската стратегия, който ще се проведе на 18-19 октомври 2018 г. в София, като в рамките на предвидената среща на министрите, отговорни за туризма се надяваме държавите да се обединят върху конкретен стратегически проект в сектора и да се дефинират източници на финансиране\", каза зам.-министър Николова.  ", "date": "2018.02.17", "title": "Деница Николова: Дунавската стратегия има съществен принос за подобряване на стабилността и сигурността в Европа"}
{"url": "http://www.cross.bg/obvineni-opita-prevrat-1568036.html", "text": "/КРОСС/ Турски съд осъди на доживотен затвор шестима известни журналисти, обвинени в участие в опита за преврат срещу президента Реджеп Ердоган през 2016 г., съобщава БТВ.Журналистите бяха обвинени във връзки с живеещия в САЩ ислямски проповедник Фетхуллах Гюлен, когото Турция смята за организатор на неуспешния пуч на 15 юли.Шестимата са обвинени в опит за сваляне на конституционния ред и членство в терористична организация.Те обаче отричат.След опита за преврат над 50 000 души бяха вкарани в затвора, а над 150 000 останаха без работа.  ", "date": "2018.02.17", "title": "Шестима журналисти бяха осъдени на доживотен затвор в Турция"}
{"url": "http://www.cross.bg/dobrev-mestno-gerb-1568034.html", "text": "/КРОСС/ \"ГЕРБ управляват местната власт на феодален принцип, а обвързаностите между различните власти на местно ниво го затвърждават\". Това каза по време на среща с монтанските социалисти заместник-председателят на БСП Кирил Добрев, предава пресслужбата на партията. По думите му управляващите превръщат всяка една община в собствено владение, а натискът върху хората е огромен. \"Управляващите нямат политика за повишаване на доходите и за разкриване на нови работни места, по този начин на местно ниво най-големият работодател се оказват общините. Така и хората, и бизнесът са в зависимост от благоразположението на управляващите\", обясни Добрев. Според него същата схема на ГЕРБ се разиграва и с държавните институции, които на местно ниво се сливат и често действат в синхрон при изпълнение на политически цели.Добрев обърна внимание и на организационното състояние в Монтана, където партията почти не е губила парламентарни избори, но за съжаление не е така по отношение на местните. \"За да започнем отново да печелим избори, ние трябва да бъдем алтернатива и на местно ниво, което зависи и от работата на нашите общински съветници\", подчерта той. Според него левицата в България има само едно лице и това Българската социалистическа партия. \"Останалите политически субекти вляво, които до този момент привличаха от нашите гласове, вече са в ролята си само на политически коментатори\", допълни Кирил Добрев. \"За нас е най-важно да покажем, че имаме капацитета да управляваме и сме готови дори за предсрочни избори, защото колкото повече оставяме ГЕРБ да управлява, толкова по-малко държава остава\", подчерта заместник-председателят на БСП.На срещата със социалистите в Монтана Добрев участие взеха и народните представители от БСП за България Атанас Костадинов и д-р Илиян Тимчев.", "date": "2018.02.17", "title": "Кирил Добрев: ГЕРБ управляват местната власт на феодален принцип"}
{"url": "http://www.cross.bg/makedoniya-radev-rymen-1568041.html", "text": "/КРОСС/ Президентът Румен Радев изрази увереност, че търговско-икономическите връзки между България и Македония ще продължат да се задълбочават, предава БНР. През втория ден на посещението си в Скопие, държавният глава и македонският му колега Георге Иванов разговаряха с представители на стопанските камари на двете държави.Бизнесмени поискаха от Румен Радев и Георге Иванов да съдействат пред изпълнителната власт за разработването на повече проекти в областта на енергетиката и инфраструктурата. И двамата президенти бяха единодушни, че икономическите отношения в последно време бележат ръст, но все още има области, в които може и трябва да се работи за постигане на икономически растеж.Стокообменът между България и Македония е нараснал и в последно време е около 600 милиона евро годишно, съобщи председателят на македонската стопанска Бранко Азески. Той обаче подчерта, че стокообменът може и трябва значително да се увеличи.По време на срещата с бизнеса българският държавен глава декларира готовността на страната ни да окаже съдействие на Македония при разработването на различни проекти и заяви, че България може да бъде полезна и с опита си като член на Европейския съюз. Радев и Иванов бяха единодушни, че свързаността и инфраструктурните проекти между България и Македония трябва да се развиват. Българският президент отбеляза, че за развитието на бизнес отношенията е много важно да има ясна визия и сигурност.„Много е важно Македония възможно по-бързо да стане член на НАТО. Защото чуждестранните инвестиции винаги могат да идват във всяка една среда - и с по-голяма, и с по-малка сигурност, но истинският бизнес, който иска да инвестира дълготрайно, да строи, да създава производство, промишленост, той живо се интересува от сигурността и затова първото условие е членството в НАТО. Просто е задължително, за да има инвестиции с дългосрочен характер в Република Македония. Второто важно условие, това за мен е добросъседството\", коментира Румен Радев.От своя страна Георге Иванов посочи, че Македония се стреми и към развитие на дигиталните и цифрови технологии.„Надяваме се българският комисар, отговарящ за дигиталните технологии в Европа, да помогне на Македония да усвои европейските фондове за цялостна дигитализация на обществото, и на бизнеса\", каза Иванов.Свързаността на Балканите бе един от приоритетите и е един от приоритетите на българското председателство на Съвета на Европейския съюз и на това се гледа като на тема със специален фокус, обясни още президентът Румен Радев.„Очакваме съвместната работа да доведе до засилване на свързаността между България и Македония в сферата на енергетиката, транспорта и разработването на инфраструктурни проекти\", допълни българският президент.В рамките на посещението на президента Румен  Радев в Скопие бяха подписани и меморандум за сътрудничество между Българската търговско-промишлена палата, Българската стопанска камара и Българо-македонската търговска палата. Подписан беше и меморандум за разбирателство между Агенцията за насърчаване на малки и средни предприятия и \"Инвест\"- Македония.Също така се очаква и доразвиване и укрепване на икономическите и търговските отношения между двете страни. Статистиката сочи, че стокообменът между България и Македония в последните месеци бележи ръст. За 2017-та той е 10,8 на сто. Най-висок е бил през 2011-та година. Очакванията и на политиците, и на бизнеса са тези стойности да се повишат, особено след влизането в сила на договора за приятелство, добросъседство и сътрудничество между България и Македония.След срещата с бизнеса, президентът Румен Радев срещна и с председателя на парламента на Република Македония Талат Джафери.Президентът Румен Радев проведе последователно срещи с председателите на ВМРО-ДПМНЕ и Демократичния съюз за интеграция - Християн Мицкоски и Али Ахмети. Вчера той имаше и лична среща с Георге Иванов, както и с премиера на Македония Зоран Заев. ", "date": "2018.02.17", "title": "Румен Радев: Икономическите връзки между България и Македония ще се задълбочават"}
{"url": "http://www.cross.bg/nito-suyuz-evropa-1568035.html", "text": "/КРОСС/ Германия се стреми към по-голямо военно влияние и по-силен в това отношение Европейски съюз. Това е един от изводите след Мюнхенската конференция, чиято основна тема бе сигурността на Европа.Германският министър на отбраната Урсула фон дер Лайен обяви, че страната ще започне да отделя повече средства за своята армия и увеличи бюджета за отбрана.В същото време министърът на външните работи Зигмар Габриел, пък не изключи военно решение на проблеми, които засягат Европейския съюз и се обяви за по-силна роля на Брйюксел на международната сцена.„Никой не трябва да се опитва да раздели ЕС - нито Русия, нито Китай, нито САЩ. Европейският съюз е  уверен партньор, който иска да сътрудничи със САЩ на основата на взаимно доверие и равноправие, не като последовател. Европа се нуждае от единно представяне на интересите си в света. Никога не трябва да се ограничава само до военен подход, но също така не трябва да се отказва напълно от него. Ролята на единствен вегетарианец би била много трудна в един свят на хищници\", обяви Габриел, цитиран от БНР. ", "date": "2018.02.17", "title": "Зигмар Габриел: Европа не може да е единствен вегетарианец в свят на хищници"}
{"url": "http://www.cross.bg/lavrov-obyavi-rysiya-1568037.html", "text": "/КРОСС/ САЩ прокарват икономическите си интереси в Европа под формата на ограничаването на Русия. Това обяви руският министър на външните работи Сергей Лавров по време на Мюнхенската конференция по сигурността.Конкретно за Германия, където се проведе конференцията, той добави, че спиралата на санкции, чийто инициатор са САЩ, пречи на деловото сътрудничество между Москва и Берлин.Според Лавров Европа вече осъзнава, че подобно положение не е нормално. В този дух бе и изказването на външния министър на Германия , ако се направи опит да се възстанови мира в Украйна с влизането на умиротворителни сили на ООН.Лавров коментира и обвиненията срещу руски граждани, повдигнати от прокуратурата в САЩ, за намеса в изборите за президент, при които бе избран Доналд Тръмп.„Тъй като не виждаме факти, всичко останало са брътвежи\", обяви дипломат №1 на Русия. ", "date": "2018.02.17", "title": "Лавров: САЩ прокарват икономическите си интереси в Европа със санкциите срещу Русия"}
{"url": "http://www.cross.bg/otzenka-rysiya-narediha-1568038.html", "text": "/КРОСС/ Националният ансамбъл по художествена гимнастика в състав Симона Дянкова, Мадлен Радуканова, Теодора Александрова, Лаура Траатс и Елена Бинева, спечели сребърен медал в многобоя на първия си за годината международен турнир - Гран при в Москва, съобщава БТВ.Момичетата на Весела Димитрова се наредиха втори в конкуренцията на Русия, Финландия и Узбекистан. След първото си съчетание с 5 обръча българките излязоха напред в класирането с оценка 18,500, като допуснаха дребна грешка.За изпълнението си с топки и въжета ансамбълът ни получи 17,850. В изпълнението имаше няколко неточности, както и замяна на топка с резервна.Така с обща оценка 36,350, те се наредиха втори.Победител стана ансамбълът на Русия. В първото си съчетание домакините изпуснаха уред извън полето и получиха оценка 16,550. Второто обаче изиграха отлично и съдиите го оцениха с 19,850. Общата оценка е  36,400.Трети се наредиха момичетата от Финландия с 14,950 за обръчи и 14,900 за топки и въжета (общ резултат: 29,850).Утре (18 февруари) са финалите на отделните уреди.", "date": "2018.02.17", "title": "Ансамбълът ни по художествена гимнастика започна със сребро в Русия"}
{"url": "http://www.cross.bg/seti-hardyer-nyzhniya-1568042.html", "text": "/КРОСС/ Манията по криптовалутите създава проблеми за учените, които търсят индикации за извънземен живот, съобщава „Би Би Си\". Причината е, че специалистите не могат да се сдобият с нужния хардуер за нови системи, защото той се изкупува ударно за \"копаене\" на виртуални валути, предава Vesti .Учените от популярната програма SETI казват, че искат да модернизират и увеличат капацитета на две обсерватории, но не могат. Причината е, че не могат да купят нужния хардуер. При това проблемът не е в липсата на пари, а в липсата на наличности.\"Искаме да използваме най-новите и добрите графични процесори, но не можем да ги намерим. Това ограничава нашето търсене на извънземни и на търсенето на отговор дали сме сами и има ли някой някъде там. Това е нов проблем, който се породи през последните два месеца\", коментира Дан Вертхимър от екипа на SETI.Графичните процесори са предпочитани и за \"копаенето\" на криптовалути. Колкото по-мощен и добър е въпросният чип, толкова по-голяма ефективност има при изчислението на алгоритмите, които генерират виртуалните пари. Колкото повече такива чипове бъдат обединени в общи машини - толкова повече генерират. Наскоро стана ясно, че има световен недостиг на видеокарти от висок клас именно поради тази причина.\"В SETI се нуждаем от много голяма компютърна мощ, за да анализираме възможно най-много честоти и търсим най-различни сигнали\", казва Вертхимър.Той допълва, че някои от телескопите на SETI използват по около 100 графични процесора, за да обработват информацията.Други радио-астрономи също са засегнати от недостига. Освен, че намират трудно нужния хардуер, често той се оказва дори два пъти по-скъп заради голямото търсене. С подобни проблеми са се сблъскали от Университета на Калифорния в Бъркли, проектът HERA в Южна Африка и др.Миналата седмица Nvidia, която е един от най-големите производители на видеокарти в света, обяви, че прави всичко възможно да отговори на повишеното търсене. Това обаче ще отнеме известно време. ", "date": "2018.02.17", "title": "Учени не могат да търсят извънземни заради манията по криптовалутите"}
{"url": "http://www.cross.bg/shantza-metra-skok-1568043.html", "text": "/КРОСС/ След страхотното си представяне на малката шанца, където завърши 15-и, Владимир Зографски остана на 35-о място на голямата шанца в ски скоковете на Олимпийските игри в Пьонгчанг.Българинът влезе във финала с 31-ви резултат от квалификациите. В първия скок на финала постигна резултат от 105,9 точки, след като прелетя 119,5 метра. Това го остави на 35-о място и не му позволи да участва във втория скок, за който продължават заелите първите 32 позиции.Водачът в класирането за Световната купа Камил Стох (Полша) този път не допусна изненада и със скокове от 135 и 136,5 метра и 285,7 точки взе златния медал. Среброто отиде за шампиона от малката шанца Андреас Велингер (Германия), а бронзовото отличие спечели Роберт Йохансон (Норвегия).", "date": "2018.02.17", "title": "Владимир Зографски остана 35-и на голямата шанца в Пьонгчанг"}
{"url": "http://www.cross.bg/predsedatelyat-predi-evropeiiskiya-1568044.html", "text": "/КРОСС/ „Има множество спорове за границите на Западните Балкани и те трябва да бъдат решени преди да предприемем по-нататъшна стъпка\". Това обяви председателят на Европейската комисия Жан-Клод Юнкер във връзка с възможностите за разширяване на Европейския съюз в региона.Председателят на ЕК изрази разочарование от продължаващия граничен спор между Хърватия и Словения, който не е бил решен преди влизането им в ЕС, и каза, че иска да се предотврати подобна опасност при другите потенциални членове на Евросъюза, съобщава „Ройтерс\", цитирана от БТВ.Междувременно, председателят на косовския парламент Кадри Весели насрочи за утре вечер дебатите по ратификацията на споразумението за демаркация на границата с Черна гора. Той е на мнение, че по въпроса вече има широк консенсус.\"Ще сложим край на политическите и емоционалните игри и за нашите граждани ще се открият перспективите за членство в Европейския съюз и за визова либерализация. Косово няма да изгуби нито сантиметър от своята територия\", каза Весели, цитиран от агенция МИА.Вчера президентът на Косово Хашим Тачи и черногорският му колега Филип Вуянович публикуваха съвместно изявление, в което призоваха парламента в Прищина да ратифицира споразумението за границата, подписано още през 2015 г. ", "date": "2018.02.17", "title": "Юнкер: Държавите от Западните Балкани влизат в ЕС само ако си решат граничните проблеми"}
{"url": "http://www.cross.bg/brest-izbori-deiistviya-1568032.html", "text": "/КРОСС/ Домът на представител на БСП е обискиран в с. Брест, Плевенско само ден преди частичните местни избори, които ще се проведат тази неделя - 18 февруари.В тази връзка от областната управа на БСП разпространиха декларация, с която осъждат подобни действия в навечерието на избори и подадоха жалба до прокуратурата.ДЕКЛАРАЦИЯот Васил Антонов - водач на листа на \"БСП за България\" в 15 МИР - Плевен, Диана Ботева - председател на Областен съвет на БСП - Плевен, Лъчезар Яков - кмет на община ГулянциОстро осъждаме и се противопоставяме на безпрецедентния и скандален случай за оказване на полицейски натиск върху граждани от село Брест, община Гулянци.Тази сутрин в дома на Пламен Давидов Тодоров е извършен обиск от униформени полицейски служители с 6 патрулни коли. Пламен Тодоров е регистриран като упълномощен представител на БСП в предстоящите частични избори за кмет на с. Брест, които са насрочени за 18 февруари.В жалба, изпратена до Районна прокуратура Никопол, ние категорично настояваме да бъдат предприети необходимите законови действия, за да не се допуснат полицейски произвол и натиск над избирателите в село Брест в определения за размисъл ден.Убедени сме, че представителите на правоохранителната и правораздавателната система в Република България са съпричастни в общата ни борба с престъпността и няма да допуснат случаят от тази сутрин да се превърне в неприкрит опит за използване на брутални действия и сплашване на избирателите от Брест, както и намеса на униформени служители в изборния процес.Вярваме, че с правомощията, които са им разписани от българското законодателство, ще осигурят свободно и независимо упражняване на избирателните права на гражданите на Брест.ЖАЛБАОт ОГНЯН БОЖИНОВ ЯНЧЕВ - УПЪЛНОМОЩЕН ПРЕДСТАВИТЕЛ НА БСП ЗА УЧАСТИЕ В ЧАСТИЧНИ ИЗБОРИ ЗА КМЕТ НА КМЕТСТВО БРЕСТ на 18 февруари 2018 г.Уведомяваме Ви, че тази сутрин в дома на Пламен Давидов Тодоров от с. Брест, общ. Гулянци, е направен обиск от униформени полицейски служители с 6 патрулни коли, като по този начин е оказан натиск на лицето, неговото семейство и други граждани. Имайки предвид предстоящите частични избори за кмет на с. Брест, които са насрочени за утре - 18 февруари, и обстоятелството, че Пламен Тодоров е упълномощен представител на БСП в тези избори, т.е. длъжностно лице по смисъла на ИК, настояваме да предприемете необходимите законови действия да не бъде допуснат полицейски произвол и натиск над избирателите в село Брест в определения за размисъл ден.Убеден съм, че като представители на правораздавателната система в Република България, сте съпричастни в общата ни борба с престъпността и няма да допуснете случаят от тази сутрин  да се превърне в неприкрит опит за използване на брутални действия и сплашване на избирателите от Брест, както и намеса на униформени служители в изборния процес. Надявам се, че с правомощията, които са ви разписани от българското законодателство, ще осигурите свободно и независимо упражняване на избирателните права на гражданите на Брест. ", "date": "2018.02.17", "title": "6 патрулки обискират дома на представител на БСП ден преди избори за кмет в плевенско село"}
{"url": "http://www.cross.bg/kyrorti-tyristi-godina-1568025.html", "text": "/КРОСС/ В предстоящия летен туристически сезон националните ни курорти да покажат нова визия е целта, която стои пред министерството на туризма. Това каза за предаването „Метроном\" на радио „Фокус\"министърът на туризма Николина Ангелкова.Тя припомни, че само за миналото лято 5,3 милиона чуждестранни туристи са посетили страната и са реализирани приходи от международен туризъм за над 4.5 млрд. лева, което е 7.6% ръст.„За тази година също имаме изключително амбициозна програма, която да запази ръстовете от миналата година, включително да доведе до тяхното увеличение. Като продължаваме усилено работа с големите туроператори TUI, Thomas Cook и DERTOUR, които водят голяма част от туристите по българското Черноморие, а и във вътрешността на страната. Стартира до няколко месеца и нашата маркетингова кампания по интегрираните комуникационни пазари, която касае основните целеви пазари, на които България се промотира. Изключително сме амбицирани това лято националните ни курорти, особено емблематичният курорт Слънчев бряг, да покажат нова визия\", каза Николина Ангелкова.По думите ѝ се очаква предприетите стъпки до доведат до устойчиви ръстове и да се повиши броят на чуждестранните туристи спрямо миналата година не само в цифровото измерение, но и по отношение на качеството. Тя уточни, че ще се набляга все повече на туристи от високия клас, което задължава да се предлагат и разнообразни услуги, които да предизвикат техния интерес. ", "date": "2018.02.17", "title": "Министерството на туризма иска нова визия и класа от Слънчев бряг и другите национални курорти през лятото"}
{"url": "http://www.cross.bg/dobri-dyado-hora-1568024.html", "text": "/КРОСС/ Църквата не се плаши от канонизацията на дядо Добри. Въпросът е Бог да прослави, Църквата не е тази, която ще направи светеца. Когато Бог прослави това и с дара на чудотворството, тогава Църквата установява този факт и го признава. Това каза в предаването „Тази събота\" по бТВ отец Серафим, игумен на Кремиковския манастир, където дядо Добри живя през последните две години.Той съобщи още, че в Кремиковския манастир са започнали кампания за канонизацията му за светец, защото има много хора, които са преживели чудеса с дядо Добри.„Има хора, на които е показал пътя, той просто виждаше в теб като те погледне\", каза още отецът и допълни, че затова са започнали да събират случки и събития.Отец Серафим призова всички, които искат, на адреса на Кремиковския манастир да изпращат чудеса, това е първата стъпка, за да се върви към канонизация на дядо Добри.По думите му всички, които са се докоснали до дядо Добри най-малкото са се размислили за живота си.„Дядо Добри беше един човек, българин като всички нас, но същевременно той беше един великан, гигант, който не можем да си представим, един Космос. Човек, който имаше изключителна вяра в Бога и знаеше, че това е смисълът на целия живот и това всъщност искаше да покаже и на нас\", допълни отецът.Първите думи на дядо Добри към него са били „Ставай да служим\", разказа той.„Когато потропа на вратата, беше една сутрин рано, когато с много голямо главоболие лежах вкъщи, когато потропа на вратата, не ми се отваряше, толкова много ме болеше главата. Не знаех  кой тропа, той продължава, щеше да я събори, и каза: „Ти ли си отецът\", казвам - „Аз съм\", не се познавахме тогава още, съвсем нов бях в Горна Малина, и каза „Ставай да отиваме да служим\" и за първи път тогава се вдигнахме и отидохме в църквата в Байлово\", спомня си отецът първата си среща с дядо Добри.„Как е избрал този път не беше основното в живота на дядо Добри. Той беше намерил съкровището и искаше да покаже това съкровище на всички хора\", допълни отецът.„Наблягаше на това какво да правим, как да живеем и какъв е смисълът. Той виждаше смисълът само в Бог, за него нямаше друго - храната, питието, храната, дрехите бяха временни, едно средство, с което ние преминаваме земния си живот. Смисълът е вечността, той искаше да покаже на хората, че има вечност, която е приготвена за нас, че ние хората не сме като животните - да се храним, да живеем и да умираме. И Бог ни дава възможността да живеем вечно\", допълни отец Серафим.По думите му, дядо Добри е бил изключително скромен, живеел е с това, което донесат хората.„Имало е случаи, в които, ако не му донесе никой, няма да яде и тези две филийки хляб, за себе си не се грижеше изобщо\",  разказа отецът.„Дядо Добри много вярваше, че България и българите сме на Бога хора и вярваше, че ще преминем през изпитания и трудности, но Бог ще ни обнови и отново ще се върнем към вярата. Неслучайно това беше смисълът на целия му живот. Събирането на средства не го правеше заради самите средства, а за да накара хората да бъдат милостиви, искаше да ги подтикне със своето даряване, да събуди в тях чувството на милосърдието към останалите и това да помогне на самите хора, когато те проявят милост и Бог да бъде милостив към тях.Неслучайно възстановяваше храмове. Имали сме случаи, когато е искал да възстанови манастир, който е напълно западнал и някой казва - защо да го възстановяваме, там няма хора, а той казва - ние да го възстановим, пък Бог ще си изпрати хора\", допълни отец Серафим.„Болестта не е нещо, което ни наврежда, знаеше той, тя в повечето случаи ни помага, за да ни покаже пътя\", заключи игуменът на Кремиковския манастир. ", "date": "2018.02.17", "title": "Кремиковският манастир събира свидетелства за чудесата на дядо Добри"}
{"url": "http://www.cross.bg/zapadnite-balkani-stranite-1568023.html", "text": "/КРОСС/ Европейският път и перспектива на страните от Западните Балкани не е възможен без подкрепата на националните парламенти и на Европейския парламент, заяви вицепремиерът и министър на външните работи Екатерина Захариева. Тя участва в Интерпарламентарната конференция за Общата външна политика за сигурност и Общата политика за сигурност и отбрана в София, съобщават от пресслужбата на парламента. Двудневният форум, организиран от Комисията по външна политика и Комисията по отбрана на Народното събрание, е второто събитие от парламентарното измерение на Българското председателство на Съвета на ЕС.Министър Екатерина Захариева подчерта, че европейската перспектива на страните от Западните Балкани е не само основен приоритет на Българското председателство, но и на Европейската комисия.\"Това уверение получихме вчера от Върховния представител на ЕС по въпросите на външните работи и политиката на сигурност и отбрана Федерика Могерини\", добави тя.\"Най-важно е да намерим начин да подпомогнем реформите в страните от Западните Балкани\", подчерта Екатерина Захариева.Тя уточни, че на срещата на министрите на външните работи на страните-членки на ЕС в София е било постигнато съгласие, че европейската перспектива на страните от Западните Балкани е основен приоритет и той е свързан със стабилността, сигурността и просперитета на целия ЕС.\"В същото време се съгласихме, че ние като съюз трябва да сме готови да ги приемем, когато те изпълнят критериите за членство\", добави българският външен министър.\"Стратегията за Западните Балкани на ЕК е всеобхватна, дългосрочна, навременна, честна, без да дава напразни надежди, но и много стимулираща и мотивираща. В нея има шест конкретни инициативи, които са основни и ще подпомогнат европейската перспектива на страните от Западните Балкани\", посочи тя.Българският външен министър оцени като позитивна предвидената в стратегията възможност за участие на страните в различните формати на европейските институции.\"Това ще им позволи не само да се подготвят за членство, но и да имат възможност да изразяват становище и по въпроси, свързани с бъдещето на ЕС и с неговите политики\", допълни Захариева.В изказването си пред участниците в интерпарламентарната конференция Екатерина Захариева посочи, че само изграждането на коридор № 8 би увеличило с 6 процента брутния вътрешен продукт на държавите, през които минава и би създало 200 хиляди нови работни места.Председателят на Делегацията в Парламентарния комитет по стабилизиране и асоцииране ЕС- Сърбия в Европейския парламент Едуард Кукан отбеляза, че по време на първото си председателство на Съвета на ЕС България има възможност да покаже лидерство и фокусът, който поставя върху Западните Балкани ще бъде последван и от австрийското и румънското председателство. Той посочи, че включването на Западните Балкани е високо в дневния ред на ЕС и изрази надежда това послание да се чуе ясно и силно и партньорите в региона да разберат, че е набрана инерция.\"Условията и критериите за присъединяване са достатъчно ясни\", подчерта Едуард Кукан и допълни, че Копенхагенските критерии от 1993 г. са самата тъкан на нашия общ проект и са валидни и днес.Той припомни, че първият критерий е свързан със стабилност на институциите, гарантиращи демокрацията, върховенство на закона, човешки права и съблюдаване на правата на малцинствата. По думите му подобряване на регионалното сътрудничество също е от ключово значение за бъдещото разширение на Съюза.Едуард Кукан посочи, че на датата 2025 г. трябва да се гледа като на ориентир, а не като на някакъв задължителен и краен срок за приемане на нови членове в семейството на ЕС.\"Ако някой смята, че те автоматично ще се присъединят през 2025 г., греши\", каза още той.\"Вместо да се концентрираме върху самата дата, трябва да се концентрираме повече върху реформите и върху това, което трябва да се направи, за да се подпомогне разширяването\", смята председателят на Делегацията в Парламентарния комитет по стабилизиране и асоцииране ЕС- Сърбия в Европейския парламент.\"Необходимо е да засилим сътрудничеството между страните от ЕС в областта на сигурността и отбраната\", отбеляза в изказването си изпълнителният директор на Европейската служба за външна дейност (ЕСВД) за Европа и Централна Азия Томас Майер-Хартинг.\"Днес сме свидетели на икономически растеж и на намаляваща безработица, но те не са достатъчни за европейците, защото същевременно се увеличава несигурността в нашите държави\", добави Томас Майер-Хартинг.Той подчерта, че една от най-важните задачи на парламентаристите е да разберат промяната в обществените нагласи. Гражданите по думите му искат нещо ново, искат сигурност.\"Те разбират, че ситуацията в света е различна, и новите времена носят нови опасности, които могат да разрушат това, което сме постигнали в Европа, допълни още Томас Майер-Хартинг.\"Като политици, ние трябва да разберем и да прегърнем идеята за Европа. Цялата среда по сигурността според него се променя и това изисква да се засили сътрудничеството в тази област, посочи изпълнителният директор на Европейската служба за външна дейност (ЕСВД) за Европа и Централна Азия. Имаме нужда от ясен ангажимент от всички държави-членки за подобряване на нашето партньорство по тези теми\", добави той.Томас Майер-Хартинг подчерта, че регионът на Западните Балкани също вече има своите проблеми с организираната престъпност и също е уязвим от влиянието на външни религиозни идеологии, той е и част от маршрутите на бежанците.\"Ето защо е много важно да намерим необходимите инструменти, за да направим така, че държавите от Западните Балкани да останат стабилни\", допълни той.По думите му в момента е набрана политическа скорост в региона и тази възможност трябва да се използва.\"Особено важно е да гарантираме, че всички, които искат да влязат в ЕС, наистина споделят нашите европейски ценности и че техните политики съответстват на нашите\", каза Томас Майер-Хартинг и посочи като един от възможните подходи към тях провеждането на справедливи и отворени дискусии по въпросите на сигурността.  ", "date": "2018.02.17", "title": "Захариева: Европейската перспектива на Западните Балкани е приоритет не само на Българското председателство, а и за Еврокомисията"}
{"url": "http://www.cross.bg/vinetki-tol-sistemata-putishta-1568026.html", "text": "/КРОСС/ До август очаквам Министерски съвет да вземе решение за обхвата на тол-системата. Това заяви пред БНР министърът на регионалното развитие и благоустройството Николай Нанков.„За мен логиката винаги е била, че в обхвата на тол-системата трябва да попаднат онези пътища, които са в добро експлоатационно състояние и в бъдеще да надграждаме с тези, които се рехабилитират  - мисля, че това е удачният и обективният начин. Тоест автомагистралите, пътищата първи и втори клас и онази част от третокласните пътища, които са в добро състояние и които могат да поемат и транзитен трафик  - да бъдат алтернатива на пътища, които обхващат международния, транзитния трафик. Това е логиката около  - 50- 60%, като това ще стане ясно до лятото.Юли или август месец трябва да имаме проведени вече и обществените консултации, дебатите по темата и съответно да бъде взето решението от Министерския съвет именно какъв ще бъде обхватът на републиканската пътна мрежа, върху която ще се изгради и тол-системата, за която ще се изплащат и електронни винетки, между другото, тъй като за пътищата които ще бъдат обхванати от тол-системата за тежкотоварните автомобили, за тях единствено и само ще има ще има електронни винетки. Това е справедливият начин.Останалите републикански пътища ще са да речем безплатни  - за тях няма да се плащат електронни винетки, но още веднъж ще подчертая нещо много важно  - че електронните винетки по никакъв начин няма да бъдат променяни като цена, като себестойност, тъй като имаше опасения и спекулации по темата, които чувам ежедневно.  Хората се притесняват от това, че отново ще бъдат вдигани цените - не!  Винетките на същите цени, дори ще има облекчение от гледна точка на това, че няма да лепим стикерите и да махаме стикерите  - ще се разпознават на базата на платената такса \"електронни винетки\".  Много лесно ще се плащат  - по интернет ще може да става закупуването, от бензиностанции отново -  тоест много по-достъпни срещу платена такса.  С онлайн-четците, с които ще разполагаме, с трафик камерите за всеки преминаващ автомобил ще е ясно има ли, няма ли, за какъв период се закупува винетка. Ще сме гъвкави, ще направим и \"тези уикенд\" винетки, каза министър Нанков.Той допълни, че е създадена е междуведомствена работна група, която ще координира внедряването на новата система и експлоатацията ѝ. В нея има представители на КАТ - Пътна полиция, Агенция \"Митници\", НАП, Гранична полиция, Автомобилна администрация и Пътната агенция.По отношение на компанията-изпълнител, министърът обясни, че тя ще координира целия процес на внедряването на тол-системата и обвързването със софтуерните системи на другите ведомства, за които за чиито нужди тя ще се изпълзва -  това са основно Пътна полиция, Гранична полиция и Агенция \"Митници\".В момента се прави правен анализ, който ще е готов до дни и който ще посочва плюсове и минуси на трите възможни варианта за компанията - търговско дружество, държавно предприятие или организационна структура в рамките на Агенция \"Пътна инфраструктура\":„Ще преценим кой е най-обективният вариант - но  единият от вариантите,  една от трите структури ще е бъдещия оператор  -  ще управлява реално тол-системата, ще генерира приходите, които Агенция \"Пътна инфраструктура\" от твоя страна ще е изразходва за ремонти на републиканските пътища и изграждането на нови\", обясни регионалният министър.Нанков каза още, че с въвеждането на новите електронни винетки не очаква да паднат приходите. Няма намаление на приходите от винетки и тази година, след като вече могат да се купуват тримесечни стикери и предстои да бъдат въведени \"уикенд винетки\". ", "date": "2018.02.17", "title": "До август ще се реши какъв да е обхватът на тол-системата"}
{"url": "http://www.cross.bg/avtomobili-tona-chasa-1568031.html", "text": "/КРОСС/ ТИР се обърна на 4-ти км на АМ \"Хемус\" (в района на Яна), а в резултат на катастрофата е възникнал пожар, съобщава БНТ. Инцидентът е станал около 13 часа. Камионът е пътувал към София, когато е катастрофирал и е навлязъл в насрещното платно, и се е запалил.Няма сериозно пострадали.Движението в района бе силно затруднено, тъй като тирът е блокирал скоростните ленти и на двете платна. Впоследствие то бе ограничено, като  трафикът на автомобили до 12 тона бе отклонен по обходен маршрут по път I-1 Долни Богров - Горни Богров - пътен възел \"Яна\", докато водачите на товарни автомобили над 12 тона бяха принудени да чакат на място.Едва около 17 часа движението по магистралата бе възстановено.", "date": "2018.02.17", "title": "ТИР се преобърна, запали и блокира магистрала \"Хемус\" на изхода на София"}
{"url": "http://www.cross.bg/gradini-detskite-kamerite-1568029.html", "text": "/КРОСС/ Близо 20 родители от Велико Търново излязоха на мирен протест срещу насилието в детските градини и училищата, съобщава БНР.\"Камерите няма да решат проблема, но ще осветлят случващото се между децата и учителите, защото на насилие са подложени и педагозите\", заявиха протестиращите.Родителите не приемат позицията на Министерството на образованието и науката от вчера, че камери в детските градини няма да има. Родителите посочиха, че не търсят конфронтация с учителите и им дават подкрепата си за по-голяма сигурност и по-добро заплащане.\"Камерите няма да решат проблема, но камерите са началото. Камерите хвърлят светлина върху това, което се случва.В училищата там вече децата проявяват някаква агресия спрямо учителите и затова аз съм за камерите.Досега е имало задкулисни мероприятия на отношението към децата.Тук не трябва да се поставят учители срещу родители. Ние трябва да сме заедно\".От Община Велико Търново не дойде никой да се срещне с родителите. В старата столица външни камери има в някои от детските градини като превенция срещу вандализма. ", "date": "2018.02.17", "title": "Родители от Велико Търново излязоха на протест срещу насилието в детските градини и училищата"}
{"url": "http://www.cross.bg/trump-lavrov-opitvat-1568027.html", "text": "/КРОСС/ Демократическата партия в САЩ все още не може да приеме, че са загубили президентските избори през 2016 г. от Доналд Тръмп и сега неуспешно се опитват да причинят проблеми на американския президент. Това обяви външният министър на Русия Сергей Лавров в интервю за \"Евронюз\".\"Ясно е, че демократите не могат да се примирят с поражението, което ги изненада напълно, като сега се опитват да отровят живота на президента Тръмп и на цялата Републиканска партия\", коментира Лавров, цитиран от news.bg.\"Те не успяват да го сторят до степента, в която биха искали\", добави той и настоя, че Тръмп имал \"истинско намерение\" да изпълни предизборните си обещания.Тръмп постоянно обвинява демократите в саботиране на опитите на републиканците за приемане на реформи по въпроси като имиграцията и здравеопазването.", "date": "2018.02.17", "title": "Лавров: Демократите се опитват да отровят живота на Тръмп"}
{"url": "http://www.cross.bg/neonatzistki-lykovmarsh-sofiya-1568030.html", "text": "/КРОСС/ Протест срещу  планирания за тази вечер \"Луковмарш\" се провежда в София, съобщава БНР.Той е пред Музея за история на София. Участниците заявиха, че са против пропагандирането на неонацистки идеи.„То пропагандира антисемитски и неонацистки идеи. На него присъстват редица неонацистки организации, включително и неонацистки организации, които имат връзка с групи други неонацистки организации в чужбина, които се смятат за терористични\", заяви една от участничките в мероприятието заяви Ирина Барова..Уж забраненият от властите \"Луков марш\" е обявен с начален час 17.30 ч. пред Министерския съвет.От правителството осъждат провеждането на \"Луковмарш\". Аргументите на правителството, с които осъди провеждането на \"Луковмарш\", представи заместник-министърът на външните работи Георг Георгиев:„Провокация, която се опитва да ни върне в едни мрачни времена. Много бих се радвал, ако този марш не се проведе, особено в такъв важен исторически за страната ни момент, в който би могъл сериозно да застраши нейната репутация\".Заповедта за забрана на провеждането на „Луковмарш\", издадена от кмета Йорданка Фандъкова миналата година, е отменена от Административния съд с решение от 19 септември.„В момента това събития няма съгласуване, освен поднасянето на цветя на паметната плоча\".Полицията спря автобус от Гърция в района на Владая и свали за проверка част от пътниците. Те са пристигнали именно за участие в „Луковмарш\". Превозното средство е ескортирано от полицията до центъра на София. ", "date": "2018.02.17", "title": "Протест срещу Луковмарш в столицата"}
{"url": "http://www.cross.bg/ostavka-tasko-ermenkov-1568028.html", "text": "„Ако се стигне до гласуването на оставката на зам.-председателя на НС Валери Жаблянов, това ще е незаконосъобразно\". Това обяви за радио „Фокус\" народният представител от БСП Таско Ерменков по повод исканата от ГЕРБ оставка на зам.-председателя на парламента.По думите му, за да защити законосъобразността и демократичните принципи, БСП ще предприеме всякакви политически действия.„Ако се стигне до подписка и гласуване, той повече да не бъде зам.-председател на НС, вече няма да говорим за оставка, а за силова смяна. Ще има опит за налагане от страна на управляващото мнозинство на една диктатура, която ни лишава от парламентарно право\", добави Таско Ерменков.Той коментира, че ГЕРБ не постигат нищо градивно за България с тези ходове.„Те доказват, че могат да работят в парламента, нарушавайки правилата не само при приемането на закони, като допускат процедурни и други нарушение, но и при определяне на ръководното тяло на НС\", каза още народният представител от БСП. ", "date": "2018.02.17", "title": "Таско Ерменков: Гласуването на оставка на Валери Жаблянов би било незаконосъобразно"}
{"url": "http://www.cross.bg/lykovmarsh-sofiya-shestvieto-1568057.html", "text": "/КРОСС/ Протести и политически декларации не спряха Луковмарш и през 2018 г. Националисти се събраха в центъра на София, за да почетат паметта на ген. Христо Луков. Т.нар Луковмарш традиционно предизвиква остри полемики, защото освен герой от Първата световна война, убитият от комунисти генерал е обвиняван в антисемитизъм и прокарване на идеите на Третия Райх у нас, съобщава БТВ.Сред участниците традиционно има облечени в униформи крайно десни активисти с факли в ръце.Тази година в шествието се включиха националисти от Германия, Швеция, Чехия, Естония и Гърция.По-рано през деня антифашисти, леви активисти и правозащитници проведоха контрашествие под надслов „Без нацисти по улиците ни!\".Минути преди началото на Луковмарш пък .Правителството в лицето на зам.-министъра на външните работи Георг Георгиев, както и кметът на София Йорданка Фандъкова също се обявиха против Луковмарш, а декларацията на БСП по темата предизвика скандал, защото в нея, освен осъждането на шествието, имаше и пасаж, оправдаващ Народния съд след 9.9.1944 г.ВМРО се разграничиха от организацията на Луковмарш, но преди дни общинският съветник Карлос Контрера в пространен текст защити провеждането му.  ", "date": "2018.02.17", "title": "Луковмарш премина през София"}
{"url": "http://www.cross.bg/posolstvoto-omrazata-osuzhdashti-1568055.html", "text": "/КРОСС/ Посолството на САЩ в България е натъжено и загрижено от проявата на нетолерантност, намерила израз в провеждането на Луковмарш. Това се посочва в декларация на Посолството на САЩ в България, изпратена до медиите.\"Генерал Христо Луков е поддръжник на нацизма, който проповядва омразата и несправедливостта, а не човек, заслужаващ уважение. Ние отново изразяваме благодарност за всеотдайните усилия на българското правителство и на кмета на София Йорданка Фандъкова, осъждащи похода и призоваващи всички българи да се обединят около положителните примери в историята на страната. Посолството напълно подкрепя демократичния принцип на свободата на словото, но едновременно с това се присъединява към множеството гласове, осъждащи омразата и нетолерантността\", пише още в позицията.", "date": "2018.02.17", "title": "Американското посолство се натъжи заради Луковмарш"}
{"url": "http://www.cross.bg/zoran-zaev-razsledvaneto-1568018.html", "text": "/КРОСС/ По време на погрома над македонския парламент на 27 април 2017 г. е трябвало да бъде убит лидерът на Социалдемократическия съюз и сегашен премиер Зоран Заев. Това става ясно от разследването за „кървавия четвъртък\" в парламента в Скопие, предава БГНЕС.Македонското списание „Фокус\" в днешния си брой разкрива част от разследването. В публикацията се твърди, че има записи от телефонни разговори между поръчителя и изпълнителя на опита за убийството. Един от участниците в разговора в момента е в ареста.„Копелето трябваше да бъде убито\", казва един от тях, имайки предвид Зоран Заев. Предполагаемият атентатор се оправдава в телефонния разговор, че не е могъл да изпълни поръчката, защото не е имал ясна видимост и обектът не е бил „чист\". ", "date": "2018.02.17", "title": "Зоран Заев трябвало да бъде убит при погрома на македонския парламент"}
{"url": "http://www.cross.bg/referendym-velikobritaniya-suyuz-1568015.html", "text": "/КРОСС/ Изключено е във Великобритания да се проведе нов референдум дали страната да  остане или да излезе от Европейския съюз. Това обяви лично британският премиер Тереза Мей по време на Конференцията по сигурността в Мюнхен.„Напускаме Европейския съюз и не може да става въпрос за втори референдум или връщане назад\", каза Мей, цитирана от „Ройтерс\".„Хората във Великобритания са убедени, че когато ние вземем решение, правителството не трябва да отстъпва дори крачка или казва „не, вие сгрешихте\", допълни министър-председателят на Великобритания.  ", "date": "2018.02.17", "title": "Тереза Мей: Изключено е да има нов референдум за Брекзит"}
{"url": "http://www.cross.bg/metra-baseiinut-sistema-1568016.html", "text": "/КРОСС/ Най-модерният басейн за подводни филмови снимки в Европа бе открит в София. Той е и най-голямото съоръжение от този вид в Европа, съобщава Technews. Басейнът за подводни снимки е собственост на Nu Boyana Film Studios и B2Y Productions.Басейнът е построен върху парцел с размер 1200 квадратни метра. Самият басейн е широк 20 метра и дълбок 6 метра. Обемът му е 2400 куб. м. Басейнът има страничен прозорец с размер 2,10 на 1,60 метра, през който режисьорите могат да наблюдават подводните снимки.Специалното студио има 3 големи врати, които позволяват достъп на камионите с материали за снимането на различни филми. Порталите позволяват преминаването на багери и всякаква строителна техника, необходима за изграждането на снимачната площадка. Вътре в студиото, над басейна, е разположен кран с товароподемност 10 тона за местене на декори и други материали.Специална отоплителна система подгрява водата, като може да я затопли до цели 32 градуса. Филтриращата система използва UV лъчение за третиране на вода, което намалява употребата на хлор. Съоръжението е оборудвано и със специална смукателна система, която обира всички прахови частици от повърхностния слой на водата.Залата е оборудвана и с пожарогасителна система, разкри арх. Ангел Захариев от A&A Архитекти - българското архитектурно студио, което проектира басейна. Така е лесно и безопасно край водата да се инсценират пожари и взривове, например за сцени с крайбрежни битки. Възможно е големият обем да бъде напълнен и с пясък и да се симулира лагуна, добави арх. Захариев.Черният цвят на басейна не е случаен. Той позволява при постпродукцията да се монтират различни допълнителни визии.Басейнът е изграждан в продължение на година и три месеца. Той ще се управлява от координатора Иън Крийд, в чиято биография фигурират заснемането на „Междузвездни войни: Последният джедай\", „Падналият ангел\" и др.На територията на континентална Европа това е най-големият снимачен басейн, подчерта арх. Захариев. Единственото сходно по мащаб съоръжение от този вид се намира във Великобритания, като то е по-плитко и с по-голяма площ. ", "date": "2018.02.17", "title": "В Бояна откриха най-големия и най-модерен басейн за подводни снимки"}
{"url": "http://www.cross.bg/sanktziite-rysiya-gabriel-1568014.html", "text": "/КРОСС/ Ако в Украйна бъдат изпратени миротворците на ООН, то има възможност санкциите срещу Русия да бъдат поетапно вдигнати,. Това обяви министърът на външните работи на Германия Зигмар Габриел, цитиран от ТАСС.По време на обръщение в рамките на втория и финален ден от Мюнхенската конференция по сигурността, първия дипломат на Германия е отбелязал, че „е нужно постигането на примирие в Украйна и аз смятам, че идеята на руския президент за сини каски е правилна. Ако това се случи, то ние може поетапно да свалим санкциите\", обяви Габриел.Той уточни, че все още има фундаментални различия около предложението на Русия да се изпратят мироопазващи сили на ООН в Източна Украйна, но намира идеята \"за една от малкото реалистични възможности\" за постигане на някакъв напредък към прекратяване на насилието.Габриел обясни, че е нереалистично да се настоява за пълно изпълнение на мирните договорености от Минск, преди да се предложи на Москва известно облекчение на санкциите.   ", "date": "2018.02.17", "title": "Германският външен министър обяви при какви условия може да започне свалянето на санкциите срещу Русия"}
{"url": "http://www.cross.bg/windows-microsoft-dikman-1568020.html", "text": "/КРОСС/ Франк Дикман от Ню Мексико, САЩ, заведе съдебно дело срещу Microsoft и лично срещу изпълнителня директор на компания Сатя Надела за обезщетение във връзка с предявено „нарушение на гражданските му права\", настъпило когато неговият лаптоп Asus е бил автоматично актуализиран от Windows 7 до Windows 10, съобщава Technews.Потребителят е поискал ново копие на Windows 7 или 600 милиона долара, съобщава The Register. Е, това е сумата, която обявили неговите адвокати в съдебната зала, но всъщност в иска след 6-ицата стоели девет нули или иначе казано 6 милиарда долара.Според жалбата, подадена в окръжния съд в Денвър, Колорадо, проблемът за Дикман започва, когато лаптопът му Asus 54L, доставен с Windows 7, е актуализиран до Windows 10 и „веднага става нефункциониращ\".Сега Дикман иска да премине от Windows 10 обратно към Windows 7 чрез цифров код за изтегляне и активиране, предоставен му от Microsoft. За да го получи, той съди Microsoft и Надела, в частност.Съдът е дал на Редмънд 30 дни, за да предостави на Дикман софтуера.„Единственото разумно решение за Microsoft е да достави OEM версията на своята операционна система, която да бъде изтеглена от уеб сайта на компанията и потвърдена чрез „key\" кода, който върви с компютъра\", се казва в иска на Дикман.„Ако Microsoft и неговият изпълнителен директор Сатя Надела не предоставят тази функция в рамките на 30 дни от предявяването на иска, те трябва да платят... 600 милиона долара като обезщетение\", категоричен е ищецът.Най-вероятно, за да си спестят главоболията от Microsoft  ще осигурят функцията, пишат американските медии. ", "date": "2018.02.17", "title": "Мъж от Ню Мексико заведе дело срещу Microsoft, иска стария си Windows или 600 милиона долара"}
{"url": "http://www.cross.bg/kamioni-malashevtzi-dori-1568022.html", "text": "/КРОСС/ Жители на \"Малашевци\" излязоха на протест срещу преминаването на тирове и камиони през столичния квартал. На няколко пъти те дори блокираха движението  в района тази сутрин, съобщава БНТ.До протеста се стигна след многобройни подписки, сигнали и жалби до Столичната община за отклоняване на тежкотоварните автомобили. Според жителите на Малашевци, шумът от преминаващите камиони е нетърпим, улиците са силно запрашени, а през последните години заради натоварения трафик е имало и много пътни инциденти.„Децата ни са затворници. Ние не смеем да ги пуснем дори на тротоара\", обяви една от протестиращите.„Не мога да разбера защо затваряме дискотеки в Слънчев бряг, а не можем да спрем тежките камиони, които минават през квартала. А тези камиони са нещо страшно\", допълва друг от излезлите да изразят недоволството си. ", "date": "2018.02.17", "title": "Жители на \"Малашевци\" излязоха на протест срещу преминаването на тирове през квартала"}
{"url": "http://www.cross.bg/kosovo-nezavisimost-surbiya-1568013.html", "text": "/КРОСС/ Днес, 17 февруари, Република Косово чества десетата годишнина от своята независимост. На тази дата през 2008-а година Косово обявява едностранно независимост от Сърбия.Това става чрез Декларацията за независимост, която дойде след неуспех на преговорите за приемане на Плана \"Ахтисаари\", прекратени през есента на 2007 г. Планът, изготвен от специалния представител и бивш финландски президент Марти Ахтисаари, предвиждаше за Косово вид независимост, върху която се упражнява надзор, без изрично да се използва думата \"независимост\".Идеята беше Косово да получи самоуправление под ръководството на ЕС и да бъде задължено да съблюдава правата на малцинствата чрез приемане на конституция и представително управление. В същото време да получи собствени национални символи - флаг и герб.Албанските преговарящи подкрепяха плана, ЕС и САЩ също бяха \"за\". Сърбия и Русия обаче категорично отхвърлиха предложението, с което възможността за постигане на напредък в рамките на ООН беше блокирана.Така косоварите решиха да обявят едностранно създаването на Република Косово с едностранна декларация. На тържествено заседание на парламента в Прищина, в знаковия неделен ден, от 109 присъстващи депутати всички гласуваха \"за\". Отсъстваха само 11 народни представители от етническите малцинства, включително сърби.В декларацията беше записано:\"Ние, демократично избраните представители на нашия народ, с настоящото обявяваме, че Косово е независима и суверенна държава. Тази декларация отразява волята на нашия народ и е в пълно съответствие с препоръките на специалния представител на ООН Марти Ахтисаари и неговото подробно предложение за уреждане статута на Косово. Обявяваме, че Косово е демократична, светска и многоетническа република, водена от принципите за недискриминация и равенство пред закона\".Според плана \"Ахтисаари\" на Косово беше забранено да се присъединява към друга държава, предвиден беше ограничен военен капацитет, международно наблюдение и защита на малцинствените етнически общности.Минути след приемането на историческия документ бившият партизански лидер на Армията за освобождение на Косово (АОК) Хачим Тачи, който по това време вече беше премиер, а по-късно стана и президент, заяви:\"От днес Косово е гордо, независимо и свободно!\".Минути по-късно десетки хиляди екзалтирани жители на столицата Прищина излязоха по улиците с възторжени викове, а полицията обяви, че няма да допусне протестиращи сърби.По искане на Русия обаче още същия ден следобед Съветът за сигурност на ООН се събра извънредно. Генералният секретар Бан Ки Мун, без да взема страна, призова всички, свързани с конфликта „да се въздържат от всякакви действия и изявления, които могат да застрашат мира, да предизвикат насилие или да изложат на опасност сигурността в Косово или в региона\".На другия ден Националното събрание на Република Сърбия обяви декларацията за независимост на Косово за недействителна. Това стана, след като Конституционният съд определи акта като незаконен с мотива, че не е съобразен с Конституцията на страната и няколко международни документа.Сръбският министър-председател Воислав Кощуница заяви:\"Днес политиката на силата смята, че е възтържествувала чрез създаването на една измислена държава. Докато съществува сръбският народ, Косово ще бъде Сърбия\".Той обвини САЩ, че са „готови да нарушат международния ред заради собствените си военни интереси\".Съветът на династията Караджорджевич - кралското семейство, управлявало някога Сърбия и Югославия, също отхвърли независимостта:„Европа е изгубила своя морал, опозорила е историята си и показва, че носи в себе си зародиша на собственото си падение. Това е удар срещу идеята за демокрация, удар срещу общоприетите правила на международното право, част от проекта на Мусолини и Хитлер най-накрая се осъществи на сръбска територия.\"Независимостта на Косово обаче беше призната от България и още 41 държави, 20 от които са членки на ЕС, както и от Тайван и Севернокипърската турска република (независимостта и на двете не е общопризната - б.р).Около 20 държави, сред които Китай, Индия и Гърция, се обявиха за продължаване на преговорите и постигане на споразумение. Общо 5 са държавите на Европейския съюз, които и към днешна дата не са признали Косово за независима държава. Това са Гърция, Кипър, Румъния, Словакия и Испания.Русия, Таджикистан, Беларус и други държави директно определиха едностранната декларация за независимост за нарушение на принципите на международното право и на последната приета от ООН резолюция за статута на Косово, дефинираща го като област с широка автономия в рамките на Сърбия.Част от мерките, които сръбските власти взеха тогава бяха да привикат сръбските посланици за консултации в знак на протест срещу държавите, признали Косово и да издадат заповеди за задържане на косовските лидери за държавна измяна.Международният съд в  Хага обаче призна независимо Косово. След като бе обявена независимост, Сърбия оспори легитимността на самообявилата се държава в Хага. Съдът обаче не се съгласи с това. На 22 юли  2010 г. съдът призна независимостта на Косово, приемайки, че едностранната декларация не нарушава международните закони. Въпреки че решението на съда не е задължително, то даде още увереност на Косово.И към днешна дата противоречията между косовари и сърби съществуват, въпреки старанието на Европейския съюз двете страни да подобрят отношенията си в стремежа им за членство в Общността.Само преди седмици бе убит лидерът на косовските сърби Оливер Иванович бе показно убит.„ На десетата годишнина от едностранното обявяване на независимостта на Косово, ние всъщност отбелязваме десет години от нарушаването на системата на международното право и принципите на суверенитет\", заяви днес председателят на сръбската Канцелария за Косово и Метохия Марко Джурич.Появиха се и идеи за подялба на Косово между сърби и албанци, които косоварите обаче изрично отхвърлят.Понастоящем в Косово живеят 1,9 милиона души. Над 90 процента са етнически албанци, а около 100 хиляди души са етническите сърби.", "date": "2018.02.17", "title": "Косово чества 10 години от обявената независимост"}
{"url": "http://www.cross.bg/kraii-bulgarka-suprotiva-1568017.html", "text": "/КРОСС/ Пет полицейски автомобила гониха българка в „Ягуар\", движещ се с 200 км/ч на магистралата в Италия, съобщава „Кориере дела Сера\".След над 80-километрово преследване 36-годишната жена е била задържана от италианските полицаи. Гонката започнала край Верона, където я подгонили 3 патрулки, след което към тях се присъединили още 2 полицейски коли. Преследването преминало край Падуа и завършило край Виченца.36-годишната българка обаче оказала съпротива, като дори ранила един от полицаите, минавайки с автомобила през крака му във финалния етап на гонката.След ареста заявила, че причината да бяга е, че е искала да се забавлява. Освен това отказала тест за алкохол и наркотици.На българката са повдигнати няколко обвинения - съпротива при арест, причиняване на различни материални щети и телесна повреда. Отнета ѝ е книжката и ѝ е наложена глоба от малко над 20 хил. евро.Автомобилът, който е регистриран на името на наш сънародник и е с български номера, е спрян от движение за три месеца.", "date": "2018.02.17", "title": "5 патрулки в гонка с българка по магистрала в Италия"}
{"url": "http://www.cross.bg/maslenitza-praznik-otbelyazva-1568012.html", "text": "/КРОСС/ Руската общност в Благоевград днес празнува Масленица - аналог на българските прошки, който се отбелязва в седмицата преди Великия пост и отбелязва края на зимата и началото на пролетта.„Това е много весел и хубав празник, един от най-хубавите, които празнуваме в целия бивш СССР\", каза в предаването „Тази събота\" по bTV една от организаторките - Виктория Богданска.В града този празник се чества за 21-ва поредна година.„Посрещаме гостите с палачинки, които са символа на Масленица, защото са като Слънцето. За тях са нужни яйца, мляко, брашно, любов и желание да се веселите\", разказаха организаторките.Днес в града ще има много игри и състезания на открито, като ходене на кокили, хвърляне на палачинка в тиган, дърпане на въже. Кулминацията на празника ще е изгаряне на чучело, в джоба на което през деня ще се събират бележки с всичко лошо, което се е случило на участниците и не искат да се повтаря. ", "date": "2018.02.17", "title": "За 21-ва поредна година руската общност в Благоевград ще чества Масленица"}
{"url": "http://www.cross.bg/svilenski-spre-kogo-1568005.html", "text": "/КРОСС/ „Работата на премиера е да спре корумпираните си чиновници в министерства, агенции и държавната администрация, за да може парите да стигат за лечение на българските граждани. И да прочете Конституцията - кой кого избира и назначава\". Това заяви зам.-председателят на ПГ на „БСП за България\" Георги Свиленски в сутрешния блок на „Нова телевизия\".Според него , а да спре кражбите.„Утре може да чуем, че ще затвори болници, за да спре кражбите в здравеопазването. Хората ще умират по улиците, за да не открадне някой от лечението\", посочи той.Свиленски уточни, че ПГ на „БСП за България\" има искане за изслушване на управителя на НЗОК проф. Камен Плочев в здравната комисия, на база писмото, с което той абсолютно аргументирано информира за проблем органа, който го избрал.„Изненадан съм от незнанието и на министър-председателя, и на министрите Ананиев и Горанов за това как функционира държавната система в България. Вярно е, че министър-председателят рядко идва в НС и може би вече е забравил кой кого избира, но председателят на НЗОК е избран от българския парламент и ако трябва да информира някой и да поиска нещо, това е НС. Недопустимо е министърът на здравеопазването да не знае за съществуването на проблема, но това е проблем за министъра, не за управителя на Здравната каса\", коментира Свиленски.Той допълни, че не знае кой е заплашвал проф. Камен Плочев и предположи, че това ще стане ясно следващата седмица.По повод напрежението между министър-председателя и президента на страната, Георги Свиленски коментира: „Мислех, че премиерът е най-информираният човек в държавата. Оказа се, че не е. Не е знаел телевизия ББТ на кого е. Почти съм убеден, че зад думите на президента има и факти\". ", "date": "2018.02.17", "title": "Свиленски: Борисов да спре корумпираните си чиновници, а не парите за здраве"}
{"url": "http://www.cross.bg/stolipinovo-mahala-iztochen-1568002.html", "text": "/КРОСС/ Около 90% от жилищата в ромските квартали в Пловдив са незаконни. Това обявиха пред БНТ кметовете на районите „Източен\" и „Северен\" Николай Чунчуков и Ральо Ралев.Не е ясно обаче колко точно са постройките, затова в квартал „Столипиново\" започва тяхното описване. Заради пренаселената територия на ромските махали незаконното строителство вече завзема тротоарите, а електрическите стълбове се вграждат в къщите, случай, който доби популярност преди седмица.Около 40 000 са жителите на най-големия ромски квартал „Столипиново\" в район „Източен\". Още 10 000 са хората, които населяват „Шекер махала\" и „Арман махала\" в пловдивския район „Северен\". Голяма част от живеещите там нямат регистрация. През последните две години от кметството в „Северен\" са премахнали 51 незаконни търговски и жилищни постройки.В „Източен\" през 2017 година са съборени 4 жилищни сгради, а от началото на тази година още две къщи и 30 търговски обекта. Жителите на незаконните къщи обаче масово обжалват заповедите за премахване и започват дела, които се точат с години и това спира дейността на двете кметства. Последната тенденция в строителството в двата района е вграждането на електрически стълбове и улични лампи в незаконните имоти, които завземат тротоарите и улиците.За архитектурната мисъл в „Столипиново\" и „Арман махала\" липсата на място за застрояване не е пречка. Незаконните имоти растат на височина, а уличното осветление и електрическите стълбове по тротоарите се приютяват в разширените домове. След случая, в който Марин от „Арман махала\" , за да не бъде глобен, сам реши да освободи завзетата улична лампа, се оказа, че новаторството да си осиновиш стълб, се разпространява и в „Столипиново\".„Имахме случаи на един уличен стълб, който беше ограден изцяло от къща на улица „Възход\", след предприетите от нас действия и издаването на констативен протокол тази част от къщата беше премахната, която ограждаше стълба\", обяви Николай Чунчуков, кмет на район „Източен.Още три подобни случая са констатирани, сред тях вградена в жилище лампа на улица „Ландос\". Придобилият осветителното тяло собственик на къщата се скри от камерите на БНТ, а част от съседите, които декларираха, че домовете им са законни, също недоволстваха.Заради нарушенията започват проверки на територията на „Столипиново\", като ще бъдат предприети законовите мерки, за да бъдат освободени стълбовете. В „Арман махала\" , пък местен жител и роднините му вече са започнал и освобождаването на завзетия от тях стълб.„Започнал е премахването, но ако той спре, а и не само той, който и да е, ние ще продължим. Заповедта е срещу цялата къща\", обяви кметът на район „Северен\" Ральо Ралев.На съседната улица се разкрива и друг електрически стълб, вграден в друг незаконен имот. Според съседите, собственикът на къщата сам щял да я събори.90% от жителите обжалват заповедите на районните администрации за събаряне на къщите и търговските обекти. Затова сега от кметствата чакат решенията на съда, за да продължат премахването на постройките.„Предстоят всички останали 9, по спомени, къщи, които са пак в \"Арман махала\", обясни Ралев.„През март месец ще стартираме пак с една такава голяма акция по премахване на обекти от цяла улица, които са заети\", допълва Чунчуков.Голяма част от хората, които обжалват заповедите, имат и други жилища, казват от двете кметства. На тези, които няма къде да отидат, трябва да се осигурят временни домове. Според представителите на общинските администрации обаче почти всички отказват временни социални жилища.Преброяването на къщите, което ще се извърши в квартал „Столипиново\", ще отнеме поне година, обявиха от кметството в „Източен\". Ще бъдат описани и терените, върху които са строени жилищата. От кметството в „Северен\" пък заявиха, че акциите срещу незаконното строителство дават резултат, тъй като жителите вече сами отстраняват постройките си. ", "date": "2018.02.17", "title": "90% от къщите в ромските квартали на Пловдив са незаконни, районните кметове предприемат стъпки за събарянето им"}
{"url": "http://www.cross.bg/zemetresenie-meksiko-informatziya-1568004.html", "text": "/КРОСС/ Министерството на външните работи обяви дежурни телефони за информация и сигнали на български граждани във връзка със силното земетресение в Мексико. На 16 февруари 2018 г. бе регистрирано земетресение с магнитуд 7.2 с епицентър в щата Оахака, Мексико. Земетресението бе усетено и в близките щати, включително и в столицата Мексико Сити. Към момента няма данни за жертви или причинени сериозни щети, като има информация единствено за паднала сграда, сериозно пострадала от предишното земетресение от 19 септември 2017 г.Посолството на Република България е обявило дежурни телефони +52 55 55963283 и (+521) 55 79071517, на които гражданите могат да получат актуална информация за обстановката или да подадат сигнал за техни близки. Местните власти са задействали протоколите за сигурност в 5 щата, като Посолството ще следи и информира своевременно за развитието на ситуацията, съобщиха от пресслужбата на МВнР.", "date": "2018.02.17", "title": "Разкриха дежурни телефони в българското посолство в Мексико заради мощното земетресение"}
{"url": "http://www.cross.bg/manolova-rabotnitzite-zaplatite-1568007.html", "text": "/КРОСС/ „Не се конкурирам с партии, не ме интересува какво мисли един или друг партиен лидер\". Това обяви в интервю за предаването „Тази събота\" по БТВ омбудсманът на Република България Мая Манолова. \"Доброто е повече в света, но то трябва да се стимулира, да се подкрепя, да се показва\", смята тя.Думите ѝ бяха и в отговор на нападките от различни страни, че предизвикала правен хаос, който довел до блокаж на прехвърлянето на фирми с опита си да защити работниците от работодателите, които не плащат заплати.„Нека изясним същността на промените (в търговския закон за заплатите на работниците). Те се съдържат в това всеки работодател, който не си е платил на работниците, да няма възможност да прехвърли фирмата на социално слаб гражданин, което е масовата практика в България. Това е истинско безобразие, на което трябваше да бъде сложена точка. Първо, не е вярно, че е блокиран търговският оборот. Справката може да бъде направена в Търговския регистър, в Агенцията по вписванията и да се види, че работодателите със съответните документи доказват, че са си платили задълженията към работниците и сделката по прехвърляне на предприятие или дялове се извършва. Второ, тези текстове, които бяха приети от Парламента, не са текстовете, които аз внесох и които настоявах да бъдат обсъдени. Там бях предложила облекчена процедура. И трето, тези промени бяха направени междувременно, окончателно приети от Парламента преди две седмици и вчера станаха факт чрез обнародването и влизането в сила на закона, така че такъв проблем не съществува\", коментира Манолова.Омбудсманът отрече, че промените в търговския закон за заплатите на работниците са противоконституционни. Тя подчерта, че с влезлите в сила вчера поправки се дава възможност на работници, които не са си получили заплатите през последните три години, да ги получат от Фонда за гарантиране на вземания при фалит на предприятия. Те имат тримесечен срок - до 16 май, да подадат заявления през териториалното поделение на  НОИ до Фонда за заплати, които им се дължат след 1 февруари 2015 г.„Нека го направят\", призова тя.Манолова коментира и нашумелите в последните дни случаите на лошо отношение и експлоатация на български работници в чужбина, като определи и тях като „безобразие\". Тя реагира на конкретен случай на българи в Германия, на които е отказана медицинска помощ след трудови злополуки.„Би следвало институциите незабавно да се самосезират, Инспекцията по труда да направи връзка с инспекцията в Германия и този работодател да бъде наказан там, с цялата строгост на закона. Българските граждани имат право и очакват подкрепа от държавата, независимо дали са в България, или в чужбина, така че трябва да я получат. Апелирам към Инспекцията да действа незабавно\", каза омбудсманът.\"За съжаление, картинката у нас не е по-различна\", отбеляза тя.И даде пример с месарски цех, където работното време е 10-12 часа, не се плаща извънреден труд, заплатите са мизерни, а хората не могат да ползват отпуски и болнични - условия близки до робството.„Независимо дали ще го наречете съвременно робство, или трудова експлоатация, става дума за нарушаване на трудовите права и трудовото законодателство и смятам, че институциите просто трябва да си отворят очите за този проблем, който е реалност днес в България\", каза Манолова.Тя обърна внимание, че фразата „трудова експлоатация\" е изчезнала от говоренето на политиците, институциите, експертите.„Като юрист ще кажа, че тя е изчезнала и от законодателството - от текстовете на законите, от нормативните актове. Може би защото звучи нелицеприятно, може би не е достатъчно изискано, но това не прави действителността по-изискана и по-лъскава, напротив\".Друг фронт, на който се бори Манолова, е двойният стандарт при детските храни у нас и в Западна Европа. Тя посочи, че не само има разлика в съдържанието, но и цените са по-високи, което показва, че „обяснението, че в у нас се предлагат храни с по-евтини съставки, защото покупателната способност е по-ниска и храните са по-евтини на пазара не издържа\".По думите ѝ разликата не се обяснява дори с различните данъчни ставки в отделните страни.„Кампанията, която водим, е за европейско законодателство, което да забрани предлагането на продукти с различни съставки в Източна Европа в сравнение със западноевропейските държави. За да се случи това, е необходимо да бъде изработена европейска директива, която ясно да регламентира това изискване към производителите, за да бъдат защитени потребителите в общия европейски пазар.„Ние не сме второ качество потребители. Настояваме да има и единен европейски орган за контрол, защото тук отново става дума за много мощна икономическа съпротива\", каза Манолова.Тя добави, че темата ще бъде поставена по време на българското европредседателство.Преди утрешния ден Сирни заговезни, но който се иска прошка, омбудсманът също я поиска.„Бих искала да поискам прошка от всички граждани, чиито проблеми все още не сме могли да решим, на които не сме обърнали достатъчно внимание или чиито жалби не са били разгледани по най-бързия начин. Наистина, с екипа ми полагаме огромни усилия, но със сигурност има хора, които се чувстват разочаровани. Моля ги за прошка. Готови сме и през следващата година да отдадем цялата си енергия, ентусиазъм и воля, за да свършим още повече работа и да помогнем на още повече хора\", каза още Мая Манолова. ", "date": "2018.02.17", "title": "Мая Манолова: Модерно робство съществува и у нас"}
{"url": "http://www.cross.bg/vidin-vruzka-botevgrad-1568010.html", "text": "/КРОСС/ До края на 2020 г. ще бъде изградена съществена част от магистралния път между  Видин и Ботевград, съобщават от Агенция „Пътна инфраструктура\". Строителството ще започне от най-сложните участъци Мездра - Ботевград и Видин - Ружинци. През март АПИ  ще стартира обществената поръчка за избор на изпълнител на участъка Мездра - Ботевград  от път I-1 (E-79), с дължина 33 км. През втората половина на годината ще бъдат обявени процедурите за строителство и надзор на още 52 км - от Видин до Ружинци. Общо през 2018 г. ще стартират тръжните процедури за строителството на 85 км по пътя. Проектите ще се изпълняват със средства от републиканския бюджет. Въпреки че от началото на годината досега това беше многократно заявявано, АПИ прави това уточнение по повод искания на жители от региона, които и днес заявяват, че ще блокират  отсечки от път Е-79.С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик от Дунав мост 2.Новото трасе в отсечката от Видин до Ружинци да се отделя от път І-1 на около 500 м след пътния възел с път ІІ-14 за Видин- Връшка чука и да се развива изцяло по нов терен. Пътят ще преминава източно от Новоселци и Слана Бара, по-нататък между Дунавци, Търняне и Синаговци. Продължавайки към гр. Димово трасето ще минава на изток от Ивановци и ще пресича път ІІІ-141 между гара Срацимир и с. Срацимирово. След това ще продължава между с. Вълчек и съществуващата ж.п.линия Видин - София. По-нататък трасето ще пресича съществуващия път І-1, ще обхожда гр. Димово от запад и отново ще пресича съществуващия път І-1. Продължавайки към с. Ружинци новият път ще минава на юг от първокласния път между селата Медовница и Орешец. След това отново ще пресича път І-1 и изнасяйки се на север от І-1ще завършва преди с. Ружинци при км 58+128.В участъка ще има 5 пътни възли, чрез които новото трасе ще се свързва с пътната мрежа и с населените места в региона. Това са:\tп. в. „Видин\" - при отделяне от околовръстния път на гр. Видин;\tп. в. „Дунавци\" - при пресичането с път ІІІ-1413 за връзка с гр. Дунавци и Синаговци и Грамада;\tп. в. „Кула\" - при пресичането с път ІІІ-141 за връзка с гара Срацимир и с. Срацимирово и от там към Грамада;\tп. в. „Макреш\" - при пресичането с път за с. Вълчек и от там за връзка с път ІІІ-1403 към Макреш. Този пътен възел ще се ползва и за връзка с гр. Димово;\tп. в. „Бела\" при пресичането с път І-1 за връзка за гр. Димово, Скомля и Бела.Предвидени са и пресичания с път ІІ-12 за връзка с гр. Видин и гр. Брегово и с път ІІ-14 за връзка с гр. Видин, с Войница, гр. Кула и ГКПП „Връшка чука\".За намаляване на шума ще бъдат монтирани и шумозащитни съоръженияпо участъците от трасето, които са в близост до населените места.Отсечката Мездра - Ботевград ще бъде с две платна с по две ленти за движение в посока. Трасето ще следва съществуващия път, като се развива по нов терен в участъците, обхождайки селата Люти дол, Типченица, Новачене и Скравена. Ще бъдат изградени редица съоръжения - над ж.п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра\", „Дърманци\", „Ребърково\", „Люти дол\", „Скравена\" и „Ботевград\". Предвидено е построянето на селскостопански надлези, площадки за отдих и т.н.Път I-1 (Е-79) Видин - Ботевград е приоритетен проект в инвестиционната програма на АПИ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус\", „Тракия\" и „Струма\". Трасето, което ще се изгради е с обща дължина 167 км. Предвидено е през 2019 г. да стартират тръжните процедури за строителството на всички участъци от направлението.Тази седмица АПИ стартира обществената поръчка за избор на изпълнител за издирване на археологически обекти по трасето път I-1 /E-79/ в участъка Видин - Монтана - Враца. За извършването на теренни археологически проучвания преди да стартира изграждането на бъдещата магистрала са предвидени 80 000 лв. Средствата са осигурени от Оперативна програма „Транспорт и транспортна инфраструктура\" 2014-2020 г., която финансира подготовката на проекта, каквито са и този вид археологически проучвания.", "date": "2018.02.17", "title": "АПИ: До края на 2020-а ще бъде изградена съществена част от новия път Видин - Ботевград"}
{"url": "http://www.cross.bg/skitzi-yslygi-imoti-1568009.html", "text": "/КРОСС/ Издадените от Агенцията по геодезия, картография и кадастър скици на имоти, независимо от датата на издаването им, са валидни до настъпване на промени в данните за имота,  за който се издават, съобщават от Министерството на регионалното развитие и благоустройството.Това става благодарение на приетите изменения в Наредбата за съдържанието, създаването и поддържането на кадастралната карта и кадастралните регистри, съгласно която правното основание за предоставяне на услугата презаверка на скица или схема отпадна.Облекчението е част от мерките, предприети от Министерството на регионалното развитие и благоустройството и неговите структури в посока намаляване на административната тежест за гражданите и бизнеса и подобряване на условията за инвестиции в страната.Преди промяната, предходните нормативни разпоредби изискваха презаверяване на скици и схеми след изтичане на шест месеца от издаването им, ако в този период не е настъпила промяна в данните за имота.От началото на годината само в АГКК - София-град са подадени 13 361 заявления за предоставяне на услуги. Броят на издадените скици на поземлени имоти и сгради в урбанизираната територия, от началото на годината досега, са 178 260. В неурбанизираната територия са 14 069. Издадените скици за имоти в урбанизираната част за миналата година възлизат на 1 260 713, а за неурбанизираната - 119 428 броя. Общо приетите заявления в София, за 2017-та година, са 95 831.За цялата страна от началото на година досега подадените заявления за услуги от АГКК са 68 802 броя, като само 10% от предоставяните от агенцията услуги са заявени електронно.Административен орган, лице с публични функции, обществена организация и други органи и лица, пред които се представя скицата на имот или схемата, могат да извършват безплатни онлайн проверки в кадастралната карта и кадастралните регистри относно данните за имота, чрез уеб портала за онлайн-услуги -\"КАИС\" на Агенцията по геодезия, картография и кадастър.  След извършената онлайн проверка, при липса на промени в границите и данните за имота, издадената скица, независимо от датата, на която е издадена, е актуална и същата може да се използва като официален документ.За да се подобри обслужването на потребителите на кадастрални услуги, от агенцията са осигурили няколко канала за достъп и възможности за заявяване и получаване на услуги от кадастралната карта и кадастралните регистри. Това може да стане на място - на гише, в която и да е служба по геодезия, картография и кадастър в страната, независимо от местонахождението на имота; чрез куриерска или пощенска услуга до посочено от заявителя място; по електронен път - чрез  отдалечен достъп до информационната система на кадастъра. Заявената по електронен път услуга може да се получи като електронен документ - по електронен път, или на хартиен носител - на гише  в избрана от заявителя приемна на СГКК.С общините и ведомствата има сключени споразумения за достъп до информационната система на кадастъра за извършване на справки, заявяване и получаване на електронни скици или схеми за имоти тяхна собственост, или за имоти собственост на физически и юридически лица,  които са им необходими за провежданите от дадена община или ведомство административни процедури.Сключените споразумения с общините дават възможност на гражданите и юридическите лица за достъп до услугите, предоставяни от АГКК, на общинско ниво.Чрез  отдалечен достъп до информационната система на кадастъра нотариусите могат да заявяват и да получават от АГКК електронни скици и схеми, които да разпечатват на хартия, да заверяват и да използват за провежданите от тях нотариални производства. По този начин  не е необходимо от страните по една нотариална сделка да се изискват скици и схеми на хартиен носител.", "date": "2018.02.17", "title": "Имотните скици се издават безсрочно"}
{"url": "http://www.cross.bg/dolara-vidim-triliona-1568011.html", "text": "/КРОСС/ Финансистът Якоб Киркегаард от института \"Питърсън\" във Вашингтон предупреди, че САЩ  ще изпаднат във фискална криза, предава БНР.Киркегаард смята, че намаляването на данъците и прекомерните бюджетни харчове ще доведат до това всяка година дефицитът и дългът да се увеличават поне с трилион долара.„Няма съмнение, че ще видим доста голямо ускоряване на американската икономика. Можем да видим растеж от 4-5 % през първото полугодие на 2018 година. Това естествено ще доведе до увеличаване на данъчните приходи - например с около 500 милиарда долара. Ако направим сметка обаче с цената на намалението на данъците, която е около 2 трилиона, ще видим, че в крайна сметка имаме дефицит от 1,5 трилиона долара\", коментира специалистът. ", "date": "2018.02.17", "title": "Специалист прогнозира: САЩ ще изпаднат във фискална криза"}
{"url": "http://www.cross.bg/federer-rodzhur-vurha-1568006.html", "text": "/КРОСС/ Роджър Федерер ще стане най-възрастният номер 1 в историята на тениса. На 36 години от понеделник големият швейцарец официално ще се завърне на върха на световната ранглиста.Така той ще изпревари досегашния рекордьор Андре Агаси, който бе на първо място в ранглистата на 33-годишна възраст. Федерер ще се превърне и в тенисиста, който се завръща на върха след най-дълга пауза. За последно той оглавяваше ранглистата през 2012 г. За първи път, пък той стъпи на световния връх преди цели 14 години.До това невероятно постижение се стигна, след като Роджър Федерер стигна до полуфиналите на турнира в Ротердам, което ще му позволи да измести Рафаел Надал. Това стана след победа с 4:6, 6:1, 6:1 срещу представителя на домакините Робин Хаасе.За място на финала Роджър Федерер ще спори с Андреас Сепи. В другия полуфинал, пък участник е Григор Димитров, който ще се изправи срещу Давид Гофен.", "date": "2018.02.17", "title": "Историческо! Роджър Федерер става най-възрастният №1 в тениса"}
{"url": "http://www.cross.bg/makedoniya-repyblika-radev-1568003.html", "text": "/КРОСС/ Държавният глава Румен Радев проведе последователно срещи с председателите на ВМРО-ДМПНЕ и Демократичен съюз за интеграция (ДСИ) Християн Мицкоски и Али Ахмети, съобщават от пресслужбата на призедентството. Разговорите се състояха в рамките на двудневното официално посещение на българския президент в Скопие.България е подкрепяла неизменно Република Македония в най-тежките ѝ моменти. Ние очакваме да премахнем границите между хората, да насърчим приятелството и бизнеса. Това послание отправи държавният глава Румен Радев на срещи с политически лидери, които се състояха в късния следобед вчера.Румен Радев призова политическите лидери в Република Македония да постигнат единство и обединение по отношение на стратегическите цели на страната, въпреки различията във вижданията си във вътрешнополитически план.На срещите бяха обсъдени и аспекти от двустранните отношения на Република България и Република Македония и перспективите на прилагането на Договора за приятелство, сътрудничество и добросъседство между двете страни.\"Вярвам, че в най-кратък срок ще видим как хората от двете страни на общата ни граница пътуват бързо и удобно, правят бизнес, инвестират и строят свободно и си сътрудничат интензивно в културата, образованието и науката\", заяви държавният глава в разговорите си.", "date": "2018.02.17", "title": "Радев към политически лидери в Скопие: Нашата обща цел е възможно най-скоро да видим Македония в НАТО и ЕС"}
{"url": "http://www.cross.bg/prof-ivan-aktyor-1567994.html", "text": "/КРОСС/ Антонина Стоянова, експерт в Световната организация по интелектуална собственостАнтон Станков, юрист и политикБойко Митков - Бойо, скулпторВасил Тончев, социолог, директор на агенция \"Сова-Харис\"Ивайло Герасков, актьорПроф. д-р Иван Черноземски, онкологИван Кирилов Иванов, зам.-председател на 43-ото Народно събраниеИглика Трифонова, режисьорМарин Янев, актьорПроф. Михаил Мелтев, режисьорПламен Георгиев, председател на Комисията за отнемане на незаконно придобито имуществоПетър Петров, лекоатлетРумен Симеонов, банкер, бивш подуправител на БНБД-р Силвия Атанасова, завеждащ отделение по вътрешни болести в МБАЛ \"Бургасмед\"Д-р Стоян Сопотенски, зам.-директор лечебна дейност в \"Пирогов\"Проф. Христо Йоцов, музикант ", "date": "2018.02.17", "title": "Родени на 17 февруари"}
{"url": "http://www.cross.bg/izbori-namesa-ryski-1567996.html", "text": "/КРОСС/ Обвиненията на САЩ срещу руски граждани за намеса в американските президентски избори са абсурдни. В това са категорични в Москва, а позицията изрази говорителят на Министерствто на външните работи Мария Захарова.Проточилото повече от година след края на изборите, които качиха Доналд Тръмп на власт в САЩ доведе до обвинения срещу 13 руски граждани и 3 руски юридически лица, които според американското обвинение са се намесили във вота за президент.Те са обвинени в заговор с цел измама на САЩ, а трима са обвинени, че са прибягнали до банкова измама, докато петима са обвинени в кражба на самоличност. Заговорът, целял намеса в политическите и изборните процеси в САЩ, сред които и президентските избори през 2016 г., спечелени от Доналд Тръмп, съобщиха от американското министерство на правосъдието. Руският бизнесмен Евгений Пригожин, считан за съратник на руския президент Владимир Путин, е финансирал тази група, имала стратегическата цел „да посее раздор в американската политическа система\".\"13 души са били замесени в американските избори? 13 души са се изправили срещу бюджети от милиарди долари на специалните сили? Срещу разузнаването и контраразузнаването, срещу най-съвременните технологии? Дали това е абсурдно? Да. Но такава е съвременната американска политическа действителност\", обяви по този повод Мария Захарова. ", "date": "2018.02.17", "title": "Захарова: Обвиненията срещу руснаци за намеса в американските избори са абсурдни"}
{"url": "http://www.cross.bg/meksiko-oahaka-trysa-1567992.html", "text": "/КРОСС/ Мексико си спомни за ужаса от унищожителното земетресение през миналата година. Земетресение с магнитуд 7,2 по скалата на Рихтер разтърси южните и централните части на страната.Епицентър е бил близо до тихоокеанското крайбрежие, на 148 километра югозападно от град Оахака в южния щат Оахака.Трусът бе усетен и в Гватемала. В столицата на Мексико сградите се люляха повече от минута. Телевизиите показаха как хиляди хора излизат по улиците на мексиканската столица изплашени.Задействан е специалният протокол при извънредни случаи, както и сигналната система, която предупреждава за бедствия, но въпреки силата на труса, предупреждение за цунами не е издавано.Почти милион домакинства в най-засегнатия район са останали без ток. Поетапното възстановяване не електроподаването вече е започнало.Стотици туристи и болни, пък останаха под открито небе след труса.Щетите са само материални - около 50 жилища, църква и обществена сграда са с поражения в град Пинотепа Насионал, който е бил най-близо до трус. Според специалисти епицентърът на труса е на значителна дълбочина и това е причината да няма сериозни поражение.При оглед на последиците от земетресението, пък се разби хеликоптер, на който се намираше вътрешният министър на Мексико Алфонсо Наварете и губернатора на Оахака Алехандро Мурат. Машината е загубила контрол от около 30-40 метра над земята. Двамата държавници са оцелели, но са загинали двамата военни пилоти. Първоначално имаше информации и за жертви на земята, които обаче засега не са потвърдени.Мексико все още се възстановява от силните земни трусове, регистрирани в страната на 7 и 19 септември миналата година, които отнеха живота на 286 души. ", "date": "2018.02.17", "title": "Мощно земетресение от 7,2 по Рихтер в Мексико"}
{"url": "http://www.cross.bg/broii-bulgarski-fest-1567998.html", "text": "/КРОСС/ Рекорден брой нови български филми влизат в програмата на \"София филм фест\".Общо 22 премиерни родни заглавия ще могат да гледат киноманите на 22-рото издание на фестивала, съобщава БНТ. Именно върху рекордния брой български филми поставят акцент организаторите на фестивала през тази година. Такъв бум в българското кинопроизводство не е имало за последните 25 години.„София филм фест\" започва на 7 март, като официалното откриване ще е в зала 1 на НДК. ", "date": "2018.02.17", "title": "Рекорден брой български филми в програмата на \"София филм фест\""}
{"url": "http://www.cross.bg/nadarevo-selo-turgovishte-1567999.html", "text": "/КРОСС/ Късно на 16 февруари ветеринарните служители към Българската агенция за безопасността на храните получиха потвърждение от Националната референтна лаборатория в София, че има единичен случай на заболяване от антракс на крава от ферма в търговищкото село Надарево, съобщават от агенцияга.Първият сигнал за болното животно е изпратен на 12 февруари на телефона на официалния ветеринарен лекар за община Търговище за внезапно умряло едро преживно животно в животновъден обект №7740-0063, намиращ се в село Надарево.На същия ден животновъдният обект е посетен от оторизиран ветеринарен лекар и е установено, че се касае за крава, която е умряла внезапно, без да боледува и да ѝ бъде провеждано някакво лечение.На 14.02.2018г. е съобщено за възникнало съмнение за „антракс\" и е изпратена проба за потвърждение в Националната референтна лаборатория по „Туберкулоза и антракс\" в НДНИВМИ - София.Незабавно, на същия ден, е извършено епизоотично проучване в село Надарево  от началник отдел ЗЖ при ОДБХ Търговище и ОВЛ за общ. Търговище, при което е установено:В село Надарево не са констатирани случаи на „антракс\" в изминалите 50 години;В селото се отглеждат 302 бр. говеда, 33 бр. биволи, 162 бр. овце и 23 бр. кози;В въпросния животновъден обект, където е открита антракса, пък се отглеждат 75 бр. едри преживни животни, от които 60 бр. млечни крави, 15 бр. телета до една годишна възраст, 5 бр. юници. Животните се отглеждат оборно-пасищно. Фуражът, с който се хранят, е собствено производство. Всички животни са в добро здравословно състояние;Трупът на умрялото животно е обработен с хлорна вар, обвито с водонепропусклива материя (найлон), пак хлорна вар и загробен в трупосъбирателна яма, намираща се в гориста местност землището на с. Надарево. Мястото ще бъде оградено и обозначено като опасно за хора и животни.За случая е информирана РЗИ. Още преди да се получи окончателната проба, всички възприемчиви животни в село Надарево са ваксинирани срещу антракс, както и 76 бр. говеда в съседното село Осен. ", "date": "2018.02.17", "title": "Единичен случай на антракс край Търговище"}
{"url": "http://www.cross.bg/vunshnite-sigyrnost-mogerini-1567997.html", "text": "/КРОСС/ Сръбският президент Александър Вучич и неговият косовски колега Хашим Тачи са „започнали преговори за обвързващ документ засягащ нормализирането на отношенията\" между Белград и Прищина. Това съобщи върховният представител на Европейския съюз по въпросите на външните работи и политиката на сигурност Федерика Могерини, цитирана от сръбската медия B92.„Това със сигурност ще бъде качествена промяна в ситуацията, засягаща двете държави, но също така и региона\", отбеляза италианският политик в рамките на заключителната част на неформалната среща между външните министри на държавите, търсещи членство в ЕС.Според Могерини, „споразумението между Прищина и Подгорица относно решаването на пограничния спор между Косово и Черна Гора показва, че дори сложните проблеми могат да бъдат решени. ", "date": "2018.02.17", "title": "Сърбия и Косово започнали преговори за нормализиране на отношенията си"}
{"url": "http://www.cross.bg/nyama-plochev-zaradi-1568008.html", "text": "/КРОСС/ Очаква се ново поскъпване на \"Гражданска отговорност\", предупреждава \"Сега\". Вестникът припомня, че от 1 февруари цената на застраховката е по-висока с 12 лева заради нова вноска, която застрахователите трябва да внасят в специален фонд. Възможно е обаче още едно поскъпване тази година, ако се въведе системата за бонуси.Ще се наложи смяна на касовите апарати, произведени преди повече от 3 години, информира \"Стандарт\". Поводът е изискването на Агенцията за приходите за надграждане на софтуера, за да може всяка касова бележка да се отчита в реално време. Аргумент за тази промяна са данните, че бюджетът губи всяка година повече от 330 милиона лева заради неотчитане на търговски обороти. \"Монитор\" акцентира, че бензиностанциите имат седем месеца да подменят фискалните устройства, а крайният срок за всички е 30 юни 2019 г.\"Писмо бута шефа на касата\", пише \"Стандарт\" на първа страница. Здравният министър Ананиев чака оставката на проф. Плочев, БСП обаче го брани, коментира вестникът. Началникът на Здравната каса, проф. Камен Плочев, твърди, че подписал, без да чете, искане до парламента за още пари, заради което Ананиев настоява Плочев да се оттегли. \"Труд\" допълва по темата позицията на Здравната каса, в която се казва, че в министерството също са получили документа въпреки твърдението на министъра, че институцията е пренебрегната. По повод конфликта, \"24 часа\" пише, че няма да има проблем с лечението на българите, които тепърва ще ходят в чужбина за трансплантация или лечение на онкозаболяване. Ако проф. Плочев подаде оставка, няма да има кой да стане изпълняващ длажността, подчертава изданието. По закон, постът се заема от подуправителя, но в момента Здравната каса няма подуправител.\"Без боб и чеверме на плажа това лято\", информира \"Труд\". Промени в Закона за Черноморското крайбрежие, които правителството ще внесе в парламента, спират предлагането на готвени ястия край морето. Това е казал вицепремиерът Валери Симеонов по време на вчерашната си визита във Варна. Проектозаконът ще бъде предложен за обществено обсъждане.Анестезиологът, доц. Николай Младенов, предупреждава, в интервю за \"24 часа\", че най-големият риск за инсулт или инфаркт е времето от 4 до 6 ч. сутринта.Актрисата Теодора Духовникова казва, в интервю за вестник \"Сега\", цитирам, \"Никой няма интерес от истинска реформа в театъра.\" \"Имаме нужда от жестока реформа в киното и в театъра....трябва да се реже..., за да расте новото\", споделя още актрисата, която смята, че театралната академия произвежда бъдещи безработни в опита си да се спаси като институция.Световноизвестният диригент Йордан Камджалов споделя, в интервю за \"Монитор\", \"Единственото, което ме движи, е стремежът за смисленост.\" Той е категоричен, че има връзка между музиката и Космоса.Изпращаме Малък сечко с дъжд и сняг, пише \"Телеграф\". Температурите ще се понижат, ще има мъгли до края на февруари, прогнозират метеоролози. Астрономическата пролет ще настъпи на 20 март в 18 часа и 15 минути, а в нощта срещу 25 март ще преминем към лятното часово време.", "date": "2018.02.17", "title": "Акценти в печата"}
{"url": "http://www.cross.bg/dvizhenieto-srok-ogranicheno-1567995.html", "text": "/КРОСС/ Информация за състоянието на републиканските пътища към 05:30 ч. на 17.02.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 1° до 15°. Времето над страната е ясно. Слаб до умерен вятър духа в областите: Силистра, Смолян и Варна.Пътните настилки са предимно сухи, като по високите и усойни места са частично мокри и обработени.Намалена видимост поради мъгла: - до 50 м има в района на Раднево /обл. Стара Загора/- до 100 м има в района на Богданово /обл. Стара Загора/ Карнобат, Обзор - Слънчев бряг, проходите Айтоски и Дюлински, Харманли /обл. Хасково/ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: до 30.04.2018 г. е ограничено движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167.Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - целогодишно е затворен за всички МПС; - „Златишки\" - целогодишно е затворен за всички МПС;- „Троянски\" - забранено е движението на всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - целогодишно е забранено движението на МПС над 10 т;- „Дюлински\" - целогодишно е забранено движението на МПС над 3,5 т;- „Пампорово\" - целогодишно е забранено движението на МПС над 3,5 т; - „Петрохан\" - забранен за МПС над 12 т; - „Твърдишки\" - целогодишно е забранено движението на МПС над 10 т;- „Шипка\" - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно до 01.09.2018 г.; В участъка от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т до 13.09.2018 г.; До 31.03.2018 г.въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т до 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница- Бели пласт - Стремци - Черноочене - Кърджали е ограничено за МПС над 12 т до 21.12.2018 г.Обходен маршрут: по път I-5 Хасково - Кърджали и път III-507 Кърджали - Мост през с. Мост.ОПУ-Ловеч: Временно са въведени следните ограничения за движение на МПС: Път III-3505: до 30.04.2018 г. движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. СрокОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради ремонтни дейности.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.ОПУ-Пазарджик: Временно са въведени следните ограничения за движение на МПС:Път III-842: Движението по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка до 25.03.2018 г.Път II-86: Движението по път II-86 Асеновград - Нареченски бани е ограничено за МПС с височина над 4 м през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: Път II-48: Движението по път II-48 Градец - Омуртаг в района на гр. Котел от км 42+200 до км 42+300 се осъществява в една лента поради пропадане на банкет до 25.02.2018 г.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге до 31.03.2018 г. Път II-81: Движението по път ІІ-81 Бучин проход - Гинци от км 30+200 до км 50+870 се осъществява в една лента поради ремонтни дейности до 17.02.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.  ", "date": "2018.02.17", "title": "Ситуацията по пътищата на 17 февруари"}
{"url": "http://www.cross.bg/evroviziya-belarys-provede-1568000.html", "text": "/КРОСС/ Украинският певец Alekseev (Никита Алексеев) ще представи Беларус на Евровизия 2018.Именно Никита Алексеев в петък вечер стана победител от песенния конкурс на националната телевизия на Беларус и спечели правото да представя страната в Португалия.Тазгодишната Евровизия ще се проведе от 8 до 12 май в Лисабон. През тази година в конкурса ще се завърне Русия, която не участва през 2017-а след скандал с недопускането на представителката ѝ в Украйна, където се проведе миналогодишното издание на песенната надпревара.", "date": "2018.02.17", "title": "Украинец ще представя Беларус на Евровизия"}
{"url": "http://www.cross.bg/atina-imeto-makedoniya-1568001.html", "text": "/КРОСС/ Атина разполага с готов текст на предложение за предварително споразумение за решаване на спора за името на Македония. Той се състои от 20 страници и ще бъде изпратен на Скопие до края на февруари. Това обяви гръцкият външен министър Никос Кодзиас  интервю за телевизия „Алфа\".Според първия дипломат на Атина, в проекта не е засегнат само въпроса за името, но и за неговата употреба, както и също така идентичността, някои акроними и търговски имена. Кодзиас още веднъж подчерта, че гръцката страна иска новото име на Македония да бъде и за вътрешна, и за международна употреба. ", "date": "2018.02.17", "title": "Атина е готова с предложение предварително споразумение за името на Македония"}
{"url": "http://www.cross.bg/chasa-provede-zala-1567980.html", "text": "/КРОСС/ ***София. От 10.30 часа и от 14.00 часа по повод 145-ата годишнина от обесването на Васил Левски Националният военноисторически музей ще представи на своите посетители безплатно най-успешната си образователна програма: „Васил Левски - вчера и днес\".***София.От 12.30 часа в Ритуалната зала на Централните софийски гробища ще се състои поклонението пред тленните останки на дългогодишния кмет на столицата, дипломат и общественик Петър Междуречки.***София. От 17.30 часа от пл. \"Света Неделя\" ще тръгне факелно шествие, което да почете паметта на ген. Христо Луков, известено като Луковмарш.***Благоевград. От 18.30 часа в Студентски център „Америка за България\", спортна зала, в кампуса на Американския университет ще започне Международен танцов и кулинарен фестивал.***Бургас.От 14.00 часа в Етнографския музей заедно с възпитаниците на Атанасия Петрова от Центъра за подкрепа на личностното развитие - Бургас, ще бъдат представени традиционните за Сирни Заговезни обичаи.***Бургас. От 14.00 часа на плажа до Морското казино ще се проведе протестна демонстрация под надслов „Да защитим Пирин, да защитим България\".***Варна. От 11.00 часа в Пленарна зала на Община Варна ще се проведе тържественото награждаване на лауреатите в XXI - то издание на Националния конкурс за литературно творчество и компютърни и визуални изкуства „Любовта в нас\".***Велико Търново.От 11.30 часа пред сградата на Община Велико Търново ще се проведе протест под надслов „Не на насилието в детски градини и училища\".***Велико Търново. От 18.00 часа в Клуб 7 ще се проведе среща с Росиан Огнянов Дермански - състезател по борба класически стил.*** Велико Търново. От 20.00 часа в Клуб 7 ще се проведе представяне на вокална група „Веселие\".***Велинград. От 10.30 часа в местността „Старина\" Община Велинград организира „Празник на снега\".***Видин. От 10.00 часа в центъра на града ще се проведе четвъртият от поредицата протести с искане за магистрала от Видин до София и тунел под Петрохан.***Враца. От 10.00 часа в местността Ученически колонии ще се проведе 33-ото издание на зимния спортно-туристически празник „Враца - 2018\".***Златоград. От 11.00 часа в Етнографския ареален комплекс в Златоград ще се проведе празникът Трифониада, посветен на виното.***Карлово. От 10.00 часа на площад „20-ти юли\" ще се проведат кукерски игри „Старчовден\".***Перущица. От 10.30 часа пред сградата на общината ще се проведе протест срещу увеличението на такса „Смет\".***Пловдив.В 11.30 часа в Първа аудитория на Аудиторния комплекс на МУ - Пловдив, на бул. Васил Априлов 15 А, ще се проведе Ден на работодателя.***Пловдив.От 18.00 часа в Limacon Event Center ще бъде представен образователният проект на сдружение „Българска история\" и ЗАД „Армеец\" - „Българско военно чудо\".***Русе. От 18.00 часа в зала „Княз Александър I\" на Регионален исторически музей - Русе ще се проведе „Виртуална\" феминистична разходка из местата на памет, свързани с имената на видни русенки.***Сливен./с. Глушник. От 10.00 часа ще започне регионалния празник „Маскарадни игри\".***Смолян./с. Гьоврен. От 11.00 часа кметът на Девин Красимир Даскалов, председателят на Общинския съвет Руси Чаушев и неговият колега от местния парламент Велизар Шанов ще проведат приемен ден в ресторанта на селото.***Стара Загора. От 13.30 часа в общинска зала „Иван Вазов\" ще бъде открито осмото издание на международния турнир по художествена гимнастика за купа „Берое\". ", "date": "2018.02.17", "title": "Събитията в страната на 17 февруари"}
{"url": "http://www.cross.bg/vsichki-sbudnat-moga-1567987.html", "text": "/КРОСС/ Всички наши мечти мога да се сбъднат, ако имаме куража да ги преследваме.Уолт Дисни ", "date": "2018.02.17", "title": "Всички наши мечти мога да се сбъднат, ако..."}
{"url": "http://www.cross.bg/v-sytreshnite-blokove-tazi-subota-1567993.html", "text": "/КРОСС/ Тема: Кой е най-малкият иподякон в България? Тема: 2 милиона неочаквано дарение от Австралия. За какво ще ги използва Националната художествена галерия?Тема: Актьорът Димо Алексиев и неговата сцена.Тема: Христина Апостолова - създателката на най-успешния български медицински сериал. Съпругата на продуцента Евтим Милошев, пред Ива Софиянска - Божкова в \"Говори с Ива\".Тема: Една невероятна, но истинска история, на Ирена, която спасява хора в Непал, среща любовта в Кашмир и получава предложение на връх „Еверест\".Тема: Адреналин в кръвта: Баща и дъщеря - Дойчин и Маргарита Василеви.Тема: Българският футболен съюз, след инфарктен конгрес.Тема: За смисъла да подадеш ръка: Как двама силови шампиони помагат на прикована спортна надежда да продължи напред?Тема: Мая Манолова: Срещу двойния стандарт в храните и тъмните тайни на пазара на труда.Тема: Толкова еднакви и толкова различни: Близнаците актьори Дарин и Деян Ангелови.Тема: Кметът на рока, с нов проект - Цонко Цонев.  ", "date": "2018.02.17", "title": "В сутрешните блокове тази събота"}
{"url": "http://www.cross.bg/teodor-teodosiii-roman-1567986.html", "text": "/КРОСС/ Св. Теодор Тирон. Икона от 11-12 в. Днес в Московския ЕрмитажЦарете Максимиан и Максимин, които живеели в началото на IV век, в своята ревност към езическата вяра заповядали да принуждават християните да принасят жертви на боговете.В това време в град Амасий, в малоазийската област Понт, се намирал един млад войник, на име Теодор Тирон. Когато началникът на полка искал да го принуди към жертвоприношение, Теодор му заявил, че е християнин и няма да принесе жертва на идолите. Началниците на войските и на града го убеждавали да се покори, но Теодор продължавал да изповядва Иисуса Христа като Бог Всевишни. Началниците го оставили временно, като се надявали, че ще се вразуми и покори на тяхната воля. Но той, без да се бои от опасността, гръмко славел Бога.Между това продължавали строго да преследват християните и да ги принуждават да принасят жертви на идолите. Онези, които не искали да изпълнят тая повеля, били затваряни в тъмница. Теодор ги съпровождал, като ги увещавал към твърдост и търпение. През една нощ Теодор, движим от ревност към истинската вяра, подпалил един от главните идолски храмове. Това забелязали някои езичници, които донесли за него на градоначалника.Управителят повикал Теодора на съд. Теодор без всякакъв страх признал постъпката си и управителят заповядал да го бият. Той го заплашил с още по-жестоки мъчения, ако не се подчини на царската повеля. Но Теодор спокойно му отговорил, че не се бои от мъки, защото очакването на бъдещите блага го укрепява. \"Мъките, на които ме подлагаш, за мен не са мъки - казал той, - защото имам пред себе си Господа Иисуса Христа. Ти не го виждаш, защото не гледаш с духовни очи\".Управителят заповядал да отведат Теодор в тъмница, а вратата на тъмницата да заключат и запечатат, защото искал да го умори чрез глад. Нощем, когато Теодор се молел, явил му се Господ Иисус Христос и му казал: \"Дерзай Теодоре! Аз съм с тебе! Не приемай земна храна и питие! За тебе ще има друг живот, безкраен и вечен, с Мене на небесата.\" Укрепен от чудесното видение и изпълнен с неизразима радост, Теодор започнал с песни възторжено да слави и благославя Господа. Стражите, като чули пението, приближили се до прозореца и с изумление видели, че около това печатът и бравата на вратата били цели. Поразени от ужас, те побързали да уведомят за това управителя, който дошъл до тъмницата. Като чул пение от няколко гласове, той помислил, че при Теодор са влезли християни. Но бравата и печатът били неповредени. Като влязъл в тъмницата, бързо излязъл и на другия ден отново повикал Теодора на съд.- Принеси жертва на боговете - казал му той - и ще получиш големи дарове и почести!Теодор дигнал очи към небето, прекръстил се и твърдо отговорил: \"Предай ме на огън, на зверове, терзай тялото ми чрез най-жестоки мъки! Но докато има в мене живот, няма да се отрека от името на моя Христос!\"Управителят заповядал да мъчат Теодора с железни куки. Но сред жестоките страдания мъченикът проявил непоколебимо търпение и само възкликвал: \"Ще благославям Господа във всяко време, хвалата за Него е винаги в устата ми\" (Пс. 33:2).- Не те ли е срам - казал му управителят - да се уповаваш на човек, който умрял от позорна смърт на кръст?- Нека бъде тоя позор и на мене, и на всички, които призовават името на Господа Иисуса Христа! - отговорил мъченикът.Дълго още продължавали мъченията на Теодор; управителят отново започнал да го уговаря да принесе жертва на боговете.- Не се ли боиш ти от Бога, Който ти е дал власт и сила? - казал Теодор. - Чрез Него царе царуват, а ти искаш да се отрека от живия Бог и да се поклоня на бездушния камък!- А какво искаш ти: с нас ли да бъдеш или с твоя Христос? - запитал го пак управителят.- С моя Христос ще бъда вечно! - радостно извикал Теодор. - Прави с мене, каквото искаш!Тогава управителят издал за Теодор следната присъда: \"Теодор, който не се покорява на властта на славните царе и велики богове, а вярва в Иисуса Христа, Който бил разпнат при Понтия Пилата, трябва да бъде предаден на огън.\"Слугите на управителя донесли дърва, направили клада и разпалили огън. След това те довели Теодора, за да бъде изгорен на кладата. Теодор се прекръстил, сам мъжествено се качил на кладата и с молитва и славословие предал на Бога душата си. Една благочестива християнка, на име Евсевия, взела останките на светия мъченик, погребала ги у дома си в град Евхаита и всяка година извършвала помен за него.Около петдесет години след смъртта на Теодор, Юлиан Отстъпник, царувал във Византия. Той мразел християните и се стараел да им прави всевъзможни пакости. Знаейки, че пред първата седмица от светата Четиридесетница те пазят строг пост, той за да ги подиграе, заповядал на цариградския управител да поръси с кръв от идолски жертви всички неща за ядене, продавани на пазара. Заповедта му била изпълнена. Но св. мъченик Теодор се явил на архиепископа във видение и му казал: \"Забрани на християните да купуват каквото и да е от пазара, понеже нещата за ядене са поръсени с кръв от идолски жертви! Поръчай на тия, които нямат храна у дома си да си правят коливо, т.е. да си варят пшеница с мед\".Учуденият архиепископ го запитал, кой е той, който се грижи за християните. - \"Аз съм мъченикът Христов Теодор Тирон - отговорил светецът - и съм пратен от Бога в помощ на християните\". След тия думи мъченикът станал невидим.Архиепископът изпълнил заповяданото и цяла седмица християните се хранели с коливо. Юлиан видял, че мярката не сполучила и заповядал отново да продават храните както преди. Църквата, за благодарност на св. Теодор, запазила досега обичая - в събота на първата седмица от Великия пост чрез коливо да почита паметта на светия великомъченик.Цар Иван Александър и царица Сара-Теодора със синовете им Иван Асен и Иван Шишман. Миниатюра от Иван-Александровото евангелие, днес в Британския музей, Лондон. Aрхив Pravoslavieto.com За преподобни Роман Търновски имаме оскъдни сведения в житието на неговия учител. Този последният бил вече в манастира на св. Григорий Синаит - Парория (\"приграничен\" - на границата между България и Византия). И понеже там върлували много разбойници, игуменът изпратил веднъж и дваж Теодосия при българския цар Иван Александър, с когото се познавал отдавна, да го моли за неговата царска помощ.Когато втори път Теодосий дошъл от Парория в Търново, при него се явил Роман, който бил от знатен славен род. Роман отдавна питаел към Теодосия голяма обич и бил привързан към него с безкрайна сърдечна преданост. Бил вече облечен в монашески образ, но много скърбял, загдето нямал истински наставник по Божия път. Когато узнал за присъствието на Теодосий в Търново, Роман скоро дошъл при него, паднал в нозете му с голяма почит, припомнил му за тяхната отдавнашна взаимна обич и рекъл: \"Ако ме оставиш така, то ще чуеш, че или съм се заклал или съм се хвърлил от високите търновски скали в някоя пропаст! Защото както еленът се стреми към водни извори, така моята душа желае да се наслаждава на твоите молитви и винаги заедно с тебе да пребъдва!\"Теодосий се съгласил да го вземе със себе си и да го доведе при блажения Григорий Синаит, който го приел сърдечно и го причислил към своето братство. Там Роман покорно изпълнявал възлаганите му послушания и прекарал доста време, докато игуменът го изпратил по манастирски дела - изглежда - пак при българския цар.В негово отсъствие великият Григорий Синаит починал, а след неговата смърт Теодосий не намирал смисъл да остава повече в Парория. Затова той отишъл в Сливенската планина, гдето по онова време се намирал Роман. Заедно с него Теодосий посетил полуостров Света Гора Атонска.Поради тогавашното голямо размирие на Балканския полуостров и след някои преходи от място на място, най-после двамата монаси си избрали за местожителство Кефаларево (сега Килифарево) и си построили там манастир, защото околността на столицата била добре охранявана срещу разбойнически и турски нашествия. Тук св. Теодосий развил своята просветна и духовна дейност, в която св. Роман бил един от първите му ученици и сътрудници.Когато обстоятелствата наложили в България да се брани чистотата на православието от еретическа проповед и трябвало да бъдат спечелени царят, царицата и патриархът, за да свикат в столицата църковнонароден събор, тогава св. Теодосий, заедно с единомисления свой сподвижник Роман, се явява и спечелва за целта тия първенци на тогавашна България. А когато през есента на 1363 г. - малко преди смъртта си - заминава за Цариград с четирима свои ученици, св. Теодосий оставя Романа за свой заместник в игуменството на новия си манастир в местността \"Устие\", още по-близко до столицата откъм Дебелец.Още това обстоятелство, че св. Роман бил толкова близък сътрудник на св. Теодосий Търновски, ясно свидетелства, че той се отличавал със същите качества на подвига и благодатната светост, с каквито е прославен неговият любим учител, макар да не разполагаме с по-подробни житейни данни за него.Св. Патриарх Евтимий Търновски, който превел от гръцки житието на св. Теодосий, от себе си прибавил следните думи за св. Роман:\"Беше човек добродетелен и знаменит, ревнител на духовния живот, във всичко подобен на блажения Теодосий, истински пустинножител и постник, изпълнител на всички Господни заповеди. След като прие светата обител и предстоятелството на манастирското братство, той усърдно пучаваше братята и се стараеше във всичко да бъде подражател на блажения Теодосий. Затова всички, които живееха наоколо, дохождаха често при него за полза и молитва. А самият той внимателно спазваше постнически живот; веднъж на ден приемаше храна и то много оскъдно, също така вкусваше и малко вино заради телесния си недъг.А страдаше от много тежък недъг, който го мъчеше и който на славянски се нарича \"кашлица\" - много мъчителна. Обаче въпреки това той не изоставяше всегдашното бдение, така че всяка нощ прекарваше без сън и само призори малко заспиваше, като с това оказваше малка грижа за човешкото естество.Като не забравяше ръзлъката си с дивния Теодосий, той не искаше и за малко време да се бави в тоя живот, а желаеше по-скоро да се разлъчи от тялото си и заедно с Теодосий да се наслаждава на отвъдния блажен живот. Затова трупаше към подвизите подвизи и към болките - болки. В това състояние той като че ли младееше. Обаче поменатият негов недъг се усили, като изнуряваше и сушеше тялото му. Но този храбрец въпреки това не се разслабваше, а много пъти без да обръща внимание на своя недъг утешаваше братята, утешаваше всички и всички поощряваше към духовни подвизи.Като разбра, че ще премине отвъд, заповяда да се съберат братята, всички утвърди в Божия страх, всичко добро нареди за светата обител, причасти се със страшните Божествени тайни, всички благослови и предаде духа си в Божиите ръце на 17 февруари. Братята хубаво го подредиха и пограбаха като свой отец и по приетия ред му извършиха надгробно пение.\" ", "date": "2018.02.17", "title": "Св. вмчк Теодор Тирон. Преп. Роман Търновски"}
{"url": "http://www.cross.bg/armiya-sustoi-premierata-1567985.html", "text": "/КРОСС/ 364 г. - Детрониран и убит е византийският император /КРОСС/ Йовиан за неговата силна привързаност към християнството.1568 г. - Императорът на Свещената Римска империя Максимилиан II се съгласява да плаща ежегоден данък на османския султан.1598 г. - Борис Годунов е провъзгласен за цар на Русия.1600 г. - Италианският философ и астроном Джордано Бруно, обвинен в ерес, е изгорен жив на клада.1742 г. - Основан е чилийският град Талка.1841 г. - Създаден е окръг Грънди в щата Илинойс, САЩ.1850 г. - Състои се премиерата на операта „Бал с маски\" на италианския композитор Джузепе Верди в театър „Аполо\" в Рим.1867 г. - През Суецкия канал преминава първият кораб.1881 г. - Във Виена се провежда конференция между Австро-Унгария, Сърбия, България и Турция за завършване на международната жп линия Виена - Цариград.1887 г. - Създаден е окръг Малхиър в щата Орегон, САЩ.1899 г. - Създаден е окръг Уийлър в щата Орегон, САЩ.1901 г. - Основан е норвежкият футболен клуб Ранхейм Фотбал.1904 г. - Състои се премиерата на операта „Мадам Бътърфлай\" на италианския композитор Джакомо Пучини в миланската Ла Скала.1905 г. - В Москва анархист убива с бомба княз Сергей Александрович.1915 г. - Германската армия превзема полското пристанище Мемел.1925 г. - Убит е българския политик и депутат Тодор Страшимиров.1933 г. - В САЩ излиза първият брой на Newsweek - седмично политическо и социално-икономическо списание.1935 г. - Германия въвежда 8-часовия работен ден.1941 г. - Втората световна война: Сформирана е 4-та танкова армия на сухопътните войски на Вермахта.1943 г. - Приключва Воронежко-Касторненската операция.1944 г. - Втората световна война: В Битката при Корсун Червената армия унищожава 30 хил. обкръжена армия на Хитлеристка Германия.1945 г. - В Първа българска армия е въведена корпусна организация.1960 г. - В САЩ е арестуван Мартин Лутър Кинг.1964 г. - Състои се премиерата на български игрален драматичен филм „Ивайло\".1972 г. - В Англия парламентът приема закон за влизане в Европейската икономическа общност.1979 г. - Започва Китайско-виетнамската война: Армията на Китайската народна република нахлува във Виетнам.1982 г. - В Зимбабве Робърт Мугабе поема властта с държавен преврат.1983 г. - Открити са Световните зимни студентски игри в София.1986 г. - Подписан е Единния европейски акт в Люксембург.1990 г. - Основана е КНСБ - Конфедерацията на независимите синдикати в България.1993 г. - Състои се премиерата на български игрален драматичен филм „Кръговрат\".1996 г. - Изстрелян е космическият апарат на НАСА Ниър Шумейкър, чиято цел е за първи път да бъде осъществено влизане в орбита и кацане на астероид (433 Ерос).1997 г. - Членство на България в НАТО: Служебното правителство с министър-председател Стефан Софиянски обявява желанието на България да стане член на НАТО.2000 г. - Microsoft пуска на пазара Windows 2000.2004 г. - Открит е обектът от пояса на Кайпер 90482 Оркус от Майкъл Браун.2008 г. - Косово обявява независимост от Сърбия. ", "date": "2018.02.17", "title": "17 февруари в историята"}
{"url": "http://www.cross.bg/predimno-slab-mesta-1567989.html", "text": "/КРОСС/ Днес на много места в равнините ще има мъгла или ниска облачност, а над планинските райони ще бъде предимно слънчево. Ще духа слаб североизточен вятър. Максималните температури ще бъдат между 8° и 13°. Вечерта от запад облачността ще започне да се увеличава и вплътнява.Атмосферното налягане е по-високо от средното за месеца - слабо ще се понижи.По Черноморието преди обяд ще има мъгла или ниска облачност, а след обяд ще настъпва подобрение на видимостта и разкъсване на облачността. Ще духа слаб вятър от североизток. Максимални температури на въздуха: 8°-10°. Температурата на морската вода е 5-8°. Вълнението на морето ще бъде 1-2 бала.Над планините ще бъде предимно слънчево. Вечерта от запад ще започне заоблачаване. Ще духа слаб, по билата умерен северозападен вятър. Максимална температура на височина 1200 метра около 4°, на 2000 метра - около минус 1°.В неделя по-късно през деня от север ще започнат превалявания, предимно от дъжд, в планините и планинските райони - от сняг. На повече места ще са преваляванията в Северна България, докато в Южна ще са само на отделни места, а и температурите в Югозападна България ще достигнат 12°-13°, в останалата част от страната максимални - между 5° и 10°. През нощта срещу понеделник от северозапад ще проникне малко по-студен въздух. ", "date": "2018.02.17", "title": "Мъгливо ще е днес"}
{"url": "http://www.cross.bg/vsichki-peevski-prezidenta-1567988.html", "text": "/КРОСС/ „Имаше една игра едно време, казваше се \"Черен Петър\" и имаше една такава карта - \"Черен Петър\". Общо взето всички си служат с Делян Пеевски по някакъв подобен начин и почти всички използват това име като някакъв вид обида за свързаност с някой, който така или иначе, дe юре, не е обвинен за нищо -  горе-долу като онова, което всички знаят, но никой не може да докаже\". Този коментар направи в ефира на \"Хоризонт\" пиар експертът Арман Бабикян във връзка с размяната на остри реплики между премиер и президент и взаимните обвинения за връзки с депутата от ДПС - крупен бизнесмен и медиен собственик Делян Пеевски.„Нямаше да бъде толкова тревожно, ако не ставаше дума за премиера и за президента на България\", отбеляза Бабикян, който обаче не смята, че скандалът ще остави трайна следа.„Подозирам, че ще затихне като всяко ехо след гръм. В края на краищата името на Пеевски е достатъчно добре експлоатирано в България в последно време -  с това име удобно се организираха протести, с това име беше свързано правителството на Орешарски, с това име се свързва правителството на Борисов.И комичната ситуация: \"Който има да казва нещо или да доказва, да го даде на прокуратурата\", както каза премиера, което, разбира се, още повече напушва на смях всички, които слушаха това изявление на Борисов, защото другата институция, с която всички свързват Делян Пеевски, е именно прокуратурата.Разговорът е на плоскост, на която никой нищо не може да докаже и се превръща в размяна на обиди с такива общоизвестни понятия, които нямат доказване  - поне засега. Тъй като тези, които се занимават с доказване, не могат или не им дават да се занимават с това.Овладяването на българските правораздавателни органи, което не е новина, както и на голяма част от изпълнителната власт и силовите структури, прави невъзможно всяка нелегитимна лобистка или бизнес дейност да бъде поставена на мястото ѝ. И това е проблем на корупцията в цялата ни страна. И ако говорим сериозно по този въпрос, в никакъв случай това нещо не може да бъде наречено \"Кой\", Пеевски или Цеко Минев, или който и да е  - има достатъчно много подобни \"безнаказани торби с пари\" в страната, които са парцелирали пазара, а заедно с пазара и министерствата.Така че това, че някой се опитва да засегне отсрещната страна, споменавайки едно име, защото е най-прословуто в последно време, не е лечение на синдрома. По-скоро размяна на удари между двама души, които са обидени и пазят собствената си властова територия\", коментира още Бабикян във връзка с размяната на реплики и обвинения между премиера и президента. Политологът още веднъж подчерта, че не очаква продължение на скандала и смята, че той ще отшуми с началото на следващия.„А той вече се задава с днешното събиране на подписи за отстраняването на Жаблянов или следващ скандал, който предстои -  най-вероятно ще утихне, защото нито едната от двете институции нямат изгода от това да съществуват в конфликт. Те трудно биха могли да работят в конфликт.По-важното е може би да се намери добрият баланс и никой да не очаква от президента послушното присъствие на Росен Плевнелиев в тази институция. Ако някой все още си е въобразявал това  - една година след началото на мандата, трябва да забрави за това. Другият проблем е, разбира се, до каква степен Радев успява да консумира всичките си правомощия качествено и до каква степен се е научил на новата си професия\". ", "date": "2018.02.17", "title": "Бабикян: Никой да не очаква от президента послушното присъствие на Плевнелиев в тази институция"}
{"url": "http://www.cross.bg/vidin-putya-protest-1568019.html", "text": "/КРОСС/ Протестиращи граждани блокираха главен път Е-79 край Видин.Стотици видинчани се събраха за пореден протест на паркинга пред топлоелектрическата централа на бившите Химически заводи. Независимо от полицейската блокада, без да се стига до сблъсъци, те излязоха на пътя и се придвижиха в посока към град Дунавци, където бе блокиран пътя. Поредният четвърти протест отново се провежда с искане за решения на Министерския съвет за изграждане на магистрала от Видин до София и тунел под Петрохан.Този път обаче той бе одобрен от областната управа, като от пресцентъра на МВР дори призоваха пътуващите шофьори да избягват пътя към „Дунав мост 2\". От Агенция „Пътна инфраструктура\", пък  на изпълнител за изграждане на нов магистрален път от Видин до Ботевград и голяма част от него ще е готова в близките две години.Организаторите на протеста казват, че не вярват на обещания и искат решение на Министерския съвет за незабавно стартиране на процедурите, а строителството да бъде завършено през 2021-ва година. Исканията на протестиращите за магистрала между Видин и София не са се променили. Протести във Видин ще има всяка събота до решаването на проблема, категорични са организаторите.С искане за тунел под прохода протест се провежда и в друга точка на Е-79, на изхода на Монтана в посока Враца. Там блокадата ще остане до ранния следобед. Образували са се километрични опашки, допълва БТВ.", "date": "2018.02.17", "title": "Протестиращи отново блокираха главен път Е-79 край Видин"}
{"url": "http://www.cross.bg/taksa-smetishtata-peryshtitza-1568021.html", "text": "/КРОСС/ Жители на Перущица излязоха на протест срещу вдигането на такса „Смет\" почти двойно, съобщава БТВ.Налогът в града скача с 86%.Мотивът на общината е, че сметищата и боклукът нарастват и имат задължения към фирми, наети да чистят сметищата. Таксата не е вдигана три години.", "date": "2018.02.17", "title": "Перущица се вдигна срещу новата такса \"Смет\""}
