{"url": "http://www.cross.bg/tzipras-vtechnen-proekt-1583432.html", "text": "/КРОСС/ Газопроводът IGB (интерконекторът между Гърция и България) ще бъде много по-силен проект, ако съществуват възможностите, които дава един плаващ терминал за втечнен природен газ. Това е заявил на пресконференция в Солун министър-председателят на Гърция Алексис Ципрас, съобщава агенция АНА-МПА. Ципрас е в Солун до днес по повод откриването на ежегодния Международен панаир.Интерконекторът с България и терминалът за втечнен газ са проект с особено значение и сме щастливи, че се създават предпоставки за осъществяването му, е казал Ципрас.Според гръцката обществена телевизия ЕРТ гръцкият премиер е прогнозирал, че проектът за терминал за втечнен газ ще отбележи напредък през 2019 г. ", "date": "2018.09.09", "title": "Ципрас: Интерконекторът с България е проект от особено значение "}
{"url": "http://www.cross.bg/grad-afganistan-pochinal-1583427.html", "text": "/КРОСС/ Германски младеж е починал късно снощи при сбиване с мигранти от Афганистан в град Кьотен, провинция Саксония-Анхалт, информира на сайта си в. \"Билд\".Трима афганистанци влезли в спор с германка на местна детска площадка. Двама минувачи - граждани на Федералната република, се намесили и се стигнало до сбиване. Двайсет и две годишният германец бил ранен и починал в болницата от кръвоизлив в мозъка.Задържани са двама заподозрени, граждани на Афганистан. \"Мотивите и конкретните обстоятелства още не се знаят, тече разследване във всички посоки\", съобщи прокуратурата в град Наумбург.Загиналият има брат - десен екстремист, допълва \"Билд\".През нощта срещу 26 август в саксонския град Кемниц почина от раните си 35-годишен местен жител, намушкан с нож. По данни на следствието нападателите са били мигранти от Сирия и Ирак. Двама от тях са арестувани, а още един - иракчанин, се издирва. След инцидента в града имаше протести, понякога съпроводени с безредици, напомня ТАСС.", "date": "2018.09.09", "title": "Германски младеж е починал след сбиване с мигранти от Афганистан"}
{"url": "http://www.cross.bg/razgrad-travmi-vchera-1583419.html", "text": "/КРОСС/ Най-тежко пострадалият при вчерашната катастрофа между ТИР и микробус - 81-годишният Енчо Христов днес е бил транспортиран във варненската болница \"Света Анна\". Мъжът е в кома, с вътремозъчен кръвоизлив на главата и съчетани травми, съобщи директорът на МБАЛ\"Св.Иван Рилски\" - Разград д-р Гечо Жеков.Вчера възрастният човек е бил консултиран с неврохирург и е станало ясно, че трябва да бъде опериран, за да се отстрани кръвоизливът.От катастрофиралия микробус 15 души са все още в разградската болница, а трима са изписани, уточни д-р Жеков. Три жени са в по-тежко състояние, като двете по-възрастни са с опасност за живота, обясни дежурният лекар в интензивното отделение /ОАИЛ/ д-р Адлер Каров. Едната от тях, на 59 години, е оперирана вчера, тя е била с руптура на черния дроб, отстранена й е била слезката, но има и други фрактури. Другата, която е 63-годишна, е със засегнат бял дроб. И двете обаче имат съчетани травми и им предстоят още операции. Третата, която вече е извън опасност, е 37-годишна, с фрактури на ребрата.Тежката катастрофа, която затвори пътя от Разград за Благоево,стана малко след 10 часа вчера, съобщиха от ОД на МВР. ", "date": "2018.09.09", "title": "Борят се за живота на 3-ма от ранените при катастрофата край Разград"}
{"url": "http://www.cross.bg/gradysa-temperatyri-vyatur-1583429.html", "text": "/КРОСС/ Утре времето ще бъде слънчево. Главно в следобедните часове над централните и източните райони ще има временни увеличения на облачността и на отделни места там ще превали и прегърми. Ще продължи да духа до умерен северозападен вятър. Максималните температури ще са между 24 и 29 градуса, в София - около 24 градуса.Над Черноморието ще бъде предимно слънчево с временни увеличения на облачността, главно по северното крайбрежие, но само на отделни места там ще превали. Ще духа до умерен северозападен вятър. Максималните температури ще са между 25 и 27 градуса. Температурата на морската вода е 25-26 градуса. Вълнението на морето ще бъде 2-3 бала.Над планините също ще бъде слънчево, след обяд с временни увеличения на облачността, но валеж е малко вероятен. Ще духа умерен северозападен вятър. Максимални температури на 1200 метра около 18 градуса, на 2000 метра - около 10 градуса.Във вторник и сряда времето ще бъде променливо. На места в тези райони са възможни и краткотрайни превалявания. Ще продължи да духа умерен вятър, отначало от север-северозапад, а през втория ден - от север-североизток и дневните температури слабо ще се понижат; преобладаващите максимални ще са между 23 и 28 градуса, а и сутрешните в котловините на Западна България, защитени от вятъра, ще бъдат около 10 градуса. ", "date": "2018.09.09", "title": "Какво време ни очаква в понеделник? "}
{"url": "http://www.cross.bg/pytin-moskva-sgradata-1583431.html", "text": "/КРОСС/ Президентът Владимир Путин гласува за кмет на Москва в сградата на Руската академия на науките. Машината, която трябваше да сканира вота на президента, обаче го затрудни. Путин трябваше да върти няколко пъти бюлетината, преди машината да я приеме.На излизане от сградата Путин коментира, че Москва е бързоразвиващ се град с висок стандарт. ", "date": "2018.09.09", "title": "Путин гласува за кмет на Москва"}
{"url": "http://www.cross.bg/-godishna-ochakva-sevlievo-1583415.html", "text": "/КРОСС/ 24-годишна жена е загинала при катастрофа между два леки автомобила на пътя Габрово - Севлиево. На мястото се извършва оглед и движението в участъка Драгановци - Враниловци е спряно. Обходният маршрут е Горна Росица - Гъбене - Райновци.Засилен трафик се очаква в следобедните часове днес. По основните пътни артерии и входовете на големите градове ще има засилено полицейско присъствие. Натоварен трафик се очаква и на всички гранични пунктове и особено на ГКПП „Кулата\".", "date": "2018.09.09", "title": "24-годишна жена загина при катастрофа на пътя Габрово - Севлиево "}
{"url": "http://www.cross.bg/gergov-georgi-plovdiv-1583414.html", "text": "/КРОСС/ „БСП да стане обединител на всички политически сили в лявото пространство и реален изразител на  интереси на хората!\". За това настоя лидерът на социалистите в Пловдив област Георги Гергов от трибуната на традиционния деветосептемврийски събор  в местността „Копривките\". Над 5 000 членове и симпатизанти, участници в мероприятието,  силно аплодираха думите му. „Само заедно имаме шанс да победим\", изтъкна още той и призова да се сложи край на вътрешното разделение. Той не скри, че в БСП има противоречия, които не водят до покачване на доверието в партията. „Безобразията в държавата могат да бъдат спрени единствено от партията на народа, каквато е БСП\", посочи Гергов. Той подчерта, че структурата на социалистите в Пловдив област продължава да бъде все така сплотена и мобилизирана, а подмладяването в ръководните позиции е факт. „Ние сме организацията, която изнася кампании и печели избори\", припомни Гергов и заяви, че всеки един социалист от Кърнаре до Лъки и от Първомай до Кричим заслужава уважението на националното ръководство. „Нашата партия е такава, че не може да бъде управлявана еднолично. Тя не може да бъде мачкана или узурпирана\", акцентира Гергов, имайки предвид колективният механизъм за вземане на решения в социалистическата партия. Към хилядите участници в събора се обърна и председателят на ГС на БСП - Пловдив Красимир Трифонов. Той изтъкна, че паметта на хилядите загинали в антифашистката съпротива няма бъде забравена. Отговорността към миналото и бъдещето изисква смяна на сегашното управление, каза Трифонов и поиска оставката на кабинета. Най-младият депутат в 44-тото НС Теодора Халачева на свой ред също настоя да се сложи край на порочния управленски модел, който прогонва младите от България и ги превръща в невъзвръщенци. Тя апелира към своите връстници да се запознаят с визията за България на БСП, защото по думите й в документа ще намерят надежда. Народният представител Георги Търновалийски  разби митовете на управляващите за икономически растеж и стабилност. Той формулира  и алтернативните политически послания: „Икономика с активна роля на държавата и високоефективна индустрия! Образованието и здравеопазването не са търговска дейност!\". Председателят на НС на БСП Корнелия Нинова изпрати поздравителен адрес до  организаторите и участниците в днешното събитие. Областният лидер Георги Гергов стисна хиляди ръце и повече от два часа разговаря с хората. Празничният събор уважиха Красимир Янков, народен представител и член на НС на БСП, Симеон Игнатов, председател на БАС, Динко Желев, член на НС на БСП и председател на Движението на ветераните в БСП. Специални поздрави изпрати и евродепутатът Георги Пирински. Общински председатели, кметове и съветници на левицата, заедно с народните представители доц. Георги Йорданов, Димитър Георгиев и Манол Генов положиха цветя и венци на паметника на загиналите антифашисти.", "date": "2018.09.09", "title": "Хиляди социалисти участваха в Деветосептемврийския събор на Копривките"}
{"url": "http://www.cross.bg/obeshta-namalyavane-mladite-1583411.html", "text": "/КРОСС/ В програмна реч за икономическото възстановяване на Гърция след кризата премиерът Алексис Ципрас обеща намаляване на данъците и увеличаване на заплатите.„Гръцката икономика е стабилна и сега сме нормална страна\", подчерта в речта си снощи гръцкият премиер.Той очерта и стратегията на правителството по намаляване на данъците. Коригира се имотният данък за собствениците на малки жилища с 50% в рамките на две години. Намалява се и корпоративният данък от 29% на 25% с цел растеж на гръцката икономика.Премиерът обеща и данъчни облекчения за фермерите и намаляване на осигурителната вноска. Правителството предвижда и сваляне на ДДС от 24% на 22%.Специален акцент в икономическата програма на СИРИЗА е създаването на условия за връщане на младите специалисти.„Важна част от нашата програма е нашето бъдеще - младите хора. Младите и високообразовани гърци, младите научни работници, които масово напускаха страната сред 2010-а година. Трябва да създадем условия за промяна на това поведение. Защото не можем да стъпим здраво, ако не помогнем на младото поколение\", каза премиерът.Ципрас обеща и по-високи заплати, но не се ангажира, че няма да се орежат отново пенсиите, както изискват кредиторите на Гърция.Опозицията оцени икономическата политика на правителството като „празни предизборни обещания на СИРИЗА ", "date": "2018.09.09", "title": "Ципрас обеща на гърците по-ниски данъци и по-високи заплати"}
{"url": "http://www.cross.bg/podpiskata-sofiya-nikolaii-1583417.html", "text": "/КРОСС/ Общинският съветник от БСП Николай Николов официално ще внесе в Столична община подписката срещу травеститите и хамалите в понеделник в 11,30 часа. За 8 дни в края на август той събра над 1000 подписа срещу травеститите и хамалите на бул. \"Христо Ботев\" и площад \"Македония\" в София. Заедно с подписката, Николай Николов ще входира и питане към кмета Йорданка Фандъкова с въпроси по темата.Преди да внесе подписката общинският съветник ще се включи в протеста с искания за строеж на ясли, детски градини и училища, който ще се проведе в 10,30 часа пред входа на Столична община.Протестът с настояване за решаване на проблема с недостига на места в детски градини и училища, както и за кадрови промени в Дирекция \"Образование\" в СО ще бъде подкрепен и от Младежката организация на БСП - София. Както е известно, в Международния ден на младежта, 12-и август, социалистите от Младежкото обединение към БСП - София организираха акция пред Столична община под мотото \"Място за всяко дете\". Тя беше насочена именно към проблема с недостига на места в детските градини в столицата и невъзможността на кмета Йорданка Фандъкова и нейния екип да се справят с него. ", "date": "2018.09.09", "title": "Николай Николов внася в СО подписката срещу травеститите и хамалите в понеделник"}
{"url": "http://www.cross.bg/chyma-tytrakantzi-svinete-1583408.html", "text": "/КРОСС/ Отрицателни са пробите за африканска чума по свинете от 3-километровата зона около Тутраканци. Това каза министърът на земеделието и храните Румен Порожанов пред „Дарик\" за африканската чума по свинете.Той припомни, че първото огнище на африканска чума по свинете е било открито в село Тутраканци, община Провадия. По думите му първите проби, които са взети в 3-километровата зона на огнището, а именно от село Бозвелийско са излезли.  „Няма положителни проби от тези, които са взети в Бозвелийско\", каза министър Порожанов. По думите му това, което БАБХ и останалите органи са предприели в Тутраканци още при установяването на положителните проби, е евтаназия на животните, блокиране на района и незабавна дезинфекция. „Надяваме се и в рамките на 10-километровата зона, където ще продължим с пробите, да има подобни резултати като в Бозвелийско\", каза още министърът на земеделието. Той обясни, че африканската чума по свинете е сериозно заболяване. „Това е заболяване, което влияе на свинете, то не влияе на здравето на човека. Със 100-процентовата смъртност нанася много сериозни икономически загуби на стопанствата, свързани с този подсектор на земеделието\", каза Порожанов.Той припомни, че заболяването тръгва преди 2-3 години. По думите му активно се е разпространило в Румъния през последните 3 месеца. „Първоначалните огнища в Румъния бяха на тяхната северозападна граница с Унгария, но това, което се случи с тази година, може би с източник Молдова, Украйна и Русия в Румъния има над 200 хил. животни, които са заболели и са в процес на умъртвяване\", заяви още министърът. Той подчерта, че при първите индикации за разпространението на заразата, страната ни е предприела много превантивни действия. Министърът обърна внимание на оградата по сухоземната граница.  Той обясни, че най-вероятната причина за попадане на заразата в село Тутраканци е чрез фураж и в тази връзка той апелира да не се купува фураж от зони, които са заразени.", "date": "2018.09.09", "title": "Пробите за африканска чума от зоната около Тутраканци са отрицателни"}
{"url": "http://www.cross.bg/bogati-ogranicheniya-rysnatzi-1583412.html", "text": "/КРОСС/ Богатите руски граждани във Великобритания ги очакват нови визови ограничения. Това става ясно от публикация в „Обзървър\", в която се казва, че британското правителство ще преразгледа правото на повече от 700 богати руснаци да пребивават в Обединеното кралство в опит да ограничи властта и влиянието на Кремъл в светлината на „Случая Скрипал\".Източник от Министерството на вътрешните работи е заявил, че министрите смятат, че трябва да се наложат допълнителни ограничения при издаването на визи на инвеститори от чужбина. Това става след десетилетие, в което стотици богати руснаци с големи връзки, много от които съюзници на Владимир Путин, включително видни олигарси,  бяха допуснати да направят Великобритания техен дом в замяна на инвестиция от поне 1 милион лири.Критиците на Кремъл и борещи се срещу корупцията, които отдавна се оплакват, че Лондон е позволил прекалено лесно на съюзниците на Путин да идват на Острова, приветстваха новината. Тя идва след като Тереза Мей заяви, че правителството е стигнало до заключение, че двама служители на руското военно разузнаване са отговорни за отравянето през март на Сергей и Юлия Скрипал - акт, който, по нейните думи, „почти сигурно\" е бил одобрен от най-висшите кръгове в руската държава.Още преди три години бе затегнато издаването на така наречените „инвеститорски визи\" поради загриженост, че ги получават хора, забогатели чрез корупция. Тогава беше въведено изискване за минимална инвестиция от 2 милиона паунда и доказване на произхода на парите.Източникът от Хоум офис обаче не уточни какви могат да бъдат новите мерки. ", "date": "2018.09.09", "title": "Лондон обмисля визови ограничения за богати руснаци"}
{"url": "http://www.cross.bg/miliarderi-kitaii-godini-1583407.html", "text": "/КРОСС/ В Китай вече има повече милиардери, отколкото в САЩ. Броят им ще продължава да расте, а и китайските свръхбогаташи ще стават все по-млади - и то въпреки неблагоприятното икономическо развитие. Как е възможно това? През тази година броят на свръхбогаташите в Китай за първи път е по-висок, отколкото този в САЩ - и то въпреки влошената конюнктура и несигурността в курсовете на китайските борси. В актуалната класация по богатство милиардерите в Китай са общо 596 души - или с 242-ма повече от последното им преброяване. За сравнение: в САЩ в момента има 537 свръхбогаташи.На пръв поглед цифрите са изненадващи. Та нали доскоро говорехме, че китайското икономическо развитие се забавя. Как може второто по големина народно стопанство в света да се развива толкова бавно, колкото преди четвърт век, курсовете на акциите да са загубили над 40% от стойността си от месец юни до днес, а броят на милиардерите въпреки това да продължава да расте - и то с невероятна бързина?Вгледаме ли се по-внимателно, ще видим, че повечето социалистически милиардери са натрупали състоянията си в резултат на реформите в китайската икономика. Китайските планове за преструктуриране предвиждат в бъдеще страната да отбелязва прираст предимно в сектора на услугите, а не както беше досега - в сферата на производството. Все повече китайски милиардери се появяват именно в браншове, свързани с информационните технологии, свободното време и развлекателната индустрия. Затова пък продължава да спада броят на онези, които натрупаха богатствата си от сделки с недвижими имоти.Най-добрият пример за сегашната коренна промяна е най-богатият мъж на Китай - Уан Цзиенлин. Шефът на \"Dalian Wanda Grоup\" увеличи състоянието си през изминалата година с невероятните 54%, достигайки ниво от над 34 милиарда долара. Този скок Уан дължи най-вече на преустройството на своята бизнес-империя. През последните години той превърна своя концерн за недвижими имоти в най-голямата фирма в света в сферата на развлекателната и спортна индустрия.Уан печели парите си не само от замогващото се средно съсловие в Китай. Още преди няколко години бизнесменът закупи американската верига от киносалони \"AMC\", в резултата на което сега трупа печалби и от кината в САЩ. От близо шест месеца пък самоукият предприемач е собственик и на част от \"Infront\" - швейцарска компания, която посредничи при продажбите на телевизионните права за излъчване на различни предвания и програми. По този начин в банковата сметка на Уан се вливат и много германски пари - например част от телевизионните такси за програмите на обществено-правните телевизии в страната, които закупуват права за излъчването на международни футболни срещи.Изненадващо е, че сред новите китайски милиардери има все повече млади хора, които са родени предимно през 80-те години на миналия век. Така например шестима от списъка на богаташите на списание \"Хурун\" (китайското съответствие на американската класация на \"Форбс\") не са навършили 40 години. Сред тях са например 32-годишният създател на мобилното приложение за споделено пътуване, което е конкурент на Uber, Чен Уей, както и 34-годишният Лин Чи, който разработва софтуер за компютърни игри, и 35-годишният \"крал на дроните\" Франк Уан Тао.Както казваше едно време Дън Сяопин: няма значение дали котката е черна или бяла, важното е да лови мишки. Китайските предприемачи в момента красноречиво доказват, че могат да ловят мишки, дори когато условията за това не са особено благоприятни. ", "date": "2018.09.09", "title": "Защо в Китай има толкова много милиардери?"}
{"url": "http://www.cross.bg/ylitzite-kushtite-vulna-1583416.html", "text": "/КРОСС/ Двуметрова приливна вълна връхлетя улиците и къщите в градчето Себоя край Толедо в Испания. Като по чудо няма жертви и пострадали.Внезапното наводнение беше предизвикано от нестихващите от няколко дни проливни дъждове. За броени минути улиците се первърнаха в бушуващи реки.Високата вълна помете леки коли и микробуси. Наводнени са приземните етажи на къщите. Има разрушени пътища и мостове. ", "date": "2018.09.09", "title": "Наводнение в Испания "}
{"url": "http://www.cross.bg/putya-samokov-dypnitza-1583418.html", "text": "/КРОСС/ Жители на Самоков протестират заради лошото състояние на пътя до Дупница, който по думите им създава риск за преминаващите шофьори. Те блокираха за два часа пътя Самоков - Дупница в района на село Клисура. Един от организаторите Илиян Чалгънов обясни: \"По мои груби сметки сме около 300 души. Има музикална атмосфера, играем протестно хоро на пътя и по този начин изразяваме своя протест, с лозунги, плакати. Искаме пътят да се оправи и то незабавно. Едни от лозунгите е \"Интереса клати феса. До Банско магистрали, Боровец - кучета ги яли\", което е най-показателно за случващото се с пътя. Искаме ясни срокове. Нас процедурата не ни вълнува. Ние слушаме за тези процедури цяла година, че тече и тя продължава да си тече. Планираме и друга проява след днешната и може би следващата стъпка ще е гражданско неподчинение, което ще се изрази с блокиране на всички пътища около Самоков\".Пътят е пропаднал от двете страни и тежкотоварните автомобили се движат по средата на платното, а наред с това асфалтът е осеян с дупки. Пътят от 30 години не ремонтиран основно. Отсечката свързва две магистрали. Движението по нея е интензивно, като голяма част от трафика е тежкотоварен.Жителите на Самоков не за пръв път протестират срещу състоянието на пътя Самоков - Дупница и настояват за ремонт. Те блокираха пътя и през май 2017 година, а още през 2015 година инициираха петиция до тогавашния министър на регионалното развитие Лиляна Павлова.", "date": "2018.09.09", "title": "Протестно хоро блокира пътя Самоков - Дупница "}
{"url": "http://www.cross.bg/pametnitzi-sofiya-pametta-1583421.html", "text": "/КРОСС/ Паметник означава памет и е добре всеки един от нас да почита и уважава паметта на тези, за които напомня съответния паметник.Във връзка с поредното поругаване на Паметника на Съветската армия в центъра на София, който тази сутрин осъмна залят с блажна боя и във връзка с опазването на културно-историческото наследство на София и България, както и почитането на паметта на всички, чиито паметници ни напомнят, ще внеса предложение в Столичния общински съвет всички паметници в столицата да бъдат под постоянно видеонаблюдение.Също така ще изискам от органите на реда и СДВР видеозаписите от камерите, които са в непосредствена близост до Паметника на Съветската армия в Борисовата градина и ще настоявам тези, които извършиха поредния вандалски акт в центъра на София да понесат своята отговорност.", "date": "2018.09.09", "title": "Симеон Славчев: Категорично и за пореден път се противопоставям срещу поругаването на паметници"}
{"url": "http://www.cross.bg/aktzii-soros-protzesori-1583404.html", "text": "/КРОСС/ Бизнесът с процесори за персонални компютри и сървъри е по-перспективен за инвеститорите, отколкото паметите, ако се съди по операциите с акции на милиардера Джордж Сорос в последно време.88-годишният Сорос е продал всичките си акции в компанията за памети Micron Technology, макар че мнозина анализатори запазват препоръките си за покупка на нейните ценни книжа.Възможно е, предвид очаквания спад в цените на паметта, приходите на Micron да започнат да намаляват в близко време, което смущава опитния инвеститор, отбелязва Smarter Analyst.В същото време Сорос е купил 353 400 акции на AMD, което е увеличение наведнъж с 91%. През текущото тримесечие котировките на AMD постоянно се покачват.Сорос вече притежава акции в компанията на стойност над 20 милиона долара. Анализатори от Cowen&Co обаче предупреждават, че очакванията на инвеститорите за растежа на AMD на пазара за сървърни процесори са завишени. Според прогнозата, едва към средата на 2020 г. AMD със своите процесори EPYC ще завоюва 10% пазарен дял, а дългосрочната прогноза е за 12% дял. ", "date": "2018.09.09", "title": "Сорос инвестира милиони в AMD "}
{"url": "http://www.cross.bg/makkartni-edinstveno-stantziyata-1583401.html", "text": "/КРОСС/ Хора, които ползват нюйорското метро, имаха специално преживяване на станцията \"Гранд сентръл\", предаде Асошиейтед прес. Пол Маккартни бе ангажирал за себе си част от метро станцията, за да изнесе концерт, който можеше да бъде видян единствено в интернет.Ползвателите на метрото не можеха да го видят, но можеха да чуят 24-те песни, които обхващат над 50-годишен период от историята на поп музиката. Зад черните завеси пред сцената бяха допуснати единствено специално поканените за събитието знаменитости, сред които Джон Бон Джоуви, Мерил Стрийп, Ейми Шумър, Кейт Мос, Крис Рок, Стив Бушеми, Джими Фалън и Шон Ленън - синът на Джон Ленън.Събитието целеше да промотира новия албум \"Egypt Station\" на Пол Маккартни. Седемдесет и шест годишният бивш бийтъл изпълни известни хитове на легендарната четворка от Ливърпъл, включително \"Let it Be\", \"Can't Buy Me Love\", \"A Hard Day's Night\" и \"Lady Madonna\", песни, записани заедно с групата му \"Уингс\", като \"Hi Hi Hi\" и \"1985\", и три композиции от новия си албум.", "date": "2018.09.09", "title": "Пол Маккартни изнесе изненадващ концерт в метрото"}
{"url": "http://www.cross.bg/brother-azis-tazi-1583405.html", "text": "/КРОСС/ Всеки вторник, четвъртък и петък Азис ще се появява в ефира на NOVA, за да представя дневните епизоди в новия сезон на VIP Brother заедно с Алекс Сърчаджиева. Това стана ясно в \"Събуди се\" тази сутрин, когато Азис обяви на живо своето решение за втори път да се обвърже с най-провокативното риалити шоу. \"Живял съм в тази къща. Знам много добре какво се случва там!\" - споделя артистът, който за пореден път е център на внимание и повод за горещи социални диспути, този път с последната си песен \"Позна ли ме?\". До момента клипът й е гледан близо половин милион пъти в You Tube, едва ден след като беше пуснат там.Алекс се включи на живо от Къщата, ексклузивно за Събуди се и представи за първи път в ефир Къщата на Big Brother пред зрителите. В цялост тя ще може да бъде видяна утре вечер със старта на шоуто.VIP Brother 2018 започва утре, 10 септември, точно в 20:00 ч. Новият сезон на риалити шоуто ще бъде под надслова \"По волята на царицата\". Какво ли мисли Кралят на поп-фолка по темата? Ще разберем тази есен само в ефира на NOVA! ", "date": "2018.09.09", "title": "Азис се завръща във VIP Brother като ко водещ"}
{"url": "http://www.cross.bg/blok-etazh-sgradi-1583399.html", "text": "/КРОСС/ Милион и половина българи живеят в над 700 000 панелни жилища, разположени в 20 000 сгради в цялата страна, съобщава NOVA.Падащи мазилки, пукнатини в конструкциите и рушащи се козирки са само част от проблемите, които се появяват в тези постройки.Тази седмица беше белязана от тежък инцидент в Силистра. Жена полетя от четвъртия етаж с балкона си.Това съвсем не е първият такъв инцидент . През 2014 г. балкон на апартамент се срути в панелен блок в Шумен. Същата година отломка от фасада политна от петия етаж и едва не уби жена в Бургас. Панел се отцепи от последния етаж и помете долната тераса в Лом. Огромна плоча падна в Бургас и се разби пред вход. През 2017 г. мазилка от панелен блок едва не уби 6-годишно дете в Перник.Показателен е случаят с панели на блок 208 в столичния квартал „Надежда\". Той се разцепи през 1998 г. Две години по-късно обитатели на жилищата, където се появи пукнатината, бяха евакуирани. Компрометираната конструкция обаче все още не е разрушена. Заповед за събаряне отдавна е издадена, но процедурата се бави.След рестарта на националната програма за саниране през миналата година се оказва, че най-малко сгради са обновени в София - едва пет, а най-много в Благоевград - 93. При лоша поддръжка обаче дори по-новите сгради и тераси са опасни, а потенциална жертва може да е всеки.Някои от най-старите панелни блокове имат нужда от спешни ремонти заради падащи мазилки и пукнатини в самите конструкции на панелите. Над 95% от жилищата обаче са в частни ръце и именно собствениците трябва да се погрижат за укрепването на конструкциите в блоковете, в които живеят.За всеки блок трябва да се изготви технически паспорт, който да посочи какви мерки да се предприемат, за да може жилището ни да „живее\" възможно най-дълго. Така и инцидентите с пострадали хора да станат все по-малко. ", "date": "2018.09.09", "title": "Опасни ли са старите панелни блокове"}
{"url": "http://www.cross.bg/plovdiv-purvenstvo-zheni-1583406.html", "text": "/КРОСС/ Световното първенство по гребане за жени и мъже беше открито снощи на Античния театър в Пловдив. Сезонът в гребането за 2018 година ще приключи именно със Световното първенство за мъже и жени в Пловдив, а сезон 2019 ще бъде открит отново тук с първия кръг от Световната купа. Това обяви министърът на младежта и спорта Красен Кралев при откриването на шампионата, който ще се проведе от 9 до 16 септември. „Пловдив е домакинствал на почти всички състезания, включени в календара на гребните спортове, но за първи път ще приеме най-престижния и най-голям шампионат - Световното първенство за мъже и жени. Винаги сме се справяли отлично като организатори и аз вярвам, че всички участници ще имат незабравими моменти през следващата седмица\", заяви Кралев. Кралев изрази увереност, че изграждането на втори гребен канал ще утвърди Пловдив в календара на Международната федерация по гребане (ФИСА).Президентът на Международната федерация по гребане (ФИСА) Жан-Кристоф Ролан подчерта, че подобно първенство няма как да бъде реалицирано без подкрепата на държавата. Французинът отличи и добрите условия, които предлага Пловдив. „Светът на гребането е очарован да се завърне отново в Пловдив. Били сме тук за много състезания, но сега е за най-важният шампионат през годината. Гребците са добре запознати с трасето и прекрасните условия. Вярвам, че отборите ще се представят по най-добрия начин. Всички са тренирали усилено и сега е моментът да реализират потенциала си\", заяви още Ролан. В първенството участват близо 1000 състезатели от 62 страни. Те ще си разпределят отличията в 14 олимпийски, 6 неолимпийски и 9 дисциплини за хора с увреждания.България ще бъде представена от три лодки - новосформираната двойка скул - Кристиан Василев и Борис Йотов, Лазар Пенев на скиф лека категория и двойката без кърмчия Станимир Халаджов и Рангел Кацарски. Заради операция в последния момент отпадна Европейската шампионка за жени до 23 години и бронзова медалистка от световното първенство за жени до 23 години Десислава Георгиева. В шампионата ще участва и олимпийската шампионка от 1996 г. и 2000 г. Екатерина Карстен, която ще се състезава в четворката скул на Беларус. В Пловдив голямата конкурентка на нашата Румяна Нейкова ще бъде на 46 години.  ", "date": "2018.09.09", "title": "Световното първенство по гребане беше открито на Античния театър в Пловдив"}
{"url": "http://www.cross.bg/koalitziya-germaniya-partiya-1583402.html", "text": "/КРОСС/ Общата подкрепа за партиите от управляващата в Германия \"широката коалиция\" достигна рекордно ниско, сочи проучване на социологическата агенция Емнид, публикувано днес във в. \"Билд ам зонтаг\". Управляващите партии преживяха тежко лято на вътрешни борби заради имиграцията, които се разпалват отново след протести на привърженици на десницата в източния град Кемниц. Те започнаха след убийството на германец, за което са задържани двама мигранти, отбелязва Ройтерс.Според проучването подкрепата за Християндемократическия съюз (ХДС) на канцлера Ангела Меркел и баварските му съюзници от Християнсоциалния съюз (ХСС) е спаднала с един пункт до 29 на сто. На федералните избори партиите получиха 32,9 на сто от гласовете, припомня Ройтерс.Германската социалдемократическа партия (ГСДП) е загубила 2 пункта, спадайки до 17 на сто. На изборите ГСДП получи 20,5 на сто от гласовете.Общо управляващата коалиция има подкрепа от 46 на сто - най-ниската за правителство на \"широката коалиция\". ХДС, ХСС и ГСДП са управлявали съвместно и преди - от 2005 до 2009 г., както и от 2013 до 2017 година. Подкрепата за антиимигрантската партия \"Алтернатива за Германия\" остава непроменена с 15 на сто. Крайнолявата партия Левите е спечелила 1 на сто, достигайки 10 на сто.Проучването е направено през периода от 30 август до 5 септември. ", "date": "2018.09.09", "title": "Рекордно ниска подкрепа за управляващите в Германия "}
{"url": "http://www.cross.bg/zhivota-bulgariya-ninova-1583413.html", "text": "/КРОСС/ \"На Девети септември отдаваме почит на всички, дръзнали да се изправят срещу фашизма.\" Това написа във Фейсбук лидерът на БСП Корнелия Нинова. Тя подчерта, че антифашистите са мечтали за свобода, борили са се и са давали живота си за нея - в България, в Европа и в света. \"Поклон пред смелостта, вярата и саможертвата им. Нека на днешния ден почетем хората, които посветиха живота си да изградят съвременна България. И да бдим- никога повече да няма фашизъм. Честит празник\", пише още Корнелия Нинова.", "date": "2018.09.09", "title": "Нинова: Нека почетем хората, които посветиха живота си да изградят съвременна България"}
{"url": "http://www.cross.bg/armiya-pametnika-zaharova-1583410.html", "text": "/КРОСС/ На 9 септември паметникът на Съветската армия в София осъмна залят с блажна боя.Бяла боя има върху надписите на фасадата, а долу е излято моторно масло, съобщава БТВ. В района има засилено полицейско присъствие.Миналата година, граждани се събраха на протест пред Паметника на съветската армия в столицата и настояваха монументът да бъде демонтиран. Протестиращите напомниха, че през март 1993 г. Столичният общински съвет е взел решение за демонтаж на паметника, като скулптурните фигури и барелефи бъдат свалени и съхранени в музей на открито.Свързаните с това дейности е трябвало да бъдат разплатени изцяло с дарения от юридически и физически лица, които вече са били събрани за тази цел.Също миналата година, Паметникът на Съветската армия в Пловдив осъмна с нарисувани нацистки символи. Освен свастиките, по паметника са нарисувани и антисемитски лозунги и обидни политически послания. На паметника има и специално послание, отправено към говорителката на руското външно министерство Мария Захарова.Припомняме, по думите на Захарова, този път \"вандалите надминаха себе си - те изписаха на паметника лозунги с открит антисемитски характер\". Тя подчерта още, че този акт бил \"особено циничен в светлината на обстоятелството, че по време на Втората световна война нашите войници успяха да предотвратят депортирането на евреите от България и по този начин да спасят около 50 хил. души от сигурна смърт\". ", "date": "2018.09.09", "title": "Поляха с боя и моторно масло Паметника на съветската армия в София"}
{"url": "http://www.cross.bg/chrome-google-promeni-1583400.html", "text": "/КРОСС/ Домейн разширенията са в основата на интернет адресите и са неотлъчна част от тях. Екипът на браузъра Chrome в Google иска да промени това и обмисля кардинални промени, съобщава онлайн изданието BusinessInsider.Според Google използването на домейн разширения е неудобно и непрактично. Това обърква хората, когато се опитват да открият даден сайт, но не знаят дали той е с домейн .com, .biz., .org или др. Освен това създава възможности за създаване на клонинги на тези сайтове, които да ги злепоставят, да крадат клиенти или да ги мамят.\"Домейните са трудни за четене и е трудно да разбереш коя част от тях вярна и като цяло не мисля, че са добър начин да представят идентичността на даден сайт\", коментира Адриен Портър Фелт един от мениджърите на Chrome в Google пред сп. Wired.\"Искаме да създадем място, където уеб идентичността се разбира от всички. Те да знаят с кого говорят, когато посетят даден сайт и да има как да преценят дали да им имат доверие. Това ще означава големи промени в това как и кога Chrome ще показва адресите на сайтовете, т.нар. URL. Искаме да променим това, за да открием по-добър и правилен начин да предаваме идентичността\", допълва Фелт.Екипът на Chrome все още няма окончателно решение. В момента се разработват няколко идеи. Общата цел е крайното решение да бъде по-сигурно от сегашните методи, но и по-лесно и удобно за потребителите. Фелт допълва, че работата напредва и екипът на Chrome ще представи конкретни предложения в края на тази година или в началото на следващата. ", "date": "2018.09.09", "title": "Google обмисля кардинална промяна на интернет адресите"}
{"url": "http://www.cross.bg/motorist-krustovishte-zagina-1583403.html", "text": "/КРОСС/ Моторист загина при тежка катастрофа на кръстовище в пловдивския жилищен район Тракия. По първоначални данни днес към 10:15 часа на бул. \"Шипка\" джип \"Дайхацу\" предприел завой и отнел предимството на мотоциклет \"Кавазаки\".При удара на място е загинал 54-годишният мъж, управлявал мотора.Колата се е преобърнала по таван при сблъсъка. В нея са пътували 33-годишната шофьорка и трима пасажери. Единият от тях, 74-годишен, е откаран в болница.Водачката не е употребила алкохол, ще бъде тествана и за наркотици.До приключване на огледа движението се регулира от \"Пътна полиция\". Причините за инцидента се изясняват в досъдебно производство ", "date": "2018.09.09", "title": "Моторист загина на кръстовище в Пловдив"}
{"url": "http://www.cross.bg/pytin-osnovavaneto-chen-yn-1583390.html", "text": "/КРОСС/ Руският президент Владимир Путин изпрати поздравителна телеграма до лидера на Северна Корея (КНДР) Ким Чен-ун по повод 70-ата годишнина от основаването на страната, предаде ТАСС, цитирайки Централната корейска телеграфна агенция.\"Приемете искрените ми поздравления по повод 70-ата годишнина от основаването на КНДР\", пише Путин, подчертавайки приятелския характер на отношенията между двете страни. Освен това руският президент изразява увереност, че Пхенян и Москва ще гарантират със съвместни усилия развитието на двустранния диалог и конструктивното сътрудничество в различни области. \"Това отговаря напълно на интересите на народите на нашите страни\" и подпомага укрепването на сигурността и стабилността на Корейския полуостров и в Североизточна Азия като цяло, се добавя в цитираната телеграма.Днес в Пхенян ще се проведе парад по повод 70-ата годишнина от основаването на КНДР. Русия ще бъде представена на парада от председателката на горната камара на парламента Валентина Матвиенко. Вчера тя се срещна с Ким Чен-ун, по време на която предаде лично послание от Путин. Севернокорейският лидер потвърди, че е готов да посети Русия, предаде ТАСС.Празненствата в Северна Корея ще се фокусират върху военния парад и масовите игри, на които ще бъдат показани както усъвършенствани ракети, така и надеждите на Ким Чен-ун за подобряване на икономическото положение, отбелязва Асошиейтед прес. Днешният парад ще се състои в изключително чувствителен момент, когато усилията за намаляване на напрежението със САЩ са в застой след срещата между Ким и американския президент Доналд Тръмп в Сингапур. Вашингтон иска Ким първо да поеме ангажимент за денуклеаризация. Пхенян иска първо да бъде гарантирана сигурността му и да се сключи мирно споразумение, с което да бъде сложен официално край на Корейската война.В този контекст показването на ракетите може да се сметне за нарочна провокация, отбелязва АП.Планираните масови игри включват хора, които държат плакати или танцуват в унисон, демонстрирайки националното единство. Тази година представлението ще има и силна икономическа тема. ", "date": "2018.09.09", "title": "Путин поздрави Ким Чен-ун по повод годишнината от основаването на КНДР "}
{"url": "http://www.cross.bg/vinoto-subitieto-pishtna-1583389.html", "text": "/КРОСС/ По традиция във втората неделя на септември се дава началото на гроздобера в Старосел. И тази година всички любители и професионалисти в създаването на виното ще станат свидетели на пищна церемония, която събира много туристи от страната и чужбина. На 9 септември от 11:00 часа в Комплекс за винен и СПА туризъм „Старосел\"  празникът ще започне с ритуално мачкане на грозде от новата Царица на виното. Сред гостите на събитието ще има много журналисти и светски личности, които ще се потопят в магията на празника.Организаторите на събитието са приготвили много празнични изненади за всички гости на събитието - био-базар, алея на занаятите, конкурс за най-добра обредна питка и представяне на традиционни народни носии от Добруджа, Родопите, Пирински, Тракийски и Шопски региони, са само част от начините, по които ще се чества култа към виното и бог Дионис. Посетителите ще могат да се насладят и на винени дегустации в осъвременения Храм на виното. ", "date": "2018.09.09", "title": "Избират Царица на виното`2018 на пищна церемония в Старосел"}
{"url": "http://www.cross.bg/mobility-electro-elektromobili-1583392.html", "text": "/КРОСС/ Автопремиери, хитови модели и една огромна изненада очакват посетителите на първото специализирано изложение за електромобили в България ELECTRO MOBILITY EXPO 2018. Ексклузивното събитие, което ще се проведе от 13 до 16 септември в Sofia Ring Mall, ще събере на едно място най-добрите модели електромобили на световните автопроизводители, хибриди и цялата широка гама електрически превозни средства - от лекотоварни модели до мотопеди и велосипеди. Сред големите изненади на международното изложение са премиерите на нови електромобили, както и пазената засега в тайна сензация, която ще бъде показана в мола в полите на Витоша. Посетителите на ELECTRO MOBILITY EXPO ще могат да видят и да тестват лично хитовите модели на големите електромобилни лидери, Hyndai, Nissan, Jaguar, VW, KIA, Renault и много други. Очакват ги и атрактивни демонстрации. Също така ще научат за постиженията и перспективите пред сектора в специализираната конферентна сесия, на която водещи производители и експерти ще обменят идеи и информация, ще представят и ще разработват съвместно устойчиви концепции за интегриране на умните технологии и възобновяемитеенергийниизточници в областите транспорт, логистика, инфраструктура, промишлено производство, чист въздух, умни мрежи, умни градове. Продажбите на електромобили в Европа бележат рекорден 42 процентов ръст през тази година в сравнение с 2017, заради което се очаква голям интерес към ELECTRO MOBILITY EXPO.Това е поредното събитие, с което Sofia Ring Mall затвърждава имиджа си на топ локация, в която постоянно се случват ексклузивни събития, предоставящи неповторими преживявания на клиентите.ELECTRO MOBILITY EXPO, чието мото е „Предизвикай бъдещето\", се провежда под патронажа на министъра на околната среда и водите Нено Димов.Входът за 4-дневното изложение в Sofia Ring Mall е безплатен. На него ви очакват много приятни изненади и награди. Още подробности за ELECTRO MOBILITY EXPO можете да научите на ", "date": "2018.09.09", "title": "Премиери и хитови модели на първото в България изложение за електромобили ELECTRO МOBILITY ЕXPO"}
{"url": "http://www.cross.bg/promeni-klimatichnite-klimata-1583391.html", "text": "/КРОСС/ Хиляди участваха снощи в протест в Сан Франциско срещу климатичните промени, предаде Франс прес. В акцията участваха протестиращи от целия щат Калифорния и други части на САЩ. Протестите изпращаха две послания: за ускоряване на прехода към възобновяема енергия вместо изкопаеми горива и за защита най-уязвимите от климатичните промени.Много от лозунгите бяха политически и насочени конкретно срещу президента на САЩ Доналд Тръмп, който изтегли страната от Парижкото споразумение за климата и опитва да премахне нормите за защита на околната среда от времето на предишния президент Барак Обама.Движението, наречено \"Да се надигнем за климата\" (Rise for climate), организира общо към хиляда акции в стотина страни, в момент, когато светът се подготвя за 24-ата световна конференция за климата (COP24). Десетки хиляди участваха в протестите, организирани по цял свят от Банкок до Сан Франциско. Според сайта на неправителствената организация за борба с климатичните промени 350.org само във Франция в протестите са участвали 115 000 души, от които 50 000 в Париж.Американският щат Калифорния си поставя амбициозни цели за намаляване на емисиите на парникови газове през следващите 30 години. На 12 септември в Сан Франциско ще започне Световната среща на върха на градовете и предприятията за климата, организирана от губернатора на Калифорния в отговор на антиекологичната политика на Доналд Тръмп. ", "date": "2018.09.09", "title": "Хиляди излязоха на протест в Сан Франциско срещу климатичните промени "}
{"url": "http://www.cross.bg/mikrodvigateli-ychenite-tabletki-1583393.html", "text": "/КРОСС/ Учените от Съединените щати създадоха таблетки с микродвигатели, които бързо освобождават лекарството при поглъщане. Това съобщиха от списание АЦС Нано.Таблетките представляват многослойни сферични частици. Микромоторът в „умните\" капсули се състои от магнезий и реагира в реакция със солна киселина, разясни МИР24. От преждевремен контакт с агресивната среда на стомаха го защитава титановия диоксид.Засега методът е тествани само върху лабораторни мишки. Изследванията са доказали ефективността на този метод.За това какви заболявания ще бъдат лекувани с таблетките с микродвигатели, все още не е известно. ", "date": "2018.09.09", "title": "Учените създадоха „умни“ таблетки с микродвигатели"}
{"url": "http://www.cross.bg/krimskiya-most-kran-1583394.html", "text": "/КРОСС/ Кран се вряза в основите на Кримския мост, който бе затворен за движение за няколко часа, съобщи РИА Новости. Кранът бил отнесен в морето от буреносните ветрове в района и течението го запратило направо към един от носещите стълбове на моста.При инцидента няма пострадали, а щетите по самото съоръжение не са големи и бяха отстранени своевременно, съобщиха от Гражданска защита.В Керченския проток в събота се разрази мощна буря, която предизвика истински транспортен хаос. 19-километровият мост, свързващ Кримския полуостров с континенталната част на Русия, бе официално пуснат в експлоатация през май.", "date": "2018.09.09", "title": "Кран се вряза в основите на Кримския мост "}
{"url": "http://www.cross.bg/godina-sveta-evreiiskiya-1583395.html", "text": "/КРОСС/ Тази вечер еврейската общност посреща Новата 5779 година. Празникът започва вечерта, тъй като в еврейския календар дните се отброяват не от настъпването на утрото и не от полунощ, а от залез слънце. Летоброенето се води от сътворението на света, а датата се определя по лунния еврейски календар през есента - в първите два дни от еврейския месец тишри. На еврейската Нова година няма фойерверки, паради, карнавали и пиршества. Навсякъде по света те се събират в своите синагоги, за да се молят за мир, съгласие и здраве.Има предание, че в дните на Рош Ашана Бог отбелязва в Книгата на живота каква съдба очаква през идващата година всеки човек. Новогодишният празник е и време за анализ и равносметка. На този ден хората си подаряват подаръци и изпращат поздравителни картички на тези, които са далеч. Празничната вечеря започва с традиционния сладък хляб хала и резенчета ябълки, потопени в мед. Ябълката е символ на забранения плод и грехопадението, а медът на обетованата земя, в която текат \"мед и мляко\". На трапезата се нареждат общо седем блюда, които се свързват със здравето, щастието и благополучието на семейството.От 19 ч. тази вечер в Синагогата \"Цион\" в Пловдив ще има тържествена служба, на която са поканени представители на всички вероизповедания и приятели на общността в града под тепетата, съобщи председателят на \"Шалом\" в града г-н Светлозар Калев. Характерни за новогодишните служби са тръбенето с шофара (рог от овен) и четенето от Тората (първата и основна част на Библията). От този ден започват десетте дни на покаяние, които предшестват еврейския празник Йом Кипур.", "date": "2018.09.09", "title": "Тази вечер отбелязваме 5779 години от сътворението на света"}
{"url": "http://www.cross.bg/simeonov-siderov-vetko-1583397.html", "text": "/КРОСС/ Волен Сидеров алармира, че близки до бизнесмена Ветко Арабаджиев съветват вицепремиера Валери Симеонов. Председателят на парламентарната група на Обединени патриоти каза това в коментар по повод акциите на колегата си по морските курорти и конфликта му заради тях с министъра на туризма Николина Ангелкова.\"Валери Симеонов по-скоро може би е подвеждан от съветници. Част от този кръг, това ядро на Ветко Арабаджиев, някои от тях са и в политическия съвет на вицепремиера Симеонов. Николчев, например. Самият Симеонов не мога да кажа дали е част или е подведен от съветници, които обаче са вързани с Ветко Арабаджиев и търсят реванш, тъй като им бяха отнети определени територии на Черноморието. Те използваха това, че Валери Симеонов е напорист, енергичен - в добрия смисъл на думата. Използваха това, но в неправилна посока\", заяви Сидеров в предаването \"Събуди се\" по Нова телевизия.Той коментира и трите поискани и подадени оставки на министрите Валентин Радев, Николай Ненков и Ивайло Московски, които предизвикаха трусове в управляващата коалиция.\"По оставките нямаме единна позиция. Каракачанов и Симеонов смятат, че и тримата министри не трябва да подават оставки. Аз смятам, че това е преценка на премиера и има повече информация кого да смени. Ние ще му се доверим. На мястото на Борисов аз бих сменил абсолютно всички министри, защото нито един от тях не стана да каже, че декларацията на НФСБ е клеветническа и тенденциозна. Никой не защити собственото си място в правителството\", каза лидерът на \"Атака\".\"Декларацията на НФСБ, в която се твърди, че премиерът е едноличен управник и едва ли не диктатор, е абсурдна и това не е вярно. От страна на \"Обединени патриоти\" имаше доста кадрови предложения и назначения и всичко това беше приемано с разбиране от страна на премиера\", допълни Сидеров.По думите му не е нужно Борисов да консултира всяка една промяна в неговата квота.\"Като капитан на отбора е в правото си да сменя играчи. Важното е да се върви напред\", допълни Сидеров.Той обърна внимание на съществуващия според него риск патриотите да се обезличат в коалицията.\"Живеем в едно махленско дребнотемие. В Европа стават генерални промени. За първи път пристига представител на Белия дом и казва, че иска да обедини националистическите партии. Термин, който беше табу до преди няколко години. Той казва, че национализмът е бъдещето на Европа. Всичко това минава край ушите ни все едно го няма\", каза Сидеров.Той предложи вниманието да се насочи към важни въпроси като икономиката, доходите на населението, енергийните проекти и миграцията.   ", "date": "2018.09.09", "title": "Волен Сидеров: Хора на Ветко Арабаджиев съветват Валери Симеонов"}
{"url": "http://www.cross.bg/chasa-bratskata-tzvetya-1583398.html", "text": "/КРОСС/ Градският съвет на БСП - София, организира тържествено честване на 9-ти септември, съобщиха от пресцентъра на ГС на БСП - София. Програмата включва поднасяне на цветя на паметника на Незнайния воин в 17.00 часа. В 17.10 часа ще бъдат поднесени цветя на възстановената паметна плоча на Марин Боев до алпинеума в Княжеската градина, а в 17.20 часа - на паметника на Съветската армия.В събитията ще участват народни представители и общински съветници.В 17.30 часа от паметниците на Васил Левски и Христо Ботев в Борисовата градина ще тръгне шествие към Братската могила.В 18.00 часа започва тържественият митинг на Братската могила. ", "date": "2018.09.09", "title": "БСП организира тържествено честване на 9 септември в столицата"}
{"url": "http://www.cross.bg/parada-chen-yn-osnovavaneto-1583396.html", "text": "/КРОСС/ Военен парад по повод 70-ата годишнина от основаването на Северна Корея (КНДР) се състоя в столицата Пхенян, предадоха Асошиейтед прес и ТАСС. По оценки на агенция Йонхап в парада са участвали 10 000 военни от Корейската народна армия. Показани бяха и артилерийски системи, танкове и друга бойна техника, но не и междуконтинентални балистични ракети, нито балистични ракети с малък и среден обсег. В самата столица Пхенян не бяха забелязани плакати, възхваляващи значението на ядрените и ракетните разработки за КНДР, отбелязва японската агенция Киодо. Според експертите това е опит да не се нажежава атмосферата на фона на опитите за диалог със САЩ. Демонстрацията на междуконтинентални балистични ракети на 8 февруари на парада по повод 70-ата годишнина от основаването на севернокорейската армия предизвика негативната реакция на Япония и западните страни. Освен това лидерът на КНДР Ким Чен-ун днес не произнесе реч. Вместо него това направи председателят на парламента Ким Йон-нам, който наблегна на икономическите цели на режима, а не на ядрената му сила. Това показва, че новата стратегия на Ким Чен-ун е да сепостави ударение върху развитието на икономиката, отбелязва АП, като посочва, че икономиката беше важна част и от концерта, организиран в навечерието на годишнината за чужди дипломати и журналисти. На парада присъстваха председателката на горната камара на руския парламент Валентина Матвиенко и председателят на китайския парламент Ли Чжаншу, специален представител на президента Си Цзинпин. В края на парада Ким Чен-ун се ръкува с него.Снимка: AP", "date": "2018.09.09", "title": "10 000 военни участват в парада по случай 70-ата годишнина от основаването на Северна Корея"}
{"url": "http://www.cross.bg/moneti-bili-rimska-1583409.html", "text": "/КРОСС/ Съкровище от златни монети беше открито край езерото Комо, съобщи MICEtimes.Находката е била открита при разкопки в центъра на град Комо. Открити са били няколкостотин монети от епохата на късната Римска империя. Вероятно те са по-стари от 1500 години.Монетите са били открити в съд с уникална форма. Експерти вече са извадили 27 монети от амфората и са ги изпратили за проучване в Милано.Все още не е оценена реалната историческа и културна значимост на откритието. Предполага се че в съда може да има монети от различни епохи.От Италианското министерство на културните дейности, културното наследство и туризма определиха находката като изключително важна. Очаква се монетите да имат висока стойност. ", "date": "2018.09.09", "title": " Откриха древно съкровище от епохата на късната Римска империя"}
{"url": "http://www.cross.bg/dodon-prezidentut-katastrofata-1583430.html", "text": "/КРОСС/ Президентът на Молдова Игор Додон е претърпял катастрофа и е откаран в болница, предаде БГНЕС. Състоянието на държавния глава не е сериозно. Той е получил няколко охлузвания и одрасквания. Пътният инцидент е станал близо до град Страсен, разположен на около 50 километра северозападно от столицата Кишинев.Кадри от катастрофата показват два напълно смачкани автомобила от кортежа на президента. Съобщава се, че шофьорът на друг автомобил, участник в катастрофата, също е леко ранен.43-годишният Додон е начело на бившата съветска република от декември 2016 година. ", "date": "2018.09.09", "title": "Президентът на Молдова е в болница след катастрофа"}
{"url": "http://www.cross.bg/parada-phenyan-kndr-1583422.html", "text": "/КРОСС/ Военен парад по повод 70-ата годишнина от основаването на Северна Корея (КНДР) се състоя в столицата Пхенян, предадоха Асошиейтед прес и ТАСС. По оценки на агенция Йонхап в парада са участвали 10 000 военни от Корейската народна армия. Показани бяха и артилерийски системи, танкове, БТР-и, както и друга по-лека бойна техника, но не и междуконтинентални балистични ракети, нито балистични ракети с малък и среден обсег.Забелязан бе танкът Chonma-ho, който е севернокорейско производство. Двигателят е с мощност от 750 к.с. Оръдието е 115-милиметрово, а по купола е монтирана лека реактивна броня. Общите оценки са, че макар и преминал през модернизации, танкът вече е морално остарял.По-модерният танк Pokpung-ho също \"дефилира\" в Пхенян. Той разполага с елементи от Т-62 и Т-72 и китайския Type 85. Севернокорейците са разработили танка след слабите резултати на експортните версии на Т-72 във Войната в Залива от 1991 г. Смята се, че този танк е най-маневреният и модерен в арсенала на КНДР. Машината има версии с 115 мм и 125 мм оръдие, като са налични инфрачервени визйори и система за лазерно прицелване. Двигателят е с мощност над 1100 к.с. В предната част на купола има реактивна броня.Самоходната артилерийска установка Chuch'e-Po също бе показана на парада. Тя има 152-милиметрово оръдие, като шасито ѝ е взето от Chonma-ho.На парада бе показана и севернокорейски мобилен ПВО комплекс, който прилича на комбинация между Бук и С-300. Според западните анализатори, развитието в ракетните технологии на КНДР най-вероятно им е позволило да създадат сравнително адекватен зенитно ракетен комплекс.Показани бяха още няколко броя от щурмовият изтребител Су-25, а мнозина от пехотинците бяха облечени в нови камуфлажни униформи и по-модерни каски.В самата столица Пхенян не бяха забелязани плакати, възхваляващи значението на ядрените и ракетните разработки за КНДР, отбелязва японската агенция Киодо.Освен това лидерът на КНДР Ким Чен-ун днес не произнесе реч. Вместо него това направи председателят на парламента Ким Йон-нам, който наблегна на икономическите цели на режима, а не на ядрената му сила. Това показва, че новата стратегия на Ким Чен-ун е да сепостави ударение върху развитието на икономиката, отбелязва АП, като посочва, че икономиката беше важна част и от концерта, организиран в навечерието на годишнината за чужди дипломати и журналисти.На парада присъстваха председателката на горната камара на руския парламент Валентина Матвиенко и председателят на китайския парламент Ли Чжаншу, специален представител на президента Си Цзинпин. В края на парада Ким Чен-ун се ръкува с него.Снимка: AP/БТА\n\t\t\t\t\t", "date": "2018.09.09", "title": "Пхенян демонстрира военна мощ на парада по повод 70-годишнината си (видео, снимки)"}
{"url": "http://www.cross.bg/postradaha-detza-kola-1583378.html", "text": "/КРОСС/ Четирима пострадаха при сблъсък на трамвай с лека кола в района на \"Овча купел\", съобщи БНТ.По информация на центъра на Спешна помощ, три от пострадалите са деца, едното от тях е с със съмнения за комоцио, другите две с охлузвания.Четвъртият пострадал е шофьорът на автомобила, който е отказал медицинска помощ.", "date": "2018.09.09", "title": "Катастрофа между кола и трамвай в София, три деца пострадаха "}
{"url": "http://www.cross.bg/dyshi-novoto-sblusutzi-1583385.html", "text": "/КРОСС/ Напрежението в около споразумението за новото име на Македония доведе до ескалиране на напрежението в Гърция. Арена на сблъсъци стана Солун, чиито граждани имат притеснения за евентуални територални претенции на Скопие.При демонстрацията тази нощ са участвали повече от 15 000 души. До крайни мерки се е стигнало заради група маскирани мъже, които са нападнали органите на реда с камъни. От своя страна полицаите отговорили със светошумови гранати и сълзотворен газ. По информация на гръцките медии има един задържан, както и няколко души, които са получили проблеми с дишането.Въпреки че местната полиция е била подкрепена от агенти на ФБР, се е стигнало и до други инциденти в града. ", "date": "2018.09.09", "title": "Среднощни сблъсъци в Солун заради новото име на Македония"}
{"url": "http://www.cross.bg/chasa-dvizhenieto-tynel-1583420.html", "text": "/КРОСС/ Лек автомобил се е самозапалил след изхода на тунел \"Топли дол\" на магистрала \"Хемус\", съобщиха от МВР.Сигналът за инцидента, който е станал на около 50 метра след съоръжението в посока София, е подаден около 14.45 часа.Колата е с газова уредба, като към мястото са насочени екипи на пожарната, които са предприели гасителни действия. За щастие няма пострадали.Междувременно районът бе отцепен от пътни полицаи, които още преди тунела пренасочваха движението на моторните превозни средства през Врачеш по стария път. Автомобилът бе изтеглен в крайна дясна лента, а минути след 16 часа движението по магистралата бе възстановено.Пътна полиция съобщава и за интензивен трафик по главен път Е-79 в участъка между ГКПП-Кулата-Симитли и напомня на водачите да шофират с особено внимание и съобразена с обстановката скорост. ", "date": "2018.09.09", "title": " Кола пламна на изхода на тунел \"Топли дол\" и спря трафика"}
{"url": "http://www.cross.bg/mesta-malko-prevalyavaniya-1583382.html", "text": "/КРОСС/ От понеделник ни очаква приятно есенно време. Ще има и слънце, както и малко облаци. Първите два дни ще бъде малко по-хладно. Максималните температури ще са между 23 и 28 градуса.Към края на седмицата отново ще се затопли и температурите на места ще надхвърлят 30 градуса.На места ще има слаби и краткотрайни превалявания - главно в източната половина на страната и планинските райони.Около 22 септември времето ще е по-променливо, с по-голяма вероятност за превалявания. Има обае и шанс да няма дъжд. ", "date": "2018.09.09", "title": "Какво време ни очаква през новата работна седмица?"}
{"url": "http://www.cross.bg/provintziya-byntovnitzite-vklyuchitelno-1583379.html", "text": "/КРОСС/ Руски самолети и лоялни към сирийското правителство сили бомбардираха провинция Идлиб, очаквана прелюдия към сухопътна офанзива срещу последния бастион на бунтовниците в Сирия, предаде Франс прес.Това са \"най-интензивните\" въздушни удари от 10 август. По данни на директора на Сирийския център за наблюдение на правата на човека Рами Абдел Рахман в резултат на артилерийския обстрела и въздушните бомбардировки, включително с варелни бомби, са загинали най-малко 9 мирни граждани, включително две деца.Бомбардировките са ескалация на кампанията. Режимът на Башар Асад и Москва заплашват от месеци да започнат операция срещу контролираната от бунтовниците провинция, граничеща с Турция, която подкрепя бунтовниците.", "date": "2018.09.09", "title": "Започна бомбардировка на сирийската провинция Идлиб "}
{"url": "http://www.cross.bg/momenta-osnovnite-trafik-1583428.html", "text": "/КРОСС/ Натоварено е движението по основните пътища у нас в последния почивен ден, предупреждават от МВР. Най-големи колони от автомобили се образуват по пътя Благоевград -София.Към момента е натоварен трафикът в района на Владая, съобщиха от МВР. В по-късните часове на деня се очаква всички ходове на столицата да бъдат изключително натоварени и трафикът да бъде засилен, каза инспектор Петър Соколов от Пътна полиция:\"Към момента по данни на дежурната част на МВР имаме засилен трафик по основните направления от републиканската пътна мрежа. Най-голямо е натоварването на контролно пропускателните пунктове с Гърция, като най-голям трафик има на ГКПП \"Кулата\".\"Екипи на Столичната дирекция на вътрешните работи в момента са разположени на всички входно-изходни артерии на София и на по-големите кръстовища. При засилване на трафика, ще се премине на ръчно регулиране, обясниха от МВР. Инспектор Соколов обясни, че от сутринта на територията на страната са станали три тежки катастрофи в Габрово, Монтана и Пловдив. ", "date": "2018.09.09", "title": "Засилен трафик по основните пътища у нас в последния почивен ден"}
{"url": "http://www.cross.bg/dyshi-zhekov-razgrad-1583380.html", "text": "/КРОСС/ Многопрофилната болница в Разград остава пълна с пострадали от вчерашната тежка катастрофа между бус със самодейци и камион на пътя между Разград и Благоево. Вчера бяха приети 18 души, от които трима са били изписани, каза в ефира на bTV директорът на лечебното заведение д-р Гечо Жеков.Най-тежко е състоянието на 82-годишен мъж, който има кръвоизлив в главата. Консултиран е с неврохирург от Варна и днес ще бъде транспортиран до морската ни столица за последващи интервенции.Освен него 3 жени са в тежко състояние, като една е с руптура на черен дроб и далак. Утре ще бъде оперирана пострадала с фрактура на бедро.„Всички екипи бяха налице и успяхме да се справим учудващо добре - 18 човека в спешно отделение на носилки, картината не е много лицеприятна\", откровен беше д-р Жеков.  ", "date": "2018.09.09", "title": "15 души остават за лечение след катастрофата в Разградско"}
{"url": "http://www.cross.bg/ochakva-granichnite-tapi-1583383.html", "text": "/КРОСС/Засилен трафик по пътищата на страната се очаква в днешния последен ден от дългия уикенд, който мнозина си направиха с почивния 6 септември и ден отпуска в петък.Тази сутрин на „Кулата\" беше спокойно и даже преобладаваха колите, пътуващи към Гърция, но се очаква положението да се промени драстично. Само в деня на Съединението 50 000 коли с 200 000 души минаха през пункта в посока южната ни съседка. Вероятно ще има километрични опашки при „Промахон\".Някои се опитаха да ги избегнат с отпътуване вчера, което доведе до тапи преди Сандански, където трафикът от път Е79 преминава към АМ „Струма\".Днес граничните проверки ще са възможни най-бързи, а полицията ще предприеме допълнителни мерки срещу недобросъвестните шофьори - включително и срещу карането в аварийна лента, което вече е строго забранено. ", "date": "2018.09.09", "title": "Очакват се километрични тапи по граничните пунктове"}
{"url": "http://www.cross.bg/kmet-rysiya-partiya-1583384.html", "text": "/КРОСС/ Повече от 4500 вида избори и местни референдуми са насрочени днес в 80 субекта на Руската федерация. Жителите на 7 едномандатни избирателни района ще  определят представителите си в Държавната дума.Гласуването започна още снощи на полуостров Чукотка, където хората избират губернатор на автономния регион. Минути след полунощ отвориха врати и избирателните участъци в Магаданската област, а малко по-късно и в Приморския край, Якутия и Хабаровския край. Московчани гласуват за кмет на столицата. Общо петима кандидати участват в надпреварата: Михаил Балакин, безпартиен, издигнат от „Съюза на гражданите\", Вадим Кумин, също безпартиен, но издигнат от Комунистическата партия, Михаил Дегтярьов от Либерално-демократическата партия на Владимир Жириновски, Иля СвирИдов от лявоцентристката формация „Справедлива Русия\" на Сергей Миронов и настоящият кмет Сергей Собянин, подкрепен от управляващата пропрезидентска партия „Единна Русия\". Общоруският център за изучаване на общественото мнение прогнозира категорична победа на Собянин с над 60% подкрепа. Той стана кмет на Москва през 2010-та, когато замени на поста Юрий Лужков. За новините от Москва. ", "date": "2018.09.09", "title": "Русия се произвеждат избори на различни равнища в 80 региона"}
{"url": "http://www.cross.bg/kolata-peshehodtzi-avtomobil-1583386.html", "text": "/КРОСС/ Автомобил Фолксваген Поло се е врязал в група пешеходци на \"Новочеркаския булевард\" в Москва. При инцидента са пострадали общо деветима, като един е загинал, предаде ТАСС, позовавайки се на източник от спешните служби на руската столица.Шофьорът умишлено е насочил колата към групата пешеходци след конфликт в близко кафене.По предварителни данни в кафене на \"Новочеркаския булевард\" няколко мъже се скарали. Единият от тях се обидил, излязъл на улицата, седнал зад волана на колата и изчакал докато другите участници в конфликта напуснат заведението.След това той връхлетял с колата, съобщи местната полиция и уточни, че участниците в инцидента са граждани на Киргизстан.Сред пострадалите е младеж на 17 години.  ", "date": "2018.09.09", "title": "Автомобил налетя на пешеходци в Москва, един загина"}
{"url": "http://www.cross.bg/miliarda-dolara-rysiya-1583387.html", "text": "/КРОСС/ През август международните златно-валутни резерви на Русия са се увеличили с 2,58 милиарда долара и към 1 септември са станали 460,62 милиарда долара, съобщиха от Руската централна банка, цитирана от факти.бг.Към 1 август резервите са били 458,03 милиарда долара.Международните резерви на Русия са високоликвидни чуждестранни активи, с които централната банка и правителството разполагат към отчетната дата.Те се състоят от чуждестранна валута, специални права на тираж - валутата на Международния валутен фонд (МВФ), резервна позиция в МВФ и монетарно злато. ", "date": "2018.09.09", "title": "Резервите на Русия достигнаха $460 милиарда "}
{"url": "http://www.cross.bg/drygi-dulgoletieto-vida-1583388.html", "text": "/КРОСС/ Учени от Института по еволюционна биология в Испания определиха генни различия, които позволяват на хората да живеят по-дълго от други представители на приматите, съобщи Сайънс алърт.Учените са анализирали мутации в ДНК сред различни примати, за да установят кои генни вариации осигуряват преимущество на Хомо сапиенс, що се отнася до дълголетието. Смята се, че въпросните гени позволяват също на вида да живее достатъчно дълго, за да се сдобие с голямо потомство. Учените освен това открили статистическа закономерност между максималната продължителност на живота и други характеристики на жизнения цикъл, които допринасят за доброто здраве и оцеляването.Оказало се, че само три вида превъзхождат по дълголетието си останалите примати - човекът и два вида макаци. Тези животни станали еталон за сравнение на генни последователности.Учените идентифицирали 25 вариации в ДНК, които се развили отделно едни от други у всеки вид. Те констатирали, че гените са свързани с функционирането на сърдечносъдовата система, по-специално със зарастването на рани и съсирването на кръвта. Специалистите са на мнение, че съществуват и други генетични фактори, които определят продължителността на живота. За откриването им ще са нужни нови изследвания с повече видове маймуни.", "date": "2018.09.09", "title": "Учени откриха нова причина за дълголетието "}
{"url": "http://www.cross.bg/oktomvri-elen-kralyat-1583335.html", "text": "/КРОСС/ Магичната трагикомедия \"Кралят Елен\" ще даде начало на новия сезон в Театър Азарян на 21 септември от 19:00 часа. На тази дата спектакълът отбелязва и една година от създаването си и ще отпразнува рождения си ден в \"луксозния си кръгъл дом\", както екипът на постановката ласкаво описва театралната зала.За \"Кралят Елен\" 2018-та година беше изключително успешна, изпълнена с много отличия, награди и гостувания на престижни събития.\"Кралят Елен\" откри Софийски театрален салон през март тази година, а през юни закри международния театрален фестивал \"Варненско лято\". На 17 септември пък, талантливият екип ще е част от международния фестивал \"Сцена на кръстопът\" в Пловдив.В \"Кралят Елен\" една пътуваща тетатрална трупа увлича напълно артисти и зрители и не след дълго класическият текст ги потапя в приказна магическа история.В спектакъла участват: Августина-Калина Петкова, Борис Кашев, Боян Арсов, Веселин Петров, Елена Нацариду/ Елена Иванова, Ненчо Костов Весела Петрова/Калина Георгиева и Стелиан Радев. Изработката на маски и визуална среда са дело на Елена Нацариду, Августина-Калина Петкова и Ада Паунова. Режисьор е Анастасия Събева.Програмата на Театър Азарян продължава със силни заглавия и през октомври, когато ще може да видим спектаклите: \"Ако нямах лоши сънища\" на Лилия Абаджиева (6 октомври), \"За теб\" с участието на Христо Мутафчиев и Станимир Гъмов (12 октомври), \"Корабът Нощ\" с Татяна Лолова, Цветана Манева, Пламена Гетова и Петя Силянова (14 октомври), \"Кралят Елен\" (на 18 октомври), \"В очакване на Годо\" с Деян Донков и Иван Бърнев (20 октомври), както и танцовият спектакъл \"(ДЕЗ)Интеграция\" (на 27 октомври).Снимка: НДК, фотограф: Орлин Огнянов ", "date": "2018.09.09", "title": "\"Кралят Елен\" открива новия сезон в Театър \"Азарян\" "}
{"url": "http://www.cross.bg/remont-samokov-dypnitza-1583376.html", "text": "/КРОСС/ Протест ще затвори пътя Самоков - Дупница днес с искане за ремонт на отсечката, която свързва магистралите „Тракия\" и „Струма\". Пътят е пропаднал от двете страни и тежкотоварните автомобили се движат по средата на платното, а наред с това асфалтът е осеян с дупки, каза за Дарик един от организаторите на недоволството Илиян Чалгънов.Протестиращите ще се съберат в 13 часа в Самоков на паркинга пред зала „Арена\" и ще потеглят към центъра на село Клисура, където в 14 часа планират да блокират пътя.Пътят Самоков - Дупница е опасен, тъй като от 30 години не е правен основен ремонт. Отсечката свързва две магистрали. Движението по нея е интензивно, като голяма част от трафика е тежкотоварен, посочи Илиян Чалгънов.Агенция „Пътна инфраструктура\" (АПИ) реагира, като съобщи, че програмата й включва рехабилитация на пътя Дупница - Клисура - Самоков. В момента се провеждат обществени поръчки за избор на изпълнители за строителството и надзора. Предстои отваряне на ценовите оферти, а строителните работи ще започнат след приключването на тръжната процедура и подписването на договори с избраните изпълнители.Отговорът на пътната агенция обаче не промени намеренията на протестиращите. Илиян Чалгънов заяви, че за плановете за ремонт се говори отдавна, но все още нищо не се е случило: \"От миналата година имахме обещания от АПИ, че ще има ремонт. Беше открита обществена поръчка, впоследствие беше обжалвана, след това отново беше стартирана и процедурата с избора на изпълнител се протака вече няколко месеца. А вече идва и зимата, което означава, че ремонт няма да има и тази година\".", "date": "2018.09.09", "title": "Протест затваря пътя Самоков - Дупница, за пореден път хората искат ремонт "}
{"url": "http://www.cross.bg/abhaziya-siriya-premierut-1583375.html", "text": "/КРОСС/ Премиерът на Абхазия Генадий Гагулия е загинал при пътнотранспортно произшествие късно в събота, при завръщането си от Сирия. Това обяви на уебсайта си абхазкото правителство, цитирано от \"Скай нюз - Арабия\". В изявлението се посочва, че инцидентът е станал по пътя между Южна Русия и Сухуми в сепаратисткия регион.ТАСС съобщи, че Гагулия се е връщал от посещение в Сирия и цитира говорител на правителството, според когото шофьорът на автомобила и охранителите на премиера не са били ранени. През май Сирия призна независимостта на отцепилите се от Грузия Южна Осетия и Абхазия и установи с тях дипломатически отношения.", "date": "2018.09.09", "title": "Премиерът на Абхазия е загинал в катастрофа"}
{"url": "http://www.cross.bg/hydozhnika-chirpan-nikola-1583377.html", "text": "/КРОСС/ Урната с праха на художника Никола Манев ще бъде положена в двора на неговата Художествена галерия в ЧирпанРитуалът ще започне в 9.00 часа. Датата е избрана от семейството на твореца. Така ще бъде изпълнено предсмъртното желание на художника да бъде погребан в града на своите родители Чирпан, където прекарал щастливо детство. Той е почетен гражданин на Чирпан от септември 1998 година.Големият български художник Никола Манев почина на 26 август в Париж. Роден е в Пазарджик, отрасъл в Чирпан, завършва художествената гимназия в София, а през 1962 г. е приет във френската Академия по изящни изкуства, където завършва „живопис\" в класа на проф. Морис Брианшон. Тогава се установява в Париж, в ателие в Ил Сен Луи, но през целия си живот обикаля света и трупа впечатления за своите платна.Манев има зад гърба си над 137 самостоятелни изложби в цял свят и множество групови изложби и биеналета. Над 3000 негови творби са притежание на държавни и частни колекции и музеи в над 30 страни по света.", "date": "2018.09.09", "title": "Прощаваме се с художника Никола Манев "}
{"url": "http://www.cross.bg/telegraf-pishe-vestnikut-1583373.html", "text": "/КРОСС/ Пенсионерски хор от силистренското село Срацимир е в болница, след като бусът му се преобърна в дере край Разград в катастрофа. Самодейците отивали на събор в поповското село Садина. Возилото било оборудвано с колани, но пътниците не ги били сложили, пише по темата .Изданието акцентира и на казаното от вицепремиера Красимир Каракачанов, че оставките на министъра на транспорта Ивайло Московски, на регионалното развитие Николай Нанков и на вътрешните работи Валентин Радев заради инцидента в Своге бяха прибързани. Според Каракачанов тримата нямат лична вина за трагедията, при която загинаха 17 души, пише още вестникът.Бизнесменът Миню Стайков и шуреят му да останат в ареста. Това реши след близо тричасово заседание Специализирания наказателен съд. Освен тях в килията остава синът на кмета на Карнобат Георги Димитров - Иван, информира в публикация За идеята на столичната колегия на Българския лекарски съюз за създаване на Фонд за подпомагане на млади лекари, които да се обучават в чужди болници, докато специализират, пише 24 часа. Приоритети за избора на специализанти за обмен в чужбина ще са областите, е които има дефицит на кадри, обяснява вестникът.   Шопската салата е създадена от български майстор - готвачи през 1955 година, съобщава Телеграф и уточнява, че един от майсторите напълнил голяма метална чаша за шампанско, с нарязани домати, краставици, печени чушки, лук и я обърнал в чиния, при което се получил малък купол. Върху нгео настъргали сирене, разказва пред Телеграф доайенът на българския туризъм Петър Дойчев. ", "date": "2018.09.09", "title": "Преглед на печата на 9 септември"}
{"url": "http://www.cross.bg/septemvri-data-bulgariya-1583381.html", "text": "/КРОСС/ На 9 септември се навършват 74 години от най-противоречивата дата в най-новата история на България, която продължава да разделя българското общество.За мнозина тази дата е свързана с коренна промяна - премахване на капиталистическия строй и изграждането на едно по-справедливо социално общество - комунистическото. За други 9 септември е черна дата, кървав преврат, довел до ликвидирането на демокрацията и частната собственост, почернил живота на стотици хиляди българи.В нощта на 8 срещу 9 септември 1944 г. е свалено правителството на Константин Муравиев и на власт идва правителство на Отечествения фронт, начело с Кимон Георгиев. Отечественият фронт взема властта в България с помощта на силите на Трети Украински фронт на Червената армия. След тази дата настъпва мащабна политическа, икономическа и социална промяна в българското общество. България скъсва с хитлеристка Германия и попада в съветската сфера на влияние.Събитията на 9 септември са последвани от вълна на насилие. Тези масови беззакония продължават няколко месеца и са постепенно поставени под контрол от властите със създаването на т.нар. \"Народен съд\" в края на 1944 г. Според различни оценки броят на убитите през този период е между 20 000 и 40 000 души. Осъдените на смърт от т. нар. \"Народен съд\" са 2730 души - министри, депутати, журналисти, банкери, кметове, свещеници, земевладелци, учители.Събитията от 9 септември 1944 г. все още не са получили единодушната оценка на историците. В историографията отпреди 1971 г. по пропагандни причини се твърди, че това е \"народно въстание\". Оттогава до 10 ноември 1989 г. събитията на тази дата получават определението \"социалистическа революция\". След политическата промяна от 1989 г. събитието е определяно като \"военен преврат\".", "date": "2018.09.09", "title": "9 септември - датата, която и днес ни разделя "}
{"url": "http://www.cross.bg/litzeto-zhena-zhenata-1583374.html", "text": "/КРОСС/ Скандален случай на пътя предизвика остри коментари в социалните мрежи - млада жена от Пловдив публикува снимки на джип, за чийто шофьор твърди, че е ударил с юмрук майка й по лицето. От полицията засега отричат да е имало насилие, припомня bTV.Докато линейка превозва пациент с инсулт, зад нея се движи автомобилът на съпругата му. На булевард \"България\" в Пловдив леката кола е засечена от джип, шофьорът му слиза на един от светофарите и се саморазправя с жената зад волана, твърди дъщеря й.Силвия Панова, обяснява, че мъжът се \"навира до половината в колата\". Той удря жената зад волана с юмрук по лицето.\"Баща ми, докато успее да каже: Не бий жена ми, господинът го сграбчва за фланелката и баща ми припада\", разказва още Силвия Панова.Полицията е идентифицирала и разпитала всички участници в инцидента и според разследващите няма данни за извършено престъпление.Парамедиците - свидетели на саморазправата, обаче казват друго.\"Виждам този човек как е до колата и как ръката му удря жената. На госпожата после като дойде, й беше зачервена челюста. Направо ченето й беше като откачено, искам да ви кажа\", сподели Димитрина Николова - парамедик. Пострадалата жена е освидетелствана с леко комоцио и синина в дясната страна на лицето. ", "date": "2018.09.09", "title": "Парамедици потвърдиха скандалния случай в Пловдив на агресия на пътя "}
{"url": "http://www.cross.bg/danail-festival-chirpanski-1583345.html", "text": "/КРОСС/ Професионалният отбор на „Берое\" (Beroe) ще се изправи в благотворителен мач срещу дрийм тийм от театрални и кино актьори на 9 септември 2018 г. на стадион \"Берое\". Целта на срещата е да помогне за осъществяването на второто издание на Международен студентски театрален фестивал \"Данаил Чирпански\" през април 2019 г.В града, в който светът е \"Берое\", под герба на МСТФ \"Данаил Чирпански\" на терена ще излязат Станимир Гъмов, Darin Angelov Angelov, Velislav Pavlov, Bashar Rahal - Башар Рахал, Aleksandar Aleksiev/Александър Алексиев, Орлин Павлов, Мартин Гяуров/Martin Ghiaurov, Nikola Stoyanov (Tino), Luben Kanev / Любен Кънев, Николай Мутафчиев, Владимир Люцканов, Ивайло Захариев (Ivaylo Zahariev), Niki Iliev, Julian Petrov, Валери Йорданов, Деян Ангелов, Атанас Атанасов и Leo Bianchi.Всички те ще премерят сили и ентусиазъм с професионалистите от Стара Загора в епичен приятелски сблъсък, подхранен от много спортен хъс и желанието за подкрепа на фестивала.Международният студентски театрален фестивал е посветен на Данаил Чирпански, вдъхновяващ човек и студент в НАТФИЗ, който загуби живота си след автомобилна катастрофа през април 2016 г. Идеята за благотворителния мач, в подкрепа на фестивала, се роди от живота и историята на самия Данаил, който е бил част от Юношеския отбор на \"Берое\", докато не намира по-голямата си страст - театъра.Заради голямата си любов и възхищение към Данаил, към неговото желание за работа и развитие в театъра, както и заради големия успех на първото издание на МСТФ, организаторите искат да превърнат този фестивал в традиция за Стара Загора и страната.Всички средства от продадените билети ще бъдат използвани за реализирането на второто издание на МСТФ през април 2019. ", "date": "2018.09.09", "title": "Актьори се изправят срещу футболисти в благотворителен мач"}
{"url": "http://www.cross.bg/chasa-provede-haskovoot-1583372.html", "text": "/КРОСС/ София.От 17.00 часа Градският съвет на БСП-София, съвместно с Градския съвет на БАС, ще поднесат цветя на паметника на Незнайния воин. В 17.10 часа ще бъдат поднесени цветя на възстановената паметна плоча на Марин Боев до алпинеума в Княжеската градина, а в 17.20 часа - на паметника на Съветската армия. В събитията ще участват народни представители и общински съветници. В 17.30 часа от паметниците на Васил Левски и Христо Ботев в Борисовата градина ще тръгне шествие към Братската могила. В 18.00 часа започва тържественият митинг на Братската могила.***София.В 9.00 часа от София ще тръгне поклоническо пътуване за Македония по повод 180 години от рождението на Старозагорския митрополит Методий Кусев-Кусевич.***Благоевград.От 10.30 часа евродепутаът Момчил Неков ще се включи в традиционните чествания на Братската могила по случай 9 септември с актива на БСПБлагоевград. В 13.00 часа ще участва в гроздобера в село Ласкарево, община Сандански.***Варна.От 18.00 часа на Пантеона в Морската градина градското ръководство на БСП - Варна по традиция и тази година ще отбележи 74-ата годишнина от победата над хитлерофашизма със специална програма и поднасяне на венци и цветя на Паметника-костница.***Варна.От 20.00 часа в СОК-Камчия ще бъде официално закрито мащабното обучително събитие на БМЧК „Академия за доброволци\".***Враца.От 13.00 часа до 18.00 часа врачани ще имат възможност да се запишат и да участват в тренировките и демонстрациите на националната кампания „Избери снукъра 2\", заедно с квалифицирани треньори.***Горна Оряховица.От 10.00 часа на стадион „Захарни заводи\" ще се проведе среща от първенството на футбол 9 между ФК „Долна Оряховица\"-гр. Долна Оряховица и ФК „Янтра 2013\"-Габрово.***Пловдив.От 10.30 часа в местността Копривките на парк „Родопи\" ще започне официалната част на Деветосептемврийския събор на социалистите от Пловдив и областта „Копривки 2018\".***Пловдив.В Пловдивския културен институт известният кубински танцьор, инструктор и хореограф Османи Сегура ще представи интересни уроци по кубински танци.***Пловдив/с. Старосел.От 11.00 часа в големия комплекс за винен и СПА туризъм „Старосел\" ще бъде дадено началото на гроздобера в селото.***Русе.От 16.00 часа на ул. „Александровска\" 86 срещу училище „Отец Паисий\" ще бъде представена книгата „Ежедневник #Аз живея\".***Самоков/с. Клисура.От 14.00 часа в центъра на с. Клисура ще се проведе протест срещу трагичното състояние на пътищата в общината.***Смолян.От 19.30 часа на Амфитеатъра на Стария център ще бъде пряко излъчен волейболния мач за мъже между България и Финландия.***Стара Загора.От 11.00 часа в кукления театър ще се играя постановката „Снежанка и седемте джуджета\" по Братя Грим.***Стара Загора.От 19.00 часа на стадион „Берое\" ще се проведе приятелски сблъсък между известни актьори и професионалния отбор на „Берое\". Кметът на Стара Загора Живко Тодоров ще открие благотворителния мач.***Хасково.От 9.30 часа в зала „Спартак\" ще се състои открит турнир по тенис на маса за деца.***Хасково.От 9.30 часа на тенис кортовете „Хасково\" ще се проведе турнир по тенис на корт.***Хасково. Между 10.00 часа и 14.00 часа на пл. „Свобода\" ще се проведе националната инициатива „Стара хартия за нова книга\".***Хасково.От 16.00 часа на стадион „Хасково\" ще се проведе международна игра „Можем заедно\".***Хасково.От 18.00 часа на пл. „Свобода\" ще се проведе концерт на Фолклорен танцов ансамбъл „Хасково\", а в 19.00 часа на Балет „Тангра\". В 20.00 часа ще се проведе флашмоб „Граждани на Европа\".  ", "date": "2018.09.09", "title": "Предстоящи  събития в страната  на 9 септември"}
{"url": "http://www.cross.bg/tema-predstoi-zapochva-1583371.html", "text": "/КРОСС/ Тема:  Новата авторска документална рубрика на Мария Йотова \"Къси разкази\": Лицата на демографската статистика.Тема:  Мариян Станков-Мон Дьо ще се срещне с актрисата с един от най-красивите гласове - Силвия Лулчева. Как животът може да продължи, когато останеш без баща на 9 години?Тема:  Ден преди старта на обновеното лайфстайл предаване \"На кафе\", Гала ще разкрие промените и лицата, с които предстои да си партнира.Тема:  Среща с българската Анджелина Джоли. Коя е тя и как едно момиче от Пловдив постигна американската мечта?Тема:  \"Събуди се\" ще разгледат Къщата, в която Женското царство ще властва от 10 септември.Тема: Мирела Демирева, момичето с топла усмиввка: За таланта, упоритостта и усилията, с които побеждава.Тема: Как изглеждат триката на „Златните момичета\" за Световното в София?Тема: Защо паметникът на Пенчо Кубадински скара хората в Лозница?Тема: Мащабен или козметичен ремонт предстои в правителството? говори началникът на кабинета „Борисов\" Румяна Бъчварова.Тема: Сблъсъкъ във „Фермата\": Българи срещу българските емигранти. Кой ще спечели?Тема: „Менделсон\": Как започва любовта на най-известното фитнес-семейство - Биляна Йотовска и Митко Димитров.Тема: Царят на фламенкото - Висенте Амиго, за страстта към музиката. Предаването е във ваканция.   ", "date": "2018.09.09", "title": "Теми и гости в ефира днес"}
{"url": "http://www.cross.bg/ako-mozhesh-da-si-orel-1583368.html", "text": "/КРОСС/ Ако можеш да си орел не се напъвай да си пръв сред гаргитеПитагор", "date": "2018.09.09", "title": "Ако можеш да си орел"}
{"url": "http://www.cross.bg/bulgariya-septemvri-simeon-1583369.html", "text": "/КРОСС/ 337 г. - След отстраняване на всички роднини, който биха имали претенции към трона, тримата синове на император Константин I Велики: Константин II, Констанций II и Констант съвместно заемат поста император на Римската империя. 924 г. - Състои се среща между цар Симеон I и император Роман I Лакапин при стените на Константинопол, която завършва със сключване на примирие. 1521 г. - след превземането на Белград, султан Сюлейман Великолепни нарежда изселването в Истанбул на българите от Белград и Белградската област, придружени от османската войска. След откупуване от Цариградския патриарх на пленените християнски светини от султана, на българите е разрешено да вземат със себе си християнските реликви от Белград - мощите на Света Петка Българска и на императрица Теофано, както и иконата на Света Богородица, и на 10 септември с.г. започва преселението им, което приключва през следващата 1522 г. 1570 г. - Османските турци завладяват Никозия (остров Кипър). 1776 г. - Континенталният конгрес, приел на 4 юли 1776 г. Декларацията за независимостта, официално нарича новия съюз на независимите щати Съединени американски щати. 1850 г. - Калифорния става 31-я щат на САЩ. 1855 г. - Кримската война: След 349-дневна обсада англо-френските войски, действащи на Кримския полуостров, завладяват Севастопол. 1885 г. - Назначено е княжеско комисарство за Източна Румелия. Съпроводен от 2-и конен Шуменски полк княз Александър Батенберг влиза в Пловдив като княз на Северна и Южна България. 1886 г. - В Берн, Швейцария е подписана международна конвенция за защита на авторското право на литературни и художествени произведения. 1892 г. - Астрономът Едуард Емерсън Барнард открива Амалтея - петият по големина естествен спътник на Юпитер. 1903 г. - Главният щаб на Илинденско-Преображенското въстание се обръща към българското правителство за оказване на помощ. 1905 г. - В Русия е въведена академична автономия на университетите. 1909 г. - Официално е открита Софийската синагога. 1915 г. - Излиза под печата на БАН фундаменталния труд Българите в Македония. 1943 г.- Втора световна война:Германските войски окупират северна и части от централна Италия. В Рим намиращия се италиански моторизиран армейски корпус под командването на генерал Джакомо Карбони атакува герамнски парашутисти при Витербо и Пратика Ди Маре. 1943 г. - В нарушение на Търновската конституция 25 Обикновено Народно събрание избира Регентство на малолетния цар Симеон II в състав: княз Кирил Преславски, професор Богдан Филов и генерал Никола Михов. 1944 г. - България във Втората световна война: С помощта на настъпващите в България сили на Червената армия е проведен Деветосептемврийския преврат от силите на Отечествения фронт и Българската армия, при който е свалено правителството на Константин Муравиев и установено правителство на Отечествения фронт. 1944 г. - В противоречие с конституцията правителството на България издава постановления за освобождаване от длъжност на регентите на Симеон II и за назначаване на нов Регентски съвет, в който влизат професор Венелин Ганев (независим), Цвятко Бобошевски (независим) и Тодор Павлов (комунист). 1944 г. - Вестник Отечествен фронт започва да излиза легално. 1945 г. - За първи път Денят на свободата се чества като национален празник и неприсъствен ден; във връзка с годишнината са помилвани и освободени от затвора около 900 души, осъдени от т.нар. Народен съд, а над 1000 души са пуснати от трудовите лагери. 1945 г. - От Москва в страната се завръща Васил Коларов. 1945 г. - За последно е връчен орден Победа - на Тито. 1948 г. - Обявено е създаването на Корейска народно-демократична република. 1949 г. - Поради катастрофалната реколта от зърнени храни Народна република България е принудена за четвърти път след 9 септември 1944 г. да подпише спогодба със СССР за доставка на пшеница на заем. 1956 г. - Елвис Пресли дебютира в Шоуто на Ед Съливан. 1969 г. - В Канада влиза в сила т.нар. Езиков акт, съгласно който английският и френският стават официални езици за цялата територия на страната. 1972 г. - Българската национална телевизия излъчва първо цветно предаване - манифестацията от площад 9 септември (днес Княз Александър Батенберг); започва работа Варненското телевизионно студио.1974 г. - Народна република България прекратява заглушаването на радиостанция Гласът на Америка. 1974 г. - Започват денонощни излъчвания на радиопрограма \"Хоризонт\" на Българското национално радио. 1975 г. - Започва редовното излъчване на тв канал Втора програма по Българската национална телевизия. 1978 г. - От СССР е изстрелян автоматичен космически апарат Венера 11. 1985 г. - САЩ обявяват въвеждането на икономически санкции за ЮАР като реакция срещу режима на апартейд. 1991 г. - Таджикистан придобива независимост от СССР. 1999 г. - 9-етажен жилищен блок в Москва е разрушен е резултат на терористичен бомбен взрив - 94 души загиват, 164 са ранени. 2000 г. - Международната организация за отчитане на корупцията класира България на 52-ро място от 90 страни. От 16 страни от Източна Европа България е на 9-о място. 2006 г. - За 27-ма мисия е изстреляна американската космическа совалка Атлантис с главна цел доставка на два допълнителни слънчеви панела за Международната космическа станция. ", "date": "2018.09.09", "title": "9 септември в историята"}
{"url": "http://www.cross.bg/plovdivskata-levitza-praznyva-septemvri-na-koprivkite-1583346.html", "text": "/КРОСС/ Близо 5000 социалисти и симпатизанти на БСП се очакват на Деветосептемврийския събор на левицата в местността „Копривките\" на парк „Родопи\", който ще се състои по традиция днес. Събитието се организира от градската и областната структури на БСП с подкрепата на Български антифашистки съюз в Пловдивска област.Официалната част ще започне в 10.30 часа. „Копривките 2018\" е шестнадесето издание на събора. С мероприятието традиционно социалистите отбелязват Деветосептемврийската победа, почитат паметта на героите антифашисти, прекланят се пред подвига на загиналите в близост до поляната партизани от бригада „Георги Димитров\".Празничната програма предвижда музикални изяви на самодейни състави от Община Садово. Фолклорните хороводни ритми тази година са поверени на оркестър „Феникс\". ", "date": "2018.09.09", "title": "Пловдивската левица празнува 9 септември на Копривките"}
{"url": "http://www.cross.bg/iioakim-mariya-bogoottzi-1583367.html", "text": "/КРОСС/ На 9 септември се отдава почит и на богоотците Йоаким и Ана. Те живеели в малкия градец Назарет, който бил на три дни път от Йерусалим. Всички ги познавали като много щедри и милосърдни. Двамата нямали деца. На един от големите празници Йоаким отишъл със свои роднини в Йерусалимския храм и открил желанието си пред първосвещеника. Той обаче започнал да го укорява, че заради греховете му Бог не го дарил с деца. Когато скъбта му станала голяма отишъл в пустинята, където пасяло стадото му и там прекарал в молитва и строг пост 40 дни. Бог се смилил и изпратил ангел Господен, който казал на двамата: \"Ти ще родиш благословена дъщеря, заради която ще бъдат благословени всички земни родове. Чрез нея ще бъде дадено спасение на целия свят. Ще я наречете Мария.\" Ана веднага дала обещание, че ако роди дете, ще го даде в служба на Бога.Когато навършила три години малката Мария, бъдещата пресвета Майка на Божия син, Господ Иисус Христос, била заведена в Йерусалимския храм и така родителите изпълнили обещанието си. Ана оставила Мария на първото стъпало на храма, който имал 15 високи стъпала. И станало голямо знамение - без да бъде додена или подкрепяна от някого Дева Мария сама леко изкачила стъпалата на храма и останала да живее при него. Баща й Йоаким починал на 80-годишна възраст и като останала сама, света Ана се преселила от Назарет в Йерусалим.На всяко богослужение се прославя пресвета Дева Мария, която се удостоила да бъде найка на нашия Спасител Господ Иисус Христос. С благоговение се споменават и нейните родители Йоаким и Ана като богоотци, като праотци на Бога, явил се в човешка плът за спасението на цялото човечество", "date": "2018.09.09", "title": "Св. праведни богоотци Йоаким и Анна. Св. Йоаким Търновски. Св. мчк Севириан"}
{"url": "http://www.cross.bg/bivsh-prof-depytat-1583370.html", "text": "/КРОСС/Филип Аврамов, актьорАсен Василев, бизнесмен, бивш служебен министър на икономиката и енергетикатаВалентин Иванов, бивш депутатПроф. Иван Желев, богословД-р Лиляна Пипонкова, журналист, шеф \"Връзки с обществеността\" в УНССМанол Велев, бизнесменМария Мусорлиева, юрист, зам.-председател на ЦИКПроф. Николай Хаджиолов, началник-отделение по клинична патология в УМБАЛ \"Софиямед\"Проф. Пламен Моллов, бивш шеф на Агенция за безопасност на храните, бивш депутатСветослав Мичев, бивш председател на Държавна агенция за бежанцитеПроф. Станислав Станилов, депутат в 44-ото НСПроф. Цанко Яблански, учен, политик и дипломатЦено Ценов, спортен деятел, президент на Европейския комитет по борба СЕЛА  ", "date": "2018.09.09", "title": "Родени на 9 септември"}
{"url": "http://www.cross.bg/tzurkva-patriarshiya-ykrainskata-1583349.html", "text": "/КРОСС/ Православният свят е поставен на границата на грандиозен разкол, твърди руският вестник \"Взгляд\", цитиран от БНР. Патриарх Вартоломей, по време на Синаксиса (Архиерейски събор), който приключи в сряда в Истанбул, каза, че Константинополската патриаршия има изключителните права да решава проблемите на целия православен свят. Съобщава се също така, че една от основните теми на срещата е бил въпросът за предоставяне на Украйна на правото за създаване на \"единна поместна църква.\"Вартоломей не за първи път се изказва в полза на това, че Константинопол може да реши проблема на Украинската църква без участието на Московската патриаршия, тъй като, по негово мнение, Русия \"е отговорна за болезнената ситуация в Украйна\". Москва, от своя страна, се противопоставя на подобни намерения на Вартоломей, тъй като те са пряка намеса във вътрешните работи на Руската православна църква и посегателство в каноничната територия на Руската православна църква.Руската патриаршия е в \"недоумение\" от решението на Константинопол за самостоятелност на Украинската църква, обяви прессекретарят на руската патриаршия Александър Волков в ефира на радио \"Радонеж\".\"Със съжаление констатираме, че политическото напрежение около нашата страна, засяга понякога и църквата\", отбеляза Волков.\"След срещата между патриарсите Кирил и Вартоломей на 31 август станахме свидетели на редица недотам разбираеми заявления от страна на Константинополската патриаршия\", смята отец Александър.По-рано на сайта на Украинската православна църква в Съединените щати, която е подчинена на Константинопол, се появи публикация, според която \"Вселенската патриаршия е поела инициативата, тъй като Русия е отговорна за сегашната болезнена ситуация в Украйна и не е способна да реши въпроса\". На сайта се твърди още, че патриарх Вартоломей е определил като \"неканонично вмешателството на Москва в делата на Киев\". ", "date": "2018.09.09", "title": "Православният свят е пред разкол заради статута на Украинската църква"}
