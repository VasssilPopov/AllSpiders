{"url": "http://www.cross.bg/chasa-mikrobys-kola-1612712.html", "text": "/КРОСС/Възрастна жена загина при сблъсък между кола и микробус, съобщават от \"24 часа\".Катастрофата е станала около 9.30 часа тази сутрин на пътя Павликени - Свищов в района на село Батак.По първоначалнни данни лек автомобил \"Опел Корса\", шофиран от 72-годишен мъж, е навлязъл в насрещното и се е забил в микробус. Водачът на автомобила е бил откаран в болницата във Велико Търново с фрактура на крака. На място е загинала 70-годишната му съпруга.Все още се изясняват причините за пътния инцидент. ", "date": "2019.09.06", "title": "Възрастна жена загина при катастрофа между бус и кола"}
{"url": "http://www.cross.bg/huawei-huawei-seriyata-1612709.html", "text": "/КРОСС/ По време на конференцията IFA в Берлин Huawei представи новите цветове и дизайни на флагман серията си HUAWEI P30 Pro. Смартфоните от P серията на компанията се отличават с нежен дизайн и иновативни решения във фотогравията и видеографията, и новите два авангардни дизайна не правят изключение. В допълнение новите обновени фотографски и видеографски функции дават възможност за повече свобода при създаване на визуално изкуство, а новата EMUI10 предоставя на потребителите напълно ново смартфон преживяване. Изпълнителният директор на Huawei Ричард Ю сподели по време на IFA: „Серията Huawei P30 се превърна във фаворит на потребителите през последните 6 месеца, като продажбите ѝ надвишиха 16,5 милиона продадени смартфони. Това е с 53% повече от продажбите на P20 серията. Представените днес нови Huawei P30 Pro модели от своя страна дадат нови фотографски възможности и ще създадат едно изключително вълнуващо потребителско преживяване с новите си цветове и дизайн.\"  Серията P на Huawei интегрира технологиите, модата и естетичните тенденции и по този начин привлича много млади потребители, за които е много важно смартфонът им да изглежда модерно. Новите два дизайна на HUAWEI P30 Pro са вдъхновени от природата и са създадени чрез процес на матова шлифовка. С дълбокия цвят Mystic Blue, наподобяващ отражението на небето в морето, и нежния Misty Lavender, вдъхновен от цвета на лавандуловия залез, Huawei отваря нови хоризонти и дава на потребителите два нови елегантни смартфон дизайна. Красотата и практичността не винаги намират пресечна точка, но новият HUAWEI P30 Pro е перфектно съчетание между естетичност и полезност. Частта на телефона, където е разположена камерата, е повърхност с висок блясък, а основната част на смартфона е матова, за да се избегнат отпечатъци при хващане.Новите попълнения в серията HUAWEI P30 Pro постигат перфектен визуален баланс със съчетанието на лъскави и матирани повърхности.  Нова функция за нощни селфита ще бъде добавена към нощния режим на телефоните от серията HUAWEI P30 Pro. Функцията използва алгоритъм за разпознаване на изображението, който осветява и разкрасява лицата при нощни снимки - правейки бузите да изглеждат по-естествено и контурирайки триизмерно. В същото време балансира яркостта на фоновите светлинни източници и подобрява детайлите на тъмните части, без да преекспонира фона, и по този начин създава естествено и триизмерно нощно селфи.   Без значение дали снимате или обработвате, AI прави създаването на видео съдържание още по-лесно и вълнуващо. Новата обновена функция за обработване с изкуствен интелект HUAWEI Vlog AI дава възможност за създаване на музикални клипове от смартфона директно в галерията му само с един клик. След като едно видео е генерирано, то може да бъде персонализирано с любима музика, филтри, ефекти и дори допълнителни кадри. Портретната функция с професионален боке ефект с настройка на блендата, позволява на централния обект да изпъкне и създава артистичен и експресивен красив ефект. ToF камерата, със своята прецизната способност за възприемане на дълбочината, работи с AI алгоритъм за достигане на високо ниво на детайлност. Това позволява ясно открояване на детайлите - от гънките на дрехите до контурите на лицето, за да може портретът да се откроява от мекия и нежен фон. Четворната Leica камерa на HUAWEI P30 Pro осигурява професионална светлочувствителност и възможност за приближение, които пренаписват 40 годишните правила на дигиталната фотография. Устройството постига безпрецентни кадри с ниска осветеност и максимална светлочувствителност от ISO 409600, което позволява заснемането на нощни сцени с изключителна чистота и острота, а скритият му зуум обектив осигурява професионално качество на приближаващите функции, без нужда от допълнителна техника. Всеки потребител има възможност да създава професионални снимки и да се наслаждава на фотографията, чрез която да разкрива красотата на заобикалящия ни свят.  Серията HUAWEI P30 ще е първата в света, която ще получи обновената нова версия на операционната система EMUI10. Тя ще дава на потребителите по-естествено и интелигентно потребителско извижяваване във всички сценарии, постигнато чрез революционен напредък в разпределените технологии. EMUI10 е проектирана на базата на изследванията на човешкото поведение с цел да бъде максимално лека и интуитивна за потребителя. Дизайнът ѝ в стил списание дава повече пространство и чувство за лекота. В допълнение на това голямата шрифтова решетка създава по-концентриран визуален фокус, за да премахне сложната функционалност и да направи дисплея по-прецизен. Това се допълва от естетическия дизайн на настройките, календара, списъка с контакти и други интерфейс решения, за да се подобри визуалното изживяване на потребителя. Цветът на EMUI10 е вдъхновен от италианския Моранди градиент. Топлата и нежна текстура дава на интерфейса наистина балансиран вид. В тъмен режим, лека светлина предпазва очите от силни отблясъци. Huawei проведе тестове с потребители за ефективността при четене, за да създаде най-удобния цветен фонов и символен контраст като предоставя един наистина ефективен тъмен режим. EMUI10 предлага и подобрена безжична дисплейна система, която прескача границите между Windows и Android на системно ниво. Това прави безпроблемното сътрудничество между компютър и мобилни телефони реалност, като позволява многоекранно взаимодействие, и \"drag and drop\" фукнционалност между устройства.  През 2010 Huawei продава 3 милиона мобилни устройства. 8 години по-късно броят им се увеличава 68 пъти. В първата половина на 2019 доставките на Huawei смартфони (включително и Honor) достигат 118 милиона единици с 24% ръст на годишна база. Според данни на IDC доставките на смартфоните на Huawei (включително и на Honor) поставят компанията на второ място в света и на първо на китайския пазар за второто тримесечие на 2019 г. Смартфоните от HUAWEI P30 серията държат глобалното потребителско внимание още от представянето им през март месец 2019. От серията са продадени над 10 милиона смартфона в първите 85 дни от представянето ѝ, което е рекорд за флагман устройство на Huawei. Серията HUAWEI P30 е страхотно съчетание между технологии и изкуство и това ѝ отреди наградата на EISA за „Смартфон на годината 2019-2020\".    ", "date": "2019.09.06", "title": "HUAWEI P30 серията смартфони с нови авангардни цветове и дизайни и нова функционалност"}
{"url": "http://www.cross.bg/torbichki-sreda-okolnata-1612707.html", "text": "/КРОСС/ Германското министерство на околната среда внесе законопроект за забрана на найлоновите торбички в супермаркетите, предаде ДПА.Забраната ще засегне торбичките, в които се пълнят стоки в обектите за търговия на дребно, но не се отнася за пликчетата, в които се слагат плодове и зеленчуци.Ще бъдат забранени и т.нар. торбички от органични пластмаси, които според министърката на околната среда Свеня Шулце не са решение за опазването на околната среда.По данни на министерството в Германия човек използва по около 20 такива торбички годишно.През 2016 г. министерството отправи призив към магазините да не дават найлонови торбички безплатно. Това доведе до значително понижаване на употребата им от 68 торбички на човек през 2015 г. до 24 през 2018 г. ", "date": "2019.09.06", "title": "Германия готви забрана на найлоновите торбички в супермаркетите"}
{"url": "http://www.cross.bg/syngyrlare-godina-prenoshtyval-1612706.html", "text": "/КРОСС/ В Сунгурларе започва гроздоберът, но също там е и единствената музейна сбирка в страната, посветена на лозата и виното, предаде БНР.В къщата, която е приютила цялата история на лозарството, е пренощувал и чешкият историк и български политик Константин Иречек, той е и авторът на първия академичен труд по история на България, разказва уредникът  Веселина Делчева:\"Музейната сбирка се намира в къщата на богатите братя винари Иван и Милко Христови, които са я построили през 1882 година. Две години по-късно, минавайки през България в нея е пренощувал и Константин Иречек, който дава и сведение за Сунгурларе, че е прилично село с 272 къщи. Бил е впечатлен от едрото бяло грозде, от едрите череши и от дъхавия тютюн. Още тогава Сунгурлале е впечатлявало с поминъка си. Снимков материал от 1900 година е запечатал и бунтът на селяните против закона за десятъка\", поясни тя. ", "date": "2019.09.06", "title": "В Сунгурларе започва гроздоберът"}
{"url": "http://www.cross.bg/yspeshno-tzeli-naychni-1612714.html", "text": "/КРОСС/Турция успешно изпита първата си крилата ракета с проникваща бойна глава, обяви министърът на науката и промишлеността Мустафа Варанк, цитиран от \"Дейли сабах\".Ракетата е турско производство. Тя е разработена от Института за научни и технологични изследвания в областта на отбраната (SAGE) към Съвета за научни и технологични изследвания в Турция (TÜBİTAK).Ракета SOM-B2 е модернизиран и усъвършенстван вариант на ракетата SOM.Варанк сподели видео в профила си в \"Туитър\", което показва ракетата успешно да поразява целта - бункер с бетонен покрив.Исмаил Демир, ръководител на Председателството на отбранителните индустрии (SSB), обяви, че с последното пробно изстрелване успешно е приключило разработването на SOM-B2, наземните и полетните тестове.Ракетата е използвана от турската армия срещу укрепени наземни цели и цели дълбоко под земята.Ракетите SOM са разработени срещу наземни и морски цели. Те са с повече от 250 километра обсег на действие. ", "date": "2019.09.06", "title": "Турция успешно изпита първата си крилата ракета"}
{"url": "http://www.cross.bg/lihva-bankata-osnovnata-1612713.html", "text": "/КРОСС/ Банката на Русия за трети пореден път намали основната лихва и обяви, че е възможно допълнително намаляване на лихвата на следващата среща, след като инфлацията се приближи до целта от 4%, информира \"Блумбърг\".Нивото на основната лихва е сведено до 7% от 7,25 на сто, според съобщението на централната банка. Така лихвата е понижена до най-ниското ниво от март 2014 г., което беше прогнозирано от 33 от 35 икономисти, анкетирани от медията, като един анализатор прогнозира по-голямо намаляване на лихвата, а друг очакваше запазване на статуквото.Ако ситуацията се развие в съответствие с базовата прогноза, Банката на Русия ще обмисли допълнително намаляване на основната лихва на една от срещите на борда на директорите, се подчертава в съобщението.Банката понижи прогнозата си за годишната инфлация за 2019 г. от 4,2-4,7% на 4,0-4,5 на сто.След присъединяването на Крим през 2014 г., довело до обезценяване на рублата и нестабилност на пазара, Банката на Русия беше принудена да увеличи основната лихва до 17%. ", "date": "2019.09.06", "title": "Банката на Русия намали основната лихва до нивото от март 2014 г."}
{"url": "http://www.cross.bg/kirin-g-sistema-1612708.html", "text": "/КРОСС/ Изпълнителният директор на Huawei Ричард Ю представи новия чипсет от най-висок клас Kirin 990 и неговата 5G версия. Това се случи днес по време на речта му „Преосмисляне на еволюцията\", с която бе открито изложението за потребителска електроника IFA в Берлин. \"Kirin 990 (5G) е първата в света 5G едночипова система, която ще позволи на потребителите дa получат превъзходно 5G изживяване и да са с една стъпка напред пред останалите през първата година на 5G комерсиализация.\", каза Ричард Ю пред публиката в Берлин. Той допълни: „За да посрещнем нуждите на потребителите в 5G ерата, новият Kirin 990 (5G) е качествено подобрен по отношение на производителността и енергийната ефективност, AI изчисления и ISP, давайки нови хоризонти за смартфон потребителите\". Kirin 990, който беше представен заедно с 5G модела, също ще даде на потребителите впечатляващо повишаване на производителност, енергийна ефективност, AI възможности и фотографската функционалност, предлагайки по-добро потребителско изживяване и на голямата група потребители с 4G смартфони. Kirin 990 (5G) на Huawei е първата 5G едночипова система в света, която дава най-доброто 5G смартфон решение. Със своя революционен 7 nm+ EUV процес на производство, Kirin 990 (5G) е с интегриран 5G модем, като съответно има по-малък размер и по-ниска консумация на енергия.  Kirin 990 (5G) е първата 5G едночипова система, която работи едновременно със самостоятелни (SA) и несамостоятелни (NSA) архитектури и TDD/FDD високочистотни ленти, позволявайки ѝ да функционира ефективно в различни мрежи и мрежови режими. Базирана на страхотната 5G свързаност на Balong 5000, Kirin 990 (5G) постига водещата пикова скорост на низходяща връзка от 2.3 гига бита в секунда и пикова скорост на възходяща връзка 1.25 гига бита в секунда, давайки неповторимо 5G изживяване.  Kirin 990 (5G) е първата флагшип едночипова система, която има двуядрен невронен процесор, базиран на Da Vinci архитектура, състоящо се от големи и малки ядра на централния процесор. Голямото ядро постига отлично представяне и енергийна ефективност в тежки изчислителни сценарии, докато малкото ядро дава изключително ниска консумация на енергия, като демонстрира и висока изчислителна сила с помощта на иновативната архитектура на централния процесор. Централният процесор на Kirin 990 включва стуктура за енергийна ефективност на три нива - две улта големи, две големи и четири малки ядра, с доминираща честота до 2,86 GHz. В допълнение Kirin 990 използва 16-ядрен Mali-G76 GPU и нова Smart Cache система за интелигентно разпределение на потока от данни, която ефективно спестява ресурси и има ниска консумация на енергия. Що се отнася до гейминга, Kirin 990 (5G) поддържа обновената функция Kirin Gaming+ 2.0, която предоставя изключително гладко и бързо гейминг потребителско изживяване благодарение на ефективно сътрудничество между хардуерната инфраструктура и решения.    Kirin 990 (5G) носи иновации и във фотографията с чисто новия ISP 5.0, който въвежда новости  в хардуерното редуциране на шума (block-matching and 3D filtering - BM3D), за да позволи запечатването na изображения с яркост и острота дори и при ниска осветеност. Kirin 990 за първи път използва и видео шумоподтискане на база на два домейна, за по-точно прецизиране на шумовете при видео заснемане. В допълнение функцията за последваща обработка на видео в реално време и редндъринга, базиран на изкуствен интелект, може да подобри цвета на кадрите и да добави кинематографични качества. По време на събитието в Берлин Huawei представи и новите дизайни и цветове на един от най-популярните флагшип смартфони на компанията - HUAWEI P30 Pro. Новите два дизайна на HUAWEI P30 Pro са вдъхновени от природата и са създадени чрез процес на матова шлифовка. С дълбокия цвят Mystic Blue, наподобяващ отражението на небето в морето, и нежния Misty Lavender, вдъхновен от цвета на лавандуловия залез, Huawei отваря нови хоризонти и дава на потребителите два нови елегантни смартфон дизайна. В допълнение смарфоните ще имат и нова обновена фотографска и видеографска функционалност, както и новата операционна система EMUI 10, която дава на потребителите ново плавно смарт изживяване на много високо ниво. Ръчард Ю официално представи и новите флагмански безжични слушалки на компанията HUAWEI FreeBuds 3. Тяхният деликатен дизайн идва в кръгла форма. HUAWEI FreeBuds 3 са изключително конфортни за носене и имат хубав захват. Предлагат се в два класически цвята - черен и бял. Те са първите безчини слушалки на Huawei и разполагат с мощния чипсет Kirin A1, който им гарантира стабилна и мощна свързаност, впечатляващо качество на звука и смарт заглушаване на външен звук. Това са първите безжични слушалки в света, които предлагат ефективно шумозаглушаване. HUAWEI Mate серията, която ще работи с новия Kirin 990 чипсет, ще бъде представена през сепември.    ", "date": "2019.09.06", "title": "Huawei представи първата в света 5G едночипова система Kirin 990, върху която ще е базирана новата серия Mate 30"}
{"url": "http://www.cross.bg/indeks-tzenite-tzenovi-1612702.html", "text": "/КРОСС/ Европейската статистическа агенция сравни цената на алкохолните напитки в страните от ЕС. Тя установи, че пристрастяването към алкохола е най-скъпо във Финландия, а най-евтино e в Румъния и България, предаде БГНЕС.„При сравнение на равнището на цените в страните от ЕС със среден ценови индекс (100), резултатите показват, че цените на алкохолните напитки (спиртни напитки, вино и бира) са най-високи във Финландия (с ценови индекс 182), следвани от Ирландия (177 ) и Швеция (152)\", се казва в изявление на агенцията, която анализира цените за 2018 г.Петте най-скъпи държави в тази категория също включват и Гърция и Великобритания. Цените са най-ниски в България и Румъния (и двете с индекс на равнище на цените 74). Под средния европейски ценови индекс също са Франция, Литва, Германия, Полша, Испания, Чехия и Унгария. ", "date": "2019.09.06", "title": "ЕС: България с най-ниски цени на алкохола в Европа"}
{"url": "http://www.cross.bg/manolova-fandukova-suedinenieto-1612700.html", "text": "/КРОСС/ Столичният кмет Йорданка Фандъкова и основният и опонент в местните избори Мая Манолова се засякоха напоклонението в костницата на първия български монарх след Освобождението Александър Батемберг.Традиционно на Съединението там е една от церемониите за отбелязване на празника. Двете показаха европейско поведение и се ръкуваха с широки усмивки.Фандъкова и Манолова присъстваха на церемонията, в която взе участие и представителна гвордейска част. Слово за Съединението произнесе кметът Йорданка Фандъкова, което беше изслушано от Мая Манолова. ", "date": "2019.09.06", "title": "Манолова и Фандъкова отбелязаха заедно Съединението"}
{"url": "http://www.cross.bg/prestupna-obvinitelen-nego-1612698.html", "text": "/КРОСС/ Специализираният апелативен наказателен съд прекрати делото срещу несебърския бос Димитър Желязков-Очите и още 12 души, сред които и дъщеря му Станислава, подсъдими за участие в организирана престъпна група и върна случая обратно в специализираната прокуратура за ново разследване и ревизия, предаде DarikNews.bg.Причината е отстраняване на съществени процесуални нарушения в 180-те страници обвинителен акт. До този развой се стигна, след като Специализираният наказателен съд намери множество пороци в обвинителния акт, част от които според защитата на подсъдимите, са неотстраними.Има разминавания в сумите, които изнудваните от бандата му са давали, в обстоятелствата за присъединяването към групата от общинския съветник от Несебър Пейко Янков и пр.Сега прокуратурата спешно трябва да изготви нов обвинителен акт по случая. Митьо Очите беше задържан в Истанбул през август 2018 г., а през февруари беше екстрадиран у нас.\"След броени дни изтича 8-месечният срок и по закон, ако до това време не бъде внесен годен обвинителен акт в съда, всички подсъдими с мярка за неотклонение „задържане под стража\", трябва да бъдат освободени\", коментира пред DarikNews адвокат Захари Кирилов, който е ангажиран със защитата на двама от подсъдимите.Припомняме, че Димитър Желязков е обвинен за това, че е ръководил организирана престъпна група за изнудване, принуда, заплахи, палежи и разпространение на наркотици. В нея са участвали още 12 души, включително и дъщерята на Желязков - Станислава. Тя е с обвинение за събиране на такса „Спокойствие\" от таксиметрови фирми и собственици на търговски обекти в „Слънчев бряг\".Освен като ръководител на организирана престъпна група, Очите ще отговаря за 9 деяния, извършени от него и от останалите обвиняеми по негово лично разпореждане. В част от случаите Желязков лично участвал в рекетирането на набелязаните от него жертви. За извършените от него престъпления законът предвижда до 15 г. затвор, глоба от 5000 до 10 000 лева и конфискация на една втора от имуществото му.  ", "date": "2019.09.06", "title": "Спецсъдът прекрати делото срещу Митьо Очите"}
{"url": "http://www.cross.bg/ivancheva-kmet-petrova-1612704.html", "text": "/КРОСС/ Бившият кмет на столичния район „Младост\" Десислава Иванчева ще участва в изборите за кмет на София, а заместничката й Биляна Петрова ще се кандидатира за районен кмет на „Младост\". Това съобщи Иванчева във Фейсбук.„Непослушни българи, отново дойде време аз и Биляна Петрова да ви помолим спешно за вашата подкрепа, която е безрезервна във всичко, през което преминахме. Имаме само няколко дни да съберем 2500 подписа, за да се регистрираме в ЦИК\", се казва в съобщението. Крайният срок за вписването на партиите и коалициите в комисията е 11 септември, пише Сега.Подписите ще се събират от името на Християндемократическата партия, която подкрепя Иванчева и Петрова, става ясно от анонса. Двете анонсират, че ще са активни и във Варна, без да уточняват как ще участват на изборите там.В края на май Иванчева се яви като независим кандидат в изборите за Европейски парламент и получи 30 000 гласа, с което спечели 1.55% от вота. С това тя изпревари парламентарно представени и участващи в управляващата коалиция партии като \"Атака\" и НФСБ. В края на юли Иванчева и Петрова обявиха, че ще създадат партия с името „Непослушните\". В момента двете се намират под домашен арест, след като бяха осъдени на първа инстанция на 20 години затвор по обвинение за поискан подкуп.Десислава Иванчева получи 20 години затвор на първа инстанция по обвинение в корупция.  ", "date": "2019.09.06", "title": "Десислава Иванчева се кандидатира за кмет на София"}
{"url": "http://www.cross.bg/doma-pamfilova-suobshti-1612703.html", "text": "/КРОСС/ Маскиран мъж е нахлул рано тази сутрин в дома на председателката на руската Централна избирателна комисия Ела Памфилова край Москва и я нападнал с тейзър - електрошоково устройство, предадоха Ройтерс и ТАСС, цитирайки съобщения на руското МВР.Нападението идва само два дни преди очакваните с голям интерес регионални избори в Руската федерация, включително и в Москва.\"Маскираният проникнал през прозорец на верандата на дома, няколко пъти ударил стопанката на дома с тейзъра, след което избягал\", съобщи говорителката на министерството Ирина Волк.Полицаи пристигнали бързо на местопроизшествието по подаден сигнал и установили, че потърпевша е именно Памфилова. За цел на нападението засега се смята грабеж, съобщи за ТАСС друг източник от правоохранителните органи. Според него обаче от дома на Памфилова не е изчезнало нищо -. това е заявила самата тя. Памфилова засега не желае да коментира нападението, но се чувства добре и може да участва в публични мероприятия. Обирджията, по предварителна информация, не знаел кой е стопанин на дома и в момента се издирва.Случаят се разследва и е взет под контрол от ръководството на МВР. ", "date": "2019.09.06", "title": "Председателката на руската ЦИК нападната с електрошок в дома й"}
{"url": "http://www.cross.bg/bulgariya-rysiya-istoriyata-1612705.html", "text": "/КРОСС/ България се занимава с пренаписване на историята, говорейки за донесените от Червената армия така наречени репресии, това е опасна тенденция. Позицията изрази говорителят на Министерството на външните работи на Русия Мария Захарова в интервю за ТАСС на Източния икономически форум във Владивосток.Ние много добре знаем, че всяка страна има свои политически предпочитания и тенденции, коментира тя позицията на Министерството на външните работи на България. Като се има предвид, че това изявление е направено по официална линия, нашето посолство реагира. Ние се изказахме открито за недопустимостта да се изопачава историята, продължи Захарова.Това е абсолютно ясен показател, че България пренаписва историята. Това е опасна тенденция, защото е незаконно, оплака се говорителят.Припомняме, дипломатическият спор между България и Русия започна във вторник, когато от българското Министерство на външните работи заклеймиха съмнителната историческа теза на Русия за \"освобождение\" от нацизма. Изявлението им беше по повод организирана от руското посолство \"Изложба 75 години от освобождението на Източна Европа от нацизма\".Реакцията на Русия не закъсня - от посолството й у нас уточниха, че изложбата няма нищо общо с вътрешнополитическата ситуация в България. Самата Русия пък обяви за \"неморална\" позицията на МВнР.От своя страна лидерът на АБВ Румен Петков заяви, че позицията на МВнР за ролята на СССР във Втората световна война е безумна и настоя нейните автори да бъдат уволнени. ", "date": "2019.09.06", "title": "Захарова: България пренаписва историята, това е опасна тенденция"}
{"url": "http://www.cross.bg/brekzit-dzhonsun-oktomvri-1612696.html", "text": "/КРОСС/ Великобритания ще излезе от ЕС на 31 октомври. По-добре да падна мъртъв в канавка, отколкото да поискам ново отлагане на Брекзит. Това заяви Борис Джонсън в отговор на журналистически въпроси след посещението си в полицейски център за обучение в Западен Йоркшир. Британският премиер обаче отклони въпроса дали ще подаде оставка.Джонсън защити искането си за предсрочен парламентарен вот през октомври, който да даде възможност на избирателите да се произнесат какво предпочитат - Брекзит така, както настоящото правителство го подготвя, или плана на лейбъристите на Джереми Корбин.Припомняме, че по-рано Камарата на общините отхвърли предложението на премиера за провеждане на предсрочни избори на 15 октомври. Това стана след кратки дебати, непосредствено след като депутатите приеха законопроекта, забраняващ на Джонсън да предприеме Брекзит без сделка. Британските законодатели отхвърлиха и призива му за предсрочни избори за решаване на политическата безизходица, характеризираща последните три години след вота на референдума през 2016 г. за Брекзит. Предложената дата на парламентарния вот обаче е само два дни преди срещата на върха на ЕС, на която ще се обсъжда Брекзит. Речта на Джонсън в полицейска академия в град Уейкфийлд беше помрачена в края от колабирането на полицейски кадет, застанал зад него. ", "date": "2019.09.06", "title": "Джонсън: По-добре да падна мъртъв, отколкото да отложа Брекзит"}
{"url": "http://www.cross.bg/zarkova-nyakoii-po-mrusna-1612697.html", "text": "/КРОСС/ Започва мръсна предизборна кампания, предвидиха политици. Сгрешиха. Кампанията е несравнимо по-мръсна, отколкото можеше да се предвиди. Кои са мръсниците? Лесно се разбира. Това са тия, който омърсяват други, въобразявайки си, че остават чисти.Ето ги - пуснаха в интернет порнографски снимки с годеницата на десния кандидат за столичен кмет. Фалшиви ли са, или не? - кой ти гледа! И на кой му пука дали някой орган (държавен или обществен) ще санкционира поместилата ги медия? Санкция би имало за тая гадост навсякъде в цивилизования свят. Обаче ние сме си у нас.Тук не ни е срам, а ни е страх. Най-срамно е мълчанието на журналистите за това, че някой подлец, желаещ да спечели изборите на всяка цена, озлочестява с тяхно съучастие една жена. А най-страшното е, че подлецът и съучастниците му, оставайки безнаказани, могат да озлочестят в медиите всеки от нас.Да, страшно е. Но ви моля, не се бойте, приятели! Страхът е най-големият ни враг.Анна Заркова ", "date": "2019.09.06", "title": "Заркова за предизборната кампания: Несравнимо по-мръсна, отколкото можеше да се предвиди"}
{"url": "http://www.cross.bg/bulgariya-evropa-pametta-1612686.html", "text": "/КРОСС/ На 09.09.2019 г. от 16:00 часа в РКИЦ-София се открива изложба под надслов: „75 години от Освобождението на източна Европа от нацизма\".Изложбата ще открие Н.Пр. Посланикът на РФ А.А. Макаров. Слово ще произнесат и Председателят на Руското военноисторическо дружество Константин  Могилевски, както и председателят на Български антифашистки съюз Симеон Игнатов.Присъстващите ще поднесат цветя и венци на Паметника на Съветската Армия и на Братската могила, за да почетат паметта на героите от антифашистката съпротива.Скъпи приятели, нека бъдем достойни за подвига на съветските воини и нашите предци - антифашисти, донесли свободата на Родината ни. Нека почетем паметта на героите!Ние, българските антифашисти, заявяваме дълбокото си възмущение относно Декларацията на Министерството на външните работи на Република България по повод изложба посветена на 75-тата годишнина от освобождението на Източна Европа от нацизма.Този недипломатичен и антиисторически текст е част от реториката на Студената война, на пещерния антикомунизъм и русофобията, изолира България от съвременния многополюсен свят.Напълно неприемлив е и назидателният тон към руското посолство и българските антифашисти.Декларацията на Външно министерство демонстрира груба подмяна на историческите факти, омаловажава подвига на милионите съветски войни дали живота си за свободата на Европа и света. В нея са направени груби идеологически внушения, че Победата над нацизма е довела България до „откъснатост от динамиката на развитите европейски държави”. За страна като България помощта на Москва е съдбоносна!Без застъпничеството на Съветския съюз пред съюзниците в Антихитлеристката коалиция и без българската антифашистка съпротива,   щяхме да бъдем наказани с орязване на територии като съюзник на оста Рим-Берлин-Токио. Безпардонното отношение към историческата истина поругава паметта на хиляди свидни жертви на антифашистката съпротива и на българските войни присъединили се към Червената армия след 9 септември 1944 г., оневинява престъпленията на нацистите и техните съюзници! В периода 1944 - 1989 г. Съветският съюз оказа на България всестранна помощ за развитието на модерна индустрия, земеделие, просвета, култура и здравеопазване. България нарастна на девет милионна, стана космическа и високотехнологична нация.След 30 години десен преход, под прикритието на деформирана демокрация, тези достижения са минало, народното богатство е разграбено, социалните права са отнети, демографската криза е ужасяваща.Но паметта е жива! И днес българите носят в сърцето си завещания от предците ни стремеж към свобода и социално благоденствие и любовта към Русия. Това щеше да е невъзможно ако Червената армия и руският войн бяха донесли на 9 септември 1944 г. само „щикове, диктатура и репресии”!?Тази народна почит поражда яростта на малобройните професионални русофоби и антикомунисти, мотивира позорните им опити да реабилитират фашизма за лична изгода.Опасното е, че към подобни опити се включва една държавна институция. От европейските процеси днес ни отделя не друг, а българското Външно министерство, което забравя, че президентите на САЩ, Франция и много други световни лидери ще отидат на 9 май 2020 г. в Москва на „Червения площад” за да се поклонят пред подвига на руския войник и да почетат Победата над фашизма!Това изисква от нас историческата истина, честта и достойнството ни като граждани на Република България!Паметници на Червената армия има в цяла Европа – те са над 4 хиляди. Към тях институциите и гражданите се отнасят цивилизовано, с почит и уважение. Ние, българите, сме в дълг пред Паметника на Съветската армия в София, Паметника на Альоша в Пловдив и други монументи, който не се поддържат и постоянно се обругават!Декларацията на българското Външно министерство влиза в тежък разрез със световното общественото мнение и вреди на българския национален интерес! В нея се прави опит за подмяна на историческата истина и за реабилитация на фашизма!Ние открито и ясно се противопоставяме на това и заявяваме:  ", "date": "2019.09.06", "title": "В РКИЦ-София се открива изложба „75 години от Освобождението на източна Европа от нацизма\""}
{"url": "http://www.cross.bg/septemvri-institytziyata-georgieva-1612685.html", "text": "/КРОСС/ С отпадането на изискването „под 65\" пътят на българската за шефското място е разчистенБордът на директорите на Международният валутен фонд одобри предложението за отпадане на възрастовите ограничения за управляващия директор на институцията.Поправката се прави в полза на българката Кристалина Георгиева, която надвишава с една година лимита от 65. Тя обаче е единното предложение на 28-те държави от ЕС.Гласуването за промяната се е състояло между 21 август и 4 септември, уточниха от институцията с официално съобщение на сайта си.Според старите правила, одобрени през 1951 г., управляващ директор на МВФ не може да бъде човек на възраст над 65 г. при встъпването му в длъжност и над 70 в края на мандата.„МВФ е ангажиран с процеса по избор на наследник на Кристин Лагард, чийто мандат приключва на 12 септември, когато се оттегля от поста. Номинациите приключват на 6 септември и възнамеряваме да приключим подбора до 4 октомври\", се казва още в съобщението. ", "date": "2019.09.06", "title": "МВФ свали ограничението за възрастта на директора си заради Кристалина Георгиева"}
{"url": "http://www.cross.bg/gxthinq-screen-dual-1612687.html", "text": "LG Electronics (LG) днес представи LG G8X , новият си смартфон от серията G, и още по-усъвършенстван LG Dual Screen на IFA 2019 в Берлин. И двата телефона LG G8X и LG Dual Screen, за проектирани с възможност за създаване на съвсем нов начин за мултитаскинг, наслаждаване на съдържание и социализиране чрез телефон. Първият LG Dual Screen, представен на Световния мобилен конгрес (MWC) 2019 в Барселона, изуми със своята иновативна форма и ново ниво на мултитаскинг. За новата версия, LG се позова на обратната връзка на потребителите и внедри редица подобрения, включително добавянето на допълнителен 2.1-инчов Cover Display. Този удобен допълнителен дисплей позволява на потребителите да проверяват времето, датата, батерията, известията и друга полезна информация без да се налага да отварят двойния дисплей. Нещо повече, докато първият Dual Screen предлага гледане от два различни ъгъла, новият Dual Screen включва нов 360-градусов шарнир, който позволява да се гледа под всякакъв ъгъл, подобно на лаптоп.Новият телефон на LG от серията G има идентичен 6.4-инчов дисплей като този на LG Dual Screen за двойна продуктивност и забавление. Сензор за пръстови отпечатъци на дисплея прави отключването и заключването на LG G8Xпо-лесно от всякога,  дори когато двойният екран е затворен. Докато автоматичното настройване на яркостта на телефона чрез сензор не е нищо ново, в G8X сензорът за околна светлина също така регулира контраста, за да увеличи максимално детайлите на изображението и да намали напрежението на очите. А предната камера на телефона седи в рамките на дискретен изрез на обектива Waterdrop, което позволява на потребителите да оценят максимално 6,4-инчовия FullVision дисплей. А що се отнася до камерата, LG G8Xе сбъднатата мечта на всеки любител фотограф, поддържайки 32-мегапикселова предна камера с 1.6μm сензор, която се конкурира с възхитителните задни камери за страхотни кадри, независимо накъде е обърнат телефона. Също така, за перфектното селфи режимът Reflector Mode осигурява по-чисти портрети дори в тъмна среда, позволявайки на потребителите да настройват цвета на светкавицата, за да съответства на тяхното настроение или предпочитание. AI Action Shot в новия LG G8Xразпознава и компенсира движението със скорост на затвора от 1/480 за секунда, за да запази обектите напълно на фокус - идеален за заснемане на деца и домашни любимци. 4K Time Lapse позволява на потребителите да създадат артистично time lapse видео с невероятна 4К резолюция, докато LG Steady Cam осигурява усъвършенствана стабилност на изображението, за да изглежда по-изчистено и професионално. Също така с LG G8X за първи път е възможно превключването между предна и задни камери, докато се записва видео.Доказан лидер в аудиото при смартфоните, LG не разочарова и с G8X. Два говорителя с мощност 1.2W доставят перфектно балансиран стерео звук, докато 32-битовия Hi-Fi Quad DAC от Meridian Audio продължава да прави LG еталон за изключителен звук при телефоните. LG G8Xсъщо така разполага с микрофон, който автоматично се увеличава при запис на видео, за да се гарантира, че звуците се записват в детайл за най-завладяващите ASMR записи.А що се отнася до външен вид, LG G8Xсподеля голяма част от ДНК-то на предходните LG смартфони. Свързването на телефона към LG Dual Screen сега е възможно чрез USB вместо в Pogo Pins за по-гладък и изчистен дизайн на телефона, когато се използва без кейс. LG G8X предлага подобрен потребителски интерфейс с по-изчистен дизайн, обновени икони и бутони като този за набиране и телефонния указател, които са преместени в долната част на дисплея, за да могат потребителите да свършат още повече неща само с една ръка. „LG Dual Screen доказа, че формата е фактор, високо ценен за своята практичност и за света от възможности за мултитаскинг, които отваря\", заяви Брайън Куон, президент на LG's Mobile Communications and Home Entertainment companies. „Ще продължаваме да разширяваме екосистемата на LG Dual Screen чрез стратегически партньорства и усъвършенстване на иновациите ни, за да доставим на потребителите различно потребителско преживяване.\"LG G8X и надграденият LG Dual Screen ще са достъпни на ключови пазари в четвъртото тримесечие от годината. От 6 до 11 септември посетителите на IFA 2019 могат сами да се докоснат до новите LG G8X и LG Dual Screen в зала 18 на Messe Berlin.  - Чипсет: Qualcomm Snapdragon 855 Mobile Platform- Дисплей: 6.4-инчов 19.5:9 FHD + OLED FullVision (2,340 x 1,080 / 403ppi)- Памет: 6GB RAM / 128GB / microSD (до 2TB)-  Камера:Задна: 12MP Standard (F1.8 / 1.4μm / 78˚) / 13MP Super Wide (F2.4 / 1.0μm / 136˚)Предна: 32MP Standard (F1.9 / 0.8μm / 79˚)-  Батерия: 4,000mAh-  Операционна система: Android 9.0 Pie-   Размер: 159.3 x 75.8 x 8.4мм-  Тегло: 192г-   Мрежа: 3G / 4G LTE-A-  Свързаност: Wi-Fi 802.11 a, b, g, n, ac / Bluetooth 5 / NFC / USB Type-C (USB 3.1 Compatible)-   Биометрия: Сензор за пръстови отпечатъци-  Цвят: Aurora Black-  Други: Stereo Speaker / AI CAM / Google Lens / Google Assistant / 32-bit Hi-Fi Quad DAC / DTS:X 3D Surround Sound / IP68 водо- и прахоустойчив / HDR10 / Qualcomm Quick Charge 3.0 Technology / MIL-STD 810G Compliance / FM Radio -  Дисплей: 6.4-инчов 19.5:9 FHD + OLED FullVision (2,340 x 1,080 / 403ppi)-  Cover дисплей: 2.1-инчов Mono-  Размер: 165.96 x 84.63 x 14.99mm-  Тегло: 134г-  Контакт: USB-  Тип сгъване: 360-градусов шарнир-   Цвят: Aurora Black  ", "date": "2019.09.06", "title": "LG представя LG G8X THINQ и новия LG DUAL SCREEN на IFA 2019"}
{"url": "http://www.cross.bg/indiiika-zdravi-godishna-1612689.html", "text": "/КРОСС/ 74-годишна индийка стана майка на близначки, съобщават световните медии.Ерамати Мангаяма роди две напълно здрави момиченца след изкуствено оплождане и по този начин стана най-възрастната жена в света, успяла да износи здрави бебета.До този момент рекордът се държеше от друга индийка - Омкари Панвар, родила на 70-годишна възраст през 2008 г.От болницата, където са се родили близначките, съобщиха, че раждането е станало с цезарово сечение. За кратко майката е била настанена в интензивното отделение, за да излезе от преживения стрес, но в момента и тя, и новородените са в добро състояние.Мангаяма и 80-годишният й съпруг сключили брак на 22 март 1962 г. и през последните 57 години правили безуспешни опити да имат дете. Благодарение на изкуственото оплождане жената забременяла през януари тази година.Снимка: Инстаграм ", "date": "2019.09.06", "title": "Инвитро чудо дари 74-годишна индийка с близначки"}
{"url": "http://www.cross.bg/bulgariya-mesta-temperatyri-1612690.html", "text": "/КРОСС/ Днешният празничен ден ще е слънчев, с временни увеличения на облачността след обяд. Само на отделни места в планинските райони и Западна България ще превали за кратко, прогнозира Националният институт по метеорология и хидрология.Ще духа слаб, в Източна България до умерен изток-североизточен вятър.Максималните температури ще са предимно между 26° и 31°, в София - около 27°.Над планините ще бъде предимно слънчево. След обяд над масивите от западната половина от България ще се развива купеста облачност и на места ще превали краткотрайно. Ще духа уверен североизточен, по-високите и открити части - северен вятър. Максималната температура на височина 1200 метра ще е около 18°, на 2000 метра - около 13°.Над Черноморието ще е предимно слънчево и топло. Ще духа до умерен североизточен вятър. Максималните температури ще са 26-27°, на морската вода - 25-26°, а вълнението на морето - 2 - 3 бала.Слънцето изгрява 4 минути преди 7:00 и залязва в 19:53.В събота и неделя също ще преобладава слънчево време. Максималните температури на повечето места ще са между 27 и 32 градуса. Купеста облачност ще се развива в следобедните часове над западните райони от страната, но само на отделни места, главно в планините и планинските райони там, ще има краткотрайни превалявания. Над Източна България ще има временни увеличения на облачността, но ще остане почти без валежи. Вятърът ще се задържи с източна компонента, слаб до умерен. ", "date": "2019.09.06", "title": "Слънчев уикенд с температури между 26 и 32 градуса"}
{"url": "http://www.cross.bg/erdogan-prava-tyrtziya-1612691.html", "text": "/КРОСС/ Турският президент Реджеп Тайип Ердоган обяви, че Анкара може да се сдобие с трети сондажен кораб, съобщава \"Сайпръс мейл\".Ако днес имаме думата в изследването на газовите залежи (в Източното Средиземноморие), то го дължим изцяло на нашите изследователски кораби, заяви той пред представители на своята \"Партия на справедливостта и развитието\".Всички кораби, които досега Турция е изпратила, се намират край бреговете на Кипър, където извършват сондажни дейности в кипърската Изключителна икономическа зона. Те разчитат и на подкрепата на турските въоръжени сили.Не ни интересува какво казва един или друг в Източното Средиземноморие, интересува ни какво казваме ние, отсече Ердоган.Той отново подчерта, че \"никой не може да се наложи над Турция\". По думи на турския президент страната има права в региона в качеството си на държава гарант.Ще защитаваме докрай тези права, категоричен бе той. ", "date": "2019.09.06", "title": "Ердоган заговори за трети сондажен кораб край бреговете на Кипър"}
{"url": "http://www.cross.bg/narod-dnes-suedinenieto-1612694.html", "text": "/КРОСС/ Днес празнуваме 134 години от Съединението на Източна Румелия с Княжество България. Българите сами постигаме обединението на двете - прецедент в новата ни история. Това написа Корнелия Нинова в профила си във Фейсбук.\"Международните сили разбират, че на Балканите има смел и независим народ, достоен за уважение. Днес той отново има нужда от пробуждане на своята изконна сила. Днес не става дума за съединяване на две изкуствено разделени територии, а за обединение на дух, енергия и сили в името на обща цел. Вазов казва, че Съединението е най-лесната революция, защото вече е била приета в душите на хората. Това ни трябва сега - с душата си да повярваме, че сме народ, който може сам да гради съдбата си. И да го направим. Честит празник, българи! ", "date": "2019.09.06", "title": "Нинова: Да повярваме, че сме народ, който може сам да гради съдбата си"}
{"url": "http://www.cross.bg/honkong-pekin-nasilieto-1612692.html", "text": "/КРОСС/ Хонконг се готви за нови протести този уикенд, въпреки че противоречивият законопроект за екстрадиция беше официално оттеглен, съобщава \"Ройтерс\".Напрежението в региона продължава и демонстрантите заплашват да прекъснат транспортните връзки до летището.Германският канцлер Ангела Меркел повдигна темата за Хонконг на срещата си с китайския премиер Ли Кецян в Пекин. Тя настоя за \"мирно решение\" на конфликта.\"В настоящата ситуация насилието трябва да бъде предотвратено. Само диалогът помага. Има признаци, че лидерът на Хонконг ще подкрепи такъв диалог. Надявам се това да се осъществи и демонстрантите да получат шанс да използват гражданските си права\", заяви Меркел.От своя страна Ли Кецян увери, че китайското правителство непоколебимо брани принципите \"Една държава, две системи\" и \"Хората от Хонконг управляват хората от Хонконг\".По негови думи Пекин подкрепя опитите на правителството на Хонконг да прекрати насилието и хаоса и да се върне към реда, за да се гарантира стабилността на територията в дългосрочен план.Припомняме, законопроектът позволяваше екстрадицията на граждани в Китай, където съдебната власт е под контрола на Китайската комунистическата партия. Стотици хиляди души изразиха недоволството си от предвидените промени, като в един от най-големите протести се включиха над 1 милион демонстранти.Гражданите се опасяваха, че властта ще използва законопроекта, за да преследва политически врагове и неудобни за нея личности. ", "date": "2019.09.06", "title": "Протестиращи отново готвят блокада на летището в Хонконг"}
{"url": "http://www.cross.bg/manolova-dareniya-zaedno-1612693.html", "text": "/КРОСС/ Искам да поздравя всички българи с празника. Показали сме, че когато сме заедно, независимо кой стои срещу нас, можем да го победим, заяви кандидатът за кмет на София Мая Манолова пред журналисти преди регистрацията на кандидатурата й в Общинската избирателна комисия.Очаквам и тази кампания да бъде за обединение на българските граждани, на столичани, добави тя.На въпрос дали ще възприеме платформата на БСП, Манолова отговори: \"Денят на Съединението е ключов и знаков за България. Този акт е плод на една романтична мечта и идеал на българите. Едно доказателство, че когато сме заедно, когато сме обединени успяваме. Мисля, че в нашето съвремие, във времето, в което живеем още повече трябва да се борим за свободата. Трябва да го правим заедно. Днес не е ден, в който да бъдат коментирани партии и няма да го направим\".Във връзка с твърденията на премиера Бойко Борисов, че той е сред хората, които най-много са ѝ помагали, Манолова лаконично заяви: \"Кампанията предстои. Ще отговаря на абсолютно всеки въпрос на медия\".„Ще приемаме дарения, малки дарения от граждани. Отказваме се да се възползваме от възможността за подкрепа от корпорации и от фирми, ще приемаме единствено и само дарения от граждани, тъй като зад мен като граждански кандидат стоят гражданите, а не олигарси или фирми, ще разчитам на гражданите\", заяви кандидатът за столичен кмет.Тя посочи, че отдавна е предупредила, че кампанията е мръсна. „Но днес искам да поздравя всички българи с празника. Показали сме, че когато сме заедно независимо кой стои срещу нас, че можем да го победим\", коментира Манолова и все пак изрази надежда за обединение на българските граждани, на столичани и на една „феър плей\" битка за София.Мая Манолова съобщи, че в събота в Южен парк ще очаква всички, които искат да се включат в кампанията ѝ за кандидат кмет. Подписите ще се събират от 12 часа, а по-късно днес, тя ще обяви на сайта на Инициативния комитет и банковата сметка, чрез която ще се набират дарения. ", "date": "2019.09.06", "title": "Манолова: Очаквам и тази кампания да бъде за обединение"}
{"url": "http://www.cross.bg/subitiya-suedinenieto-bulgariya-1612675.html", "text": "/КРОСС/ България празнува годишнина от своето обединение. На този ден преди 134 години българите заявяват пред целия свят, че не може да има граница между тях. В център на тогавашните събития се превръщат град Пловдив и Голямо Конаре - днешният град Съединение.Днес тържества ще има на много места в страната. В града под тепетата празникът ще започне в катедралния храм „Света Богородица\", където митрополит Николай ще отслужи молебен. Венци и цветя ще бъдат поднесени пред паметника на Захари Стоянов и пред паметната плоча на майор Райчо Николов. По традиция членове на Комитет „Родолюбие\" ще пресъздадат пред военния клуб част от историческите събития - завземането на конака и арестуването на генерал губернатора Гаврил Кръстевич. Ще прозвучи и Възванието на Българския таен централен революционен комитет, с което се обявява, че Румелийското правителство е свалено и е провъзгласено Съединението на България.Отворена за безплатни посещения ще е постоянната музейна експозиция, посветена на Съединението. Кулминацията на празника ще е тържествената заря проверка пред паметника на площад „Съединение\".Сред най-важните събития в Пловдив в празничния ден е откриването на обновения площад \"Централен\" след дълъг ремонт. Част от него е и Античният форум, чият реставрация е на финала. За него в ефира на \"Здравей, България\" разказаха археологът Елена Кесякова и Стефан Шивачев, директор на Регионалния исторически музей. Какво казаха те вижте във видеото:В София ще има церемония пред Мавзолея-костница на княз Александър І Батенберг.В старопрестолната столица ще се проведе военен ритуал за издигане на националното знаме. Ще бъде открит и паметник на генерал Сава Муткуров. В 21.30 ч. на площад „Цар Асен I\" започва аудио-визуалният спектакъл „Царевград Търнов- звук и светлина\". ", "date": "2019.09.06", "title": "134 години от Съединението"}
{"url": "http://www.cross.bg/oblastta-horata-opit-1612676.html", "text": "/КРОСС/ Хората с аутизъм са изправени пред изключителни трудности в адаптацията към ежедневните дейности, развиването на социални умения и изграждането на взаимоотношения с околните. Лишени са от способността да организират своите познания и да използват натрупания опит, което ги възпрепятства да се ориентират в социалната среда и да се приспособят към нея. Международните научни изследвания по темата показват, че специализираните терапии и системната работа със специалисти в областта подпомагат изграждането на по-пълноценни личности от хората с аутизъм от всички възрасти.Своя опит и постижения по тези теми ще споделят световно признати експерти по време на Първата международна конференция в България „Аутизмът не е присъда!\", която ще се проведе от 11 до 13 ноември в София. Събитието ще представи не само информация за последните новини в областта на аутизма, а аудиторията ще има възможността да се запознае с широк кръг от въпроси, включително диагностика и развитие, език и комуникация, достъп до образование,  изследвания и етика, пол и сексуалност, включване и живот в общността, психическо и физическо здраве, интервенции.Конференцията, чийто организатор е сдружение „Аутизъм днес\", ще бъде разделена на две части: лекционна и практическа. В планираните работни сесии с фокус към различни теми, свързани с подобряването качеството на живот на хората в аутистичния спектър, ще се обсъдят нови знания и опит в сферата, ще се коментират предизвикателствата пред тези хора както в социалните сфери, така и в научните, ще се дадат конкретни примери как трудностите да бъдат преодолени.Форумът ще даде актуална информация за аутизма, базирана на най-новите международни проучвания и постижения в тази област. Споделеният опит ще очертае и конкретни успешни практики за приобщаване на хората с подобни проблеми към общността, създавайки им възможност за изграждане на пълноценни отношения с другите, както и за намиране на професионална реализация.Широкият спектър от теми, които конференцията ще засегне, я прави  изключително полезна както за специалисти в областта - психолози, логопеди, специални педагози, терапевти, лекари, хора, ангажирани в научните изследвания в областта, така и за учители, родители и други засегнати от проблема.Входът за трите дни от конференцията при ранно записване е 140 евро, а след 20 октомври - 180 евро, левовата равностойност се изчислява по курса на БНБ за деня.  ", "date": "2019.09.06", "title": "По-добър живот за хората с аутизъм"}
{"url": "http://www.cross.bg/obichaiino-tezhuk-trafik-za-pochivnite-dni-za-suedinenieto-1612677.html", "text": "/КРОСС/ С натоварен трафик и засилено полицейско присъствие на пътя започват почивните дни. Въпреки че голямото пътуване започна още вчера, се очаква то да продължи и днес.Очаква се движението да бъде най-интензивно по автомагистралите и в посока Гърция. По тази причина от Гранична полиция са осигурили повече екипи на граничните пунктове и имат готовност да работят бързо, за да не се образуват задръствания.По пътищата у нас пък 150 мобилни, 25 стационарни и 30 камери тип тринога ще следят дали се спазват ограниченията на скоростта.Заради по-дългия уикенд БДЖ пусна 6 600 допълнителни места във влаковете по основните направления в страната. ", "date": "2019.09.06", "title": "Обичайно: Тежък трафик за почивните дни за Съединението"}
{"url": "http://www.cross.bg/kushta-stotitzi-evakyirani-1612695.html", "text": "/КРОСС/ Стотици бяха евакуирани в Калифорния заради горски пожар.Огънят се разпрострял върху 9 000 декара само за едно денонощие, предава Нова Телевизия.Това довело до евакуацията на 1200 души от град Мюриета, на около 130 км югоизточно от Лос Анджелис.За гасенето на огъня бяха изпратени самолети и хеликоптери. Полицията обикаля най-застрашените квартали къща по къща, за да се увери, че никой не е останал в опасната зона. ", "date": "2019.09.06", "title": "Стотици евакуирани заради голям горски пожар в Калифорния"}
{"url": "http://www.cross.bg/georgievi-vasil-evlogi-1612679.html", "text": "/КРОСС/ В 9.00 часа днес започва традиционният щафетен маратон. Заради него организацията на движението в центъра на столицата ще бъде променена до 13.30 часа.Старт на маратона ще бъде даден в 9.00 ч. пред Националния стадион \"Васил Левски\" на кръстовището на бул. \"Евлоги и Христо Георгиеви\" и ул. \"Гурко\".Маршрутът на спортното събитие е следният: старт от северозападното пътно платно на бул. \"Евлоги и Христо Георгиеви\" пред националния стадион \"Васил Левски\" по западното пътно платно на бул. \"Евлоги и Христо Георгиеви\", по източното пътно платно на ул. \"Проф. Фритьоф Нансен\", обратен завой при бул. \"Васил Левски\", по западното пътно платно на ул. \"Проф. Фритьоф Нансен\", надясно по бул. \"България\", по източното пътно платно на бул. \"Пенчо Славейков\", обратен завой по тротоара на бул. \"Витоша\", по западното пътно платно на бул. \"Пенчо Славейков\", по бул. \"България\", надясно по бул. \"Черни връх\", обратен завой при ул. \"Св. Наум\", по бул. \"Черни връх\", надясно по бул. \"Евлоги и Христо Георгиеви\", бул. \"Драган Цанков\", Борисова градина, изход от Борисова градина при Национален стадион \"Васил Левски\", по бул. \"Евлоги и Христо Георгиеви\" до Орлов мост, преминава по пешеходната зона, по северозападното пътно платно на бул. \"Евлоги и Христо Георгиеви\" до национален стадион \"Васил Левски\", където е финала.Забранява се престоят и паркирането на пътни превозни средства:- от 08.00 часа на 5.09.2019 г. до 07.00 часа на 6.09.2019 г. на моста пред Националния стадион \"Васил Левски\".- от 07.00 часа на 06.09.2018 г. до приключване на мероприятието на моста пред Националния стадион \"Васил Левски\".От 07.30 до 13.30 часа на 06.09.2019 г. се забранява влизането на пътни превозни средства в двете посоки по:- Ул. \"Ген. Гурко\" между бул. \"Евлоги и Христо Георгиеви\" и бул. \"Васил Левски\".- Ул. \"Любен Каравелов\" между ул. \"Ген. Паренсов\" и ул. \"Ген. Гурко\".- Бул. \"Евлоги и Христо Георгиеви\" между бул. \"Цар Освободител\" и ул. \"Проф. Фр. Нансен\".- Бул. \"Драган Цанков\" между ул. \"Митрополит Кирил Видински и бул. \" Евлоги и Христо Георгиеви\".- Южното пътно платно на бул. \"България\" между бул. \" Черни връх\" и бул. \"Акад. Ив. Гешов\".- Бул. \"Черни връх\" и ул. \"Проф. Фр. Нансен\" между бул. \"Свети Наум\" и бул. \"Васил Левски\".- Бул. \"Пенчо Славейков\" между бул. \"България\" и бул. \"Витоша\".- Тунела на НДК - в участъка водещ към бул. \"Черни връх\" и бул. \"България\" ", "date": "2019.09.06", "title": "Щафетен маратон затваря улици в София"}
{"url": "http://www.cross.bg/karieri-dvete-protestirashtite-1612678.html", "text": "/КРОСС/ Жители на Пловдив и на шест села излизат на протест, съобщава Нова телевизия. Очаква се днес те да блокират подхода от магистрала \"Тракия\", който води към Асеновград.Причината за недоволството на хората е кариера за добив на инертни материали. По думи на протестиращите става въпрос за екологично бедствие. Те обясниха, че са избрали да изразят протеста си именно в празничния ден, за да привлекат по-сериозно вниманието на властите към проблема.Местните са убедени, че кариерата създава риск за здравето им и околната среда. Освен това къщите на някои от тях вече са напукани заради взривовете в кариерата.По тази причина протестиращите настояват за спиране на работата на двете кариери.От своя страна директорът на РИОСВ-Пловдив Стефан Шилев обясни, че са били извършени над 40 проверки и издадени 6 предписания. От общо 5-те издадени акта на двете кариери два се обжалват.Шилев увери, че в момента стойностите на замърсяване не превишават нормите.От Министерството на енергетиката съобщиха, че на фирмата е издаден акт за 50 000 лева, който се обжалва. Според самата фирма извършваните от нея дейности са напълно законни и за тях имат необходимите документи. Въпреки че концесията й изтича през 2021 г., фирмата е поискала да бъде удължена с още 15 години. ", "date": "2019.09.06", "title": "Взривове от каменна кариера рушат домове в Пловдивско"}
{"url": "http://www.cross.bg/maya-manolova-shte-registrira-dnes-kandidatyrata-si-za-kmet-na-sofiya-1612680.html", "text": "/КРОСС/ В 10.40 часа Мая Манолова и нейният инициативен комитет ще подадат документи за регистрация в Общинската избирателна комисия /ОИК/ на ул. „Московска\" 33.", "date": "2019.09.06", "title": "Мая Манолова ще регистрира днес кандидатурата си за кмет на София"}
{"url": "http://www.cross.bg/dyshi-informatziya-nyzhdayat-1612681.html", "text": "/КРОСС/ 30 са вече жертвите на урагана \"Дориан\" на Бахамите, съобщават световните медии по информация на премиера Хубърт Минис.Все още обаче не е ясен официалният брой на загиналите, тъй като властите са едва в началото на разчистването на регионите, които бяха най-тежко засегнати от бурята. Сред тях е бахамският остров Абако, който е напълно опустошен и практически необитаем.Спасени изпод руините до момента са повече от 200 души. Спасителните операции продължават, като е поискано и съдействие от Световната здравна организация и ООН. По предварителна информация над 76 000 души се нуждаят от хуманитарна помощ.В Северна и Южна Каролина, както и във Вирджиния, където ураганът остави над 200 000 души без електричество, също започна възстановяване на щетите. ", "date": "2019.09.06", "title": "Над 76 000 души се нуждаят от хуманитарна помощ след \"Дориан\""}
{"url": "http://www.cross.bg/mygabe-zimbabve-beshe-1612683.html", "text": "/КРОСС/ Дългогодишният президент на Зимбабве Робърт Мугабе почина на 95-годишна възраст.Той се задържа на върха на държавната власт в продължение на 37 години, използвайки репресии и страх, докато накрая не беше свален, когато доскоро лоялните генерали се обърнаха срещу него.След унизителното му падане от длъжност през ноември 2017 г., феноменалната му физическа издръжливост бързо се срина.В началото той е с ореола на освободител, извадил бившата британска колония Родезия от управлението на бялото малцинство. Но след това Робърт Габриел Мугабе налага облика си на деспот, който смазва несъгласието с неговата политика и съсипва националната икономика.Бившият политически затворник, превърнал се в партизански водач, става премиер на страната си от 1980 до 1987 г., след което без прекъсване е президент на Зимбабве до 2017 г.На поста той първоначално спечели международни похвали за своята декларирана политика на расово помирение и за разширяване на подобрените образователни и здравни услуги в посока към черното мнозинство.Но положителното в неговите политики бързо избледнява.„Той беше велик лидер, чието ръководство дегенерира до нивото да постави на колене Зимбабве\", е оценката на професор Шадрак Гуто от Университета на Южна Африка.Бившият британски външен министър Питър Карингтън познава добре Мугабе, тъй като е бил посредник в преговорите за независимостта на Зимбабве.„Мугабе всъщност въобще не беше човешко същество. В него имаше някакви черти на влечуги. Можете да се възхищавате на неговите умения и интелект ... но той беше страшно хлъзгав човек.\"В последните десетилетия на своето управление Мугабе прегърна новата си роля като антагонист на Запада. Той винеше западните санкции за сриващата се национална икономика, макар че тези мерки бяха насочени персонално към президента и неговите поддръжници.С напредването на годините се засилиха слуховете, че има рак на простатата, но според официалната информация честите му пътувания до Сингапур били свързани с лечението му от катаракта.Втората съпруга на Мугабе, Грейс - бившата му секретарка, която е 41 години по-млада от него и беше спрягана за негов потенциален наследник, се похвали, че дори и навършил 80 г. той ставал призори и се захващал с работа. \"89 години не означават нищо\", каза Мугабе малко преди последната си „изборна победа\" през 2013 г.БГНЕС ", "date": "2019.09.06", "title": "Почина дългогодишният президент на Зимбабве Робърт Мугабе"}
{"url": "http://www.cross.bg/bez-plateni-zoni-za-parkirane-v-sofiya-v-pochivnite-dni-1612684.html", "text": "/КРОСС/ На 6 и 7 септември 2019 година \"синя\" и \"зелена\" зона няма да работят в столицата.Центърът за градска мобилност затваря зоната за платено паркиране и напомня на водачите да спазват правилата при паркиране и спиране в града по време на празничните дни. ", "date": "2019.09.06", "title": "Без платени зони за паркиране в София в почивните дни"}
{"url": "http://www.cross.bg/vsichki-suedinenieto-napisa-1612682.html", "text": "/КРОСС/ Министър-председателят Бойко Борисов поздрави всички българи по повод една от най-паметните дати в българската история - Съединението на България.„Поздравявам всички българи за днешния голям празник! Съединението на Княжество България с Източна Румелия е една голяма и справедлива победа за нас\", написа премиерът на официалния си профил във Facebook.„Благодарение на нея и на всички герои, борили се за българските национални идеали, днес живеем в една свободна страна, равна на другите европейски държави, чието мнение е значимо и важно. Честито и на пловдивчани за празника на техния древен, вечен, развиващ се и модерен град\", добави Борисов.Празника честити и външният министър Екатерина Захариева. „Днешният ден е символ на стремежа ни за обединение и за пълна принадлежност към европейската култура и цивилизация\", написа тя във Facebook. „Историята трябва да ни предпазва от бъдещи грешки и да бъде наш учител. Нека носим със себе си поуките и да работим отговорно за страната си\", заяви Захариева.„Съединението прави силата\". Честит празник ! Бог да пази България!\", написа в социалната мрежа председателят на Народното събрание Цвета Караянчева. ", "date": "2019.09.06", "title": "Властта поздрави българите за Съединението във Фейсбук"}
{"url": "http://www.cross.bg/evdoksiii-sveti-nego-1612662.html", "text": "/КРОСС/ Свети Евдоксий живял през царуването на Диоклетиан, жестокия гонител на Църквата Божия. Този император издал нечестива заповед, която забранявала в неговата империя да се отдава поклонение на Единия истинен Бог и изисквала честта, подобаваща на Бога, да се въздава на немите бездушни идоли. След огласяването на тази заповед мнозина от вярващите избягали в пустините и планините, като предпочитали да живеят там със зверовете, отколкото - в градовете, заедно с беззаконните човеци. Също така и много видни и знатни хора оставяли своите длъжности и жилища и се криели в пустинни места. Един от тях бил и военачалникът Евдоксий, който бил верен раб на Иисуса Христа. Той оставил своята длъжност и се скрил от нечестивите заедно със жена си и децата си, за да избегне царския гняв. Междувременно навсякъде го издирвали войници, които били изпратени от управителя на Мелитина, пред когото свети Евдоксий бил оклеветен. Войниците дошли до пустинното място и срещнали свети Евдоксий, който бил облечен в бедна дреха. Запитали го дали знае къде се крие военачалникът Евдоксий.Светият като разбрал, че го търсят, за да го предадат на мъчения, им казал:- Елате с мен в дома ми, вкусете от моя хляб и си починете от пътя; а после ще ви покажа Евдоксий, защото зная къде се крие той, заедно с домашните си.Войниците се съгласили и тръгнали към жилището на светия мъченик.Светият ги приел и добре ги нагостил, а после им открил, че той самият е човекът, когото търсят.Войниците, удивени от тази постъпка на светията отговорили:- Заради твоето благодеяние, няма да те заловим; а на този, който ни изпрати, ще кажем, че дълго сме те търсили, но не сме те открили. А пък ти се скрий, за да не те познае някой друг и да не те издаде.Войниците се готвели вече да си тръгват, но свети Евдоксий ги задържал, като им казал:- Почакайте ме, братя, и аз ще дойда с вас. Не ми подобава на мен да се крия повече, защото Сам Бог ме зове на мъченически подвиг, та да стана изповедник и да свидетелствам за Неговото свято име. А ако Бог искаше да не бъда открит, то вие не само нямаше да ме срещнете на пътя, но даже и не биха ви изпратили да ме търсите и аз не бих попаднал на вас. Всичко, което се случи е знак на Божията блага воля аз да пострадам за Него, дори - до проливане на кръвта си.След това извикал при себе си съпругата си Василиса, децата си и близките и приятелите си и им казал:- Имаше време, когато се криех, а сега е време да се открия и доброволно да се предам в ръцете на мъчителите, заради Иисуса Христа, Който Сам предаде Себе Си на страдания заради нас. И ето - аз отивам; и както пожелае моят Господ, така и ще устрои за мене и ще ми помогне, а вас оставям под Неговата закрила!После светият дал различни разпореждания на домашните си, наставил децата и слугите си, като ги поучил как да живеят добродетелно без него - в страх и любов към Бога, а на съпругата си завещал да не плаче и да не страда, когато чуе за неговата смърт, а да прекара тоя ден в голяма радост и веселие, благодарейки на Бога, задето е сподобил Своя раб с мъченически венец.След като се простил с домашните си и се облякъл в подобаваща на неговия сан дреха, и взел оръжието си и воинския си пояс, както подобавало на един военачалник, светият напуснал своя дом, жена си и децата си, слугите, приятелите си и цялото си богатство, изоставяйки всичко заради любовта към своя Господ.Трогателна била тази раздяла, при която жената се лишавала от мъжа си, децата - от своя баща, приятелите - от своя любим другар! Всички плачели горчиво, докато се прощавали с него, защото знаели, че той вече няма да се върне при тях. Само едно ги утешавало в тяхната печал - това, че Евдоксий отивал, за да пострада за Христа, да стане победоносен мъченик и с мъченически венец да предстане пред Христа, своя Господ.След това блаженият Евдоксий тръгнал на път заедно с войниците, а съпругата му Василиса ги следвала отдалече, защото желаела да види неговите страдания. Придружавали я и двама любими приятели на Евдоксий - Зинон и Макарий, за които също бил приготвен мъченически венец от Господа.Когато довели блажения Евдоксий при управителя, последният благосклонно го приветствал и му казал:- Ние те извикахме, за да изпълниш царската заповед и да принесеш жертви на боговете, на които подобава поклонение; а повече от всичко - на бащата на всички богове, великия Зевс, и на слънцеподобния Аполон и на славната богиня Артемида.Свети Евдоксий отговорил:- Аз знам, че трябва да се принася жертва на Единия, в Три Лица прославян, Бог, Който сътвори света и му дарява живот и спасение! На Него и ще принеса хвалебна жертва, а не на тия, които ти наричаш богове, когато те са дърво и камък и по нищо не се отличават от която и да е бездушна вещ.Управителят отново се обърнал към светия:- Аз ти заповядвам да въздадеш подобаваща чест на боговете! А ти, както виждам, не само боговете презираш, но и самия цар считаш за нищо. Чух, че ти въвеждаш някаква си нова вяра и че мнозина прелъстяваш с нея.Като казал това, управителят погледнал към множеството стоящи наоколо войници и с гняв извикал:- Всеки, който не изпълни царската заповед, ще бъде лишен от воинската си одежда, като недостоен да я носи. И нека той да знае, че от него ще бъде отнета и честта на воинското звание.Така говорел беззаконният управител, желаейки да посрами свети Евдоксий, защото се надявал, че не ще се намери още някой, който да се възпротиви на царската заповед и че Евдоксий ще остане сам в непокорството си. Управителят мислел, че тогава той поради срам ще се подчини на царската повеля, за да не се лиши от честта на своето звание. Но вместо да стане това, мъчителят сам бил посрамен. Още докато той говорел, свети Евдоксий снел от себе си пояса - отличителен знак на началническия му сан - и го хвърлил в лицето на управителя. Като видели това, много войници, хиляда сто и четири на брой, които били тайни християни, се разгорели от ревност по Бога и направили същото като своя началник Евдоксий. Те снели от себе си знаците на военното звание и ги хвърлили пред управителя, бидейки готови да се лишат и от самото си тяло и да положат душите си за името на Мисуса Христа.Мъчителят изпаднал в смущение от неочакваното разкриване на такова множество изповедници на Христа и като прекратил разпитването им, веднага изпратил известие за случилото се на император Диоклетиан, с което го молел също така да му даде разпореждания как да постъпи. Царят бързо му изпратил в отговор следната заповед: да подложи началниците на жестоки изтезания, а обикновените войници да остави ненаказани.След като получил царското нареждане, управителят седнал на съдийското място и заповядал да доведат свети Евдоксий при него, в качеството му на главен военачалник. Той отново започнал да го убеждава:- Съветвам те, Евдоксий, остави злото си упорство и безумно противене и доброволно принеси жертва на боговете! А ако не се съгласиш, ще трябва да го направиш против волята си, след като бъдеш принуден чрез безпощадни мъчения!При това, управителят започнал да изброява мъченията, които го очаквали: заточение, тъмница, рани; заплашвал го, че тялото му ще бъде стъргано със железа и опалвано с огън и изредил още много различни жестоки изтезания, само споменаването на които вече било способно да предизвика ужас. Но мъченикът отвърнал:- Ти се шегуваш, управителю, като ми говориш всичко това. За мен твоите мъчения са като страшилище, с което плашат децата. Защото аз се надявам на бъдещото въздаяние, което ще получа от щедрия подвигоположник Христа. Боя се не от тоя огън, за който ти говориш, а от оня, който никога няма да угасне и от червея, който не заспива и от другите люти мъки, приготвени за тези, които се противят на истинския Бог и Го отхвърлят. А твоите мъчения в сравнение с тях са като детски играчки; и огънят, с който ме заплашваш, в сравнение с геенския огън, е като хладна вода.- Мечът ти - продължавал светият - ще стане за мен ключ за дверите на желания край, където вместо това видимо и бързо захождащо слънце ще видя незалязващата и неугасваща светлина и вместо временните блага ще наследя вечните. Знай, че аз не ще се поклоня на вашите богове, понеже велико безумие е да се почитат като богове дърветата, камъните, златото и среброто, обработени от ръката на художника.Като чул този отговор на светия мъченик, управителят му казал:- За този твой безумен отговор е виновна моята снизходителност, поради която те оставих така дръзко да безчестиш боговете, царя и мен самия. И макар да мога да понеса собственото си безчестене, но не мога повече да търпя да бъдат хулени боговете и царят.След това управителят заповядал да вържат ръцете и краката на светеца и безмилостно да го бият с жилави ремъци, а после - да го повесят и да стържат тялото му с остри железни оръдия. След като го изтезавали така, хвърлили светия мъченик в тъмницата.След няколко дена отново го извели на разпит, на който светият се показал също толкова непоколебим във вярата си, както бил и преди това. Той стоял като несъкрушим стълб и непристъпен град пред мъчителя. Затова последният заповядал да бият мъченика с железни пръти по шията и да извадят от ставите всичките му членове. Това мъчение било по-жестоко и от смъртно наказание. Накрая мъчителят осъдил свети Евдоксий на посичане с меч.Докато го водели към мястото за изпълнението на присъдата, светият мъченик се молел така:- Боже! Ти, Който благосклонно погледна към жертвите на Авел и Авраам и милостиво прие дълготърпението на множеството мъченици! Погледни сега с Твоето милостиво око и към моята жертва и не отхвърляй моята кръв, която аз с душевна топлота и с любещо сърце Ти принасям!Молейки се така, светият забелязал в тълпата своята съпруга, която с плач вървяла след него. Той я попитал дали всичко е направено така, както той преди бил заповядал и й наредил да вземе тялото му след смъртта му и да го погребе в мястото, наричано „Амимна\". После отново й дал наставление да не плаче за неговата смърт, но да почете тоя ден, като се облече в светла дреха и се украси със скъпоценности.След това свети Евдоксий видял своя приятел Зинон, който също плачел за него, и му казал:- Възлюбени Зиноне, не плачи! Бог, Комуто служим, няма да ни раздели! Ние като в една лодка ще отплаваме заедно във вечния живот!Тези думи така силно подействали на Зинон, че той високо възкликнал:- И аз съм християнин! И аз изповядвам Христа и искам да умра за Него!Незабавно той бил хванат от нечестивите слуги и за него било доложено на управителя. Последният заповядал и него да посекат с меч, заедно с Евдоксий. Когато ги довели на мястото на наказанието, най-напред посекли Зинон, докато в това време свети Евдоксий се молел за него. Така, след като изпратил преди себе си своя приятел на небето, светият преклонил главата си под меча и приел блажена мъченическа кончина.Заедно с тях били посечени и други мъченици, които с дръзновение изповядали Христа. Телата им били захвърлени, без да бъдат погребани. Но Василиса, съпругата на свети Евдоксий, взела неговото тяло, без да се бои, и с чест го погребала на посоченото от него място.За тази своя постъпка тя била заловена и доведена при управителя. Пред него тя ясно изповядала Бога и се надсмяла над идолите и техните почитатели, като желаела по пътя на мъченията по-скоро да последва мъжа си при Господа.Но мъчителят й казал:- Зная, че ти желаеш да последваш мъжа си, за да имаш похвала от галилеяните (тоест християните). Но дори ти и да заслужаваш смърт, аз няма да те умъртвя!Василиса отговорила на това:- Моят Господ Иисус Христос вижда желанието ми и ще го приеме като вече извършено дело. Дори и да не ме подложиш на мъки, аз пак не ще се лиша от блаженството, което ще получа заедно с моя мъж у Господа Бога.Щом чул думите й, управителят я прогонил. А след седем дена й се явил на сън свети Евдоксий и й казал:- Кажи на нашия приятел и домоуправител Макарий да се яви пред съдилището и да последва нашия пример. Ние го очакваме!Веднага щом Василиса разказала на Макарий видението си, той начаса отишъл при управителя и се обявил за християнин и ученик на Евдоксий. Като го видял и като чул смелото му изповедание, управителят заповядал да му отсекат главата.Така и Макарий, следвайки Евдоксий и Зинон, отишъл при добрия подвигоположник Христа, нашия Господ. Угодила Му и Василиса, която докрай останала в истинната вяра и която предстанала в сонма на светиите пред престола на Божията слава, прославяйки Отца и Сина и Светия Дух, во веки. Амин.Жития на светиите, преведени на български език от църковно-славянския текст на Чети-минеите на св. Димитрий Ростовски ", "date": "2019.09.06", "title": "Св. мчк Евдоксий. Преп. Архип"}
{"url": "http://www.cross.bg/purviyat-bulgariya-ychastieto-1612666.html", "text": "/КРОСС/ На днешната дата през 3761 г. пр.н.е. е поставен първият ден на Еврейския календар.През 775 г. пр.н.е. в Китай е регистрирано за първи път слънчево затъмнение.През 1492 г. флотилията на мореплавателя Христофор Колумб напуска остров Ла Гомера (Канарски острови) и се отправя на запад; по-късно синът му Ернандо Колон приема, че това е началната дата на прехода през океана, довел до откриването на Америка.През 1522 г. „Витория\", един от оцелелите кораби от експедицията на Фернандо Магелан, се завръща в Сан Лукар де Барамеда (Испания) и става първият кораб, обиколил света.През 1883 г. княз Александър Батенберг възстановява Търновската конституция, отнета от него 2 години по-рано.През 1885 г. Съединението на България - през нощта срещу 6 септември военни части, командвани от Данаил Николаев, установяват контрол над Пловдив и отстраняват правителството и главния управител на Източна Румелия Гаврил Кръстевич (стар стил).През 1901 г. в Бъфало (Ню Йорк) е извършен атентат срещу президента на САЩ Уилям Маккинли, в резултат на което той умира 8 дни по-късно.През 1915 г. е изпробван първият прототип на танк, предназначен за британската армия.През 1940 г. румънският крал Карол II абдикира в полза на сина си Михай I.През 1941 г. Сталин издава заповед за разстрел на 170 политически затворници, сред които е и Кръстьо Раковски.През 1944 г. по време на Втората световна война настъпва поврат в участието на Царство България във войната - правителството взема решение за скъсване на дипломатическите отношения с Германия, Италия, Хърватия и Словакия, освобождава политическите затворници и премахва ограниченията върху българските евреи.През 1959 г. в Народна република България се провежда автомобилно рали за първи път.През 1968 г. Суазиленд получава национална независимост от Великобритания.През 1974 г. е открита новата Централна гара „София\".През 1991 г. Ленинград е преименуван на Санкт Петербург.През 1997 г. екип от астрономи открива Калибан - естествен спътник на Уран.През 1997 г. се състои погребението на трагично загиналата принцеса Даяна.През 2000 г. в централата на ООН в Ню Йорк с участието на 150 държавни глави и други високопоставени политици започва най-голямата световна среща на върха, наречена Среща на хилядолетието.През 2005 г. Калифорния става първият щат на САЩ, който легализира еднополовия брак.", "date": "2019.09.06", "title": "6 септември в историята"}
{"url": "http://www.cross.bg/opasno-prav-ypravlyavashtite-1612670.html", "text": "/КРОСС/ Опасно е да бъдеш прав, когато управляващите грешат.Волтер - френски писател и философ от епохата на Просвещението:  ", "date": "2019.09.06", "title": "Опасно е да бъдеш прав, когато управляващите..."}
{"url": "http://www.cross.bg/rodeni-na-septemvri-1612668.html", "text": "/КРОСС/ Проф. Анатоли Кръстев, музикантБисер Петков, министър на труда и социалната политикаДжина Стоева, поп-фолк певицаЧл.-кор. проф. Иван Ангелов, икономистКрум Дончев, автомобилен състезател, рали пилотЛорита Радева, общинска съветничкаМалина Николова, областен управител на ВрацаРумен Боев, юрист, член на ВССРумяна Кючукова, заместник-председател на Международната инвестиционнна банкаСтефан Радев, кмет на СливенСтоян Тонев, зам.-председател на Специализирания наказателен съд ", "date": "2019.09.06", "title": "Родени на 6 септември"}
{"url": "http://www.cross.bg/chasa-sega-tryd-1612688.html", "text": "/КРОСС/ Водещи заглавия на първите страници в. 24 часа - Фейсбук и инстаграм стопират агитации срещу ваксините против морбилив. Монитор - лева за медал с лика на Батенбергв. Монитор - Без бонуси при бърз съд за тежките престъпленияв. Сега - Изпитът след VII клас вече ще включва и материал от VIв. Сега - Пернишката топлофикация отвърна на проверките с рекетв. Телеграф - Наши роби бачкат по 16 часа в Чехияв. Телеграф - 200 камери следят за джигитив. Труд - НАП: Не казвайте банковата си сметка по телефон или мейлв. Труд - Закон изравнява минималната пенсия с линията на бедноств. Труд - 20 български фирми сред най-големите Водещи заглавия на вътрешните страници в. 24 часа - БСП изправя един от най-заможните политици - Весела Лечева, срещу Даниел Панов в Търновов. 24 часа - За 45 г.„АЕЦ „Козлодуй\" произведе над 625 млн. мегаватчаса ток, спести 743 млн. тона емисиив. 24 часа - 55 млн. евро инвестиции влязоха в икономиката на Пловдивв. 24 часа - Нови кръгови кръстовища отпушват трафика в „Марица\"в. 24 часа - Садово ремонтира улици без външни фирмив. Монитор - Менингит уби момче на 6 години в Търговищев. Сега - Прокуратурата се отвори и към банкеритев. Сега - Разходите за здравеопазване у нас са около средното за ЕСв. Сега - ЕК: България не е събрала 625 млн. евро ДДС през 2017 г.в. Труд - Имотите доведоха до ръст на икономиката Водещи интервюта в. 24 часа - Георги Терзийски, председател на управителния съвет на АПИ:Започваме разширението на околовръстното от „Младост\" до началото на „Тракия\" още в края на септемврив. 24 часа - Пламен Спасов, кмет на „Родопи\":Бяхме сред най-закъсалите общини, но вече сме в класацията на успешнитев. Монитор - Проф. Андрей Пантев, историк: \"6 септември е второто освобождение на България\"в. Телеграф - Историкът проф. Андрей Пантев: \"През 1885 г. се изсмяхме на Европа\"в. Труд - Актрисата и тв водеща Александра Сърчаджиева пред„Труд\": „Игри на волята\" изправя 24 души в битка за оцеляване Водещи анализи в. 24 часа - Шести срещу 9 септемврив. 24 часа  - Фандъкова -кандидатът на стабилнитев. Монитор - Робот на надницав. Сега - Меланхолия през септември*в. Сега  - Армията е в полуразпадв. Телеграф  - 65% от пътуванията в чужбина са в посока Гърцияв. Труд  - МВнР пак се скара на историята  ", "date": "2019.09.06", "title": "В пресата днес"}
{"url": "http://www.cross.bg/tema-plovdiv-zhivo-1612673.html", "text": "/КРОСС/ БНТ, „Сутрешен блок\"Тема:  Денят 6 септември. Какво ни обединява и разделя днес - режисьорът Виктор Божинов и историкът Димитър СтояновичТема:  На живо от Музея на транспорта в Русе: Как в града посрещат княз Александър I Батенберг с новината за СъединениетоТема:  Родова памет. Разказът на Райко Гануков за неговия прадядо, който е помогнал за историческото събитиеТема:  Новият площад Централен. Приключва ли ремонтът - на живо от ПловдивТема:  Пожар изпепели над 3000 тома книги в читалището на кюстендилско село. Какви са причините за пожара? БТВ, \"Тази сутрин\"Тема: На 6 септември - Директно от честванията в Пловдив и София; Тема: По зрителски сигнал - Разкопавани ли са гробове за провеждането на военна възстановка? Тема: Как се променя Европа и ще има ли специални мерки за сигурност на местните избори? Гостува Славчо Велков; Тема: След пожара в Бухово, който унищожи домовете на десетки семейства. На живо: Къде ще живеят хората, останали без покрив?Тема: Хиляди изгорени книги, как ще бъде възстановено читалището в село Катрище?Тема: Директно: Защо от години операта в Пловдив няма концертна зала? ", "date": "2019.09.06", "title": "По телевизиите днес"}
{"url": "http://www.cross.bg/chasa-bulgariya-suedinenieto-1612674.html", "text": "/КРОСС/ Пловдив.От 20.30 часа на площад „Съединение\" президентът Румен Радев ще участва в тържествената церемония по повод 134 г. от Съединението на България.***Габрово.От 11.00 часа в Етнографския музей „Етър\" председателят на Народното събрание Цвета Караянчева ще открие 17-то издание на Международния панаир на традиционните занаяти.***Пловдив.От 20.30 часа на площад „Съединение председателят на Народното събрание Цвета Караянчева ще присъства на церемония по повод 134 г. от Съединението на България.***Смолян.От 11.00 часа пред Паметника на плачещата майка вицепрезидентът Илияна Йотова ще присъства на тържествена церемония по повод Деня на Съединението.***София.От 11.30 часа пред Мавзолея-костница на княз Александър I Батенберг на бул. „Васил Левски\" ще се състои церемония по отбелязване на 134-та годишнина от Съединението на Княжество България с Източна Румелия.***София.От 9.00 часа в Зала 3 на НДК премиерът Бойко Борисов ще открие 29-ия конгрес на Световнатаасоциация по гръдна и сърдечносъдова хирургия. От 12:30 ч. в Зала 9 на НДК организаторите на форума ще открият и специална пресконференция за журналисти.***София.От 11.30 часа военнослужещи от Националната гвардейска част ще участват в церемонията по поднасяне на венци пред Мавзолея-костница на княз Александър І Батенберг. В 12.00 ч. пред сградата на Администрацията на Президента на Република България ще се извърши тържествена смяна на почетния гвардейски караул.***София.От 9.00 часа от Националния стадион „Васил Левски\" започва Петото издание на щафетния маратон на България „София Екиден Маратон\" в чест на националния празник - Съединението на Княжество България с Източна Румелия.***София.От 20.00 часа в зала „EFE\", хотел „Маринела-София\" - Гала вечеря и връчване на наградите „Заслужил лекар на Югоизточна Европа.***Асеновград.От 11.30 часа на централния площад „Акад. Николай Хайтов\" ще се състои празничен концерт по повод 134-та годишнина от Съединението на България.***Благоевград.От 11.00 часа пред паметната плоча на загиналите във войните за обединение и независимост на България на пл. „Георги Измирлиев\" ще се състои ритуал по полагане на венци по повод 134-та  годишнина от Съединението на Княжество България с Източна Румелия.***Банско.От 10.30 часа пред паметника „Банско помни героите\" кметът Георги Икономов заедно с общественици и граждани ще поднесат цветя по повод 134-та годишнина от Съединението на България.***Бургас.От 10.30 часа на площад „Атанас Сиреков\" с ритуал по издигане на националния флаг и флаговете на Европейския съюз и Община Бургас ще започнат тържествата по отбелязване на 134-та годишнина от Съединението на България.  От 11.00 часа във Военния клуб на ул. „Христо Ботев\", 48 ще се извърши заупокойна молитва за загиналите в Сръбско-българската война и полагане на венци пред паметника на 24-ти Черноморски пехотен полк. От 11.30 часа на площад „Атанас Сиреков\" ще има празничен концерт.***Варна.От 09.30 часа Представителният духов оркестър и почетен караул от Военноморските сили ще участват в ритуала по полагане на венци и цветя пред Паметната плоча на Княз Александър І Батенберг. Военнослужещи от ВМС ще се включат в шествието до „Паметника на приморци, загинали в Сръбскобългарската война 1885 г.\" . От 10.00 часа с военен ритуал ще отдадат почит към загиналите във войните за Съединението на България.***Велико Търново.От 10.30 часа пред сградата на Община Велико Търново ще се състои военен ритуал по издигането на националното знаме на Република България и празнично слово ще произнесе кметът Даниел Панов. От 10.50 часа пред Паметник „Майка България\" ще се проведе военен ритуал по полагане на венци и цветя. От 11.15 часа часа в парк „Марно поле\" ще бъде открит официално Паметник на ген. Сава Муткуров по повод Деня на Съединението на България, като слово ще произнесе заместник-кметът проф. Георги Камарашев. От 21.30 часа на площад „Цар Асен I\" ще се проведе аудио-визуален спектакъл „Царевград Търнов - звук и светлина\".***Велико Търново.От 12.30 часа в пресклуба на БТА ще се състои пресконференция на Цветелина Пенкова, евродепутат от групата на Прогресивния алианс на социалистите и демократите в Европейския парламент.***Враца.От 10.00 часа пред Паметника на загиналите във войните ще започне официалното честване на 134-та годишнина от Съединението на България.***Горна ОряховицаОт 11.00 часа военнослужещи от военно формирование 22 790 от Сухопътните войски ще поднесат венци пред „Паметния знак на загиналите във войните\".***Добрич.От 11.00 часа на пл. „Свобода\" ще има празничен концерт на Духовия оркестър - Добрич по повод 134-та годишнина от Съединението на България. Дулово. От 10.00 часа пред паметниците на Васил Левски и на загиналите във войните от Дуловския край, с шествие и поднасяне на венци и цветя ще бъде отбелязана 134-та годишнина от Съединението на България.***Дупница.От 11.00 часа пред паметната плоча на Опълченците ще бъдат поднесени венци и цветя от представители на Общината и граждани по повод 134-та годишнина от Съединението на България.***Кюстендил.От 11.00 часа пред паметника „Булаир\" започват тържествата по повод 134-та годишнина отСъединението на България.***Монтана.От 10.30 часа на откритата естрада на пл. „Жеравица\" ще започне празничен концерт по повод 134-та годишнина от Съединението на България.***Неделино.От 11.00 часа военнослужещи от Националната гвардейска част ще участват в тържествена церемония по полагане на венци пред паметника „Света Неделя\".***Пазарджик.От 21.00 часа на сцената срещу Техникума ще се проведе празничен концерт по повод 134-та годишнина от Съединението на България.***Поморие.От 10.00 часа с ритуал по издигане на националния флаг пред паметните плочи на участниците в Освободителната война ще започнат тържествените чествания по повод 134 годишнина от Съединението на България. От 20.00 часа на пл. „Св.Св. Кирил и Методий\" ще се проведе концерт на Държавната опера - Бургас.***Плевен.От 11.00 часа военнослужещи от Сухопътните войски ще отдадат военни почести пред паметника на загиналите от 4-и пехотен Плевенски полк в Сръбско-българската война.***Пловдив.В 9.30 часа ще се даде старт на 44-тия Международен мемориален маратон „Съединение\" от площада на град Съединение с финал на площад „Съединение\" - Пловдив. Награждаването на победителите ще бъде в 12.00 часа.***Пловдив.В 10.00 часа в Катедрален храм „Света Богородица\"Негово Високопреосвещенство Пловдивския Митрополит Николай ще отслужи тържествен молебен.***Пловдив.В 11.00 часа при паметника на Захари Стоянов в Дондуковата градина ще бъдат положени венци и цветя.  В 11.30 часа ще бъдат положени венци и цветя пред паметната плоча на майор Райчо Николов.***Пловдив.В 18.30 часа на площад „Централен\" пред Военния клуб ще се състои възстановка на събитията от 6 септември 1885 година от комитет „Родолюбие\"***Пловдив.От 20.30 часа на площад „Съединение\" началникът на отбраната ген. Андрей Боцев ще участва на тържествената заря-проверка по повод 134 г. от Съединението на България.***Разград.От 11.00 часа на пл. „Възраждане\" ще се състои ритуал по поднасяне на венци и цветя по повод Деня на Съединението.***Русе.От 11.00 часа. военнослужещи от военно формирование 32 420 на Сухопътните войски ще поднесат венци пред паметника на загиналите български воини в Сръбско-българската война.***Септември.От 10.35 часа от гара Септември тръгва празничния атракционен влак за Велинград по повод 6септември - Деня на съединението.***Сливен.От 20.00 часа военнослужещи от Центъра за подготовка на специалисти ще отдадат воински почести и ще поднесат цветя пред паметника на Хаджи Димитър в града.***Стара Загора.От 10.30 часа на площада пред Общината ще започнат тържествата по повод 134-та годишнина от Съединението на България с празничен концерт на фолклорен ансамбъл „Загоре\".***Стара Загора.От 10.30 часа военнослужещи от 2-ра механизирана бригада ще поднесат венци и цветя пред  паметника на „Защитниците на Стара Загора\".***Търговище.От 20.00 часа до Войнишкия паметник на бул. „Цар Освободител\" ще започне тържествена заря-проверка по повод 134-та годишнина от Съединението на България.***Хасково.От 09.00 часа започват тържествата по повод Деня на Хасково и 134-та годишнина от Съединението на България.***Шумен.От 10.00 часа пред Паметника на загиналите във войните шуменци на пл. „Кристал\" ще бъдат положени венци по повод 134-та годишнина от Съединението на България. От 11.00 часа пред паметната плоча в местността Марашка Кория в с. Мараш кметът Любомир Христов и представители на общинската администрация, общински съветници, политически, просветни,обществени организации и граждани ще поднесат цветя.***Шумен/с. Мараш.В 11.00 часа пред паметната плоча в местността „Марашка кория\" в село Мараш също ще бъдатподнесени венци и цветя.***Ямбол.От 10.15 часа на площада пред Община Ямбол с изпълнение на Ямболския духов оркестър ще започнат тържествата по повод 134-та годишнина от Съединението на Княжество България с Източна Румелия. От 10.30 часа кметът Георги Славов ще произнесе слово и ще бъде отслужен благодарствен молебен. От 11.00 часа на Паметника на загиналите в националното ни освобождение ще бъдат поднесени цветя.***Ямбол.От 10.30 часа представителни подразделения от Сухопътните войски и Военновъздушните сили ще участват в ритуала по издигането на националното знаме и в шествието до Паметника на загиналите за национално освобождение, където военнослужещите ще поднесат венци и цветя. ", "date": "2019.09.06", "title": "Празнични прояви и събития в страната"}
{"url": "http://www.cross.bg/iiotova-iliyana-bulgariya-1612710.html", "text": "/КРОСС/ Няма как да успяваме, когато тежките думи на омразата и конфронтацията заместват енергията да създаваме перспективата за България, убедена е Илияна Йотова„Когато сме рамо до рамо, когато не се делим, само тогава успяваме. Това е най-големият урок от българската история, който трябва да препрочитаме. Много по-важен е от красивите думи, които ще чуем на днешния ден.\" Това заяви вицепрезидентът Илияна Йотова в град Неделино, където заедно с неговите жители и гости отбеляза Деня на Съединението.Вицепрезидентът посочи, че политическата конфронтация измести разговора за бъдещето развитие на България и апатията на хората към институциите и политиците е най-голямата криза в момента. „Без доверие няма как да градим единство\", отбеляза вицепрезидентът Йотова. „Няма как да успяваме, когато тежките думи на омразата и конфронтация заместват енергията да създаваме перспективата за България. В единението на народа е силата и мощта на една държава\", заяви вицепрезидентът.„Малко са примерите в българската история за такова могъщество на един народ. Преди 134 години нямаше значение кой е княз, кой комита, кой политик, кой общественик, кой обикновен човек. Всички застанаха като един, изправиха се срещу политически кроежи и интереси на Великите сили, за да защитят и отстоят обединението на българския народ\", подчерта в приветствието си Илияна Йотова.Вицепрезидентът изтъкна голямата роля на водачите, които успяха да вдъхнат вяра и самочувствие на българския народ, че може да се бори за своето единение, потъпкано от Берлинския конгрес. „Ако един договор може да разкъса територии, то няма сила, която да разкъса душите и волята на българите да бъдат заедно\", отбеляза Илияна Йотова.„Често пъти чуваме, че днес нямаме големи каузи. На тези хора аз казвам: Каква по-голяма кауза от тази да имаме модерна, просперираща и стабилна България, дом за всички българи. България, която подарява мечти на децата си и им дава шанс за развитие в родината\", заяви вицепрезидентът Йотова.Вицепрезидентът поздрави жителите на Неделино по повод 45 години от обявяването му за град. Илияна Йотова изтъкна родолюбивия дух на родопчани. „Вие сте добрият пример за всички българи за единство\", посочи вицепрезидентът.Държавата трябва да се върне в малките общини, с по-голяма грижа и внимание, за да има работа за младите хора, а не да заминават на гурбет, призова Илияна Йотова и подчерта, че Смолянският регион е най-бързо обезлюдяващият.Вицепрезидентът Йотова пожела успех на XVIII Национален фолклорен фестивал за двугласно пеене и народна песен с международно участие. „Родопите са непресъхващ извор на самородни таланти, които покоряват сърцата на хора от цял свят\", посочи Илияна Йотова. Вицепрезидентът определи неделинския двуглас, който извира от душите на неделинци, като живия символ на България. Кметът на община Неделино Боян Кехайов подари на Илияна Йотова кукла с традиционна неделинска носия, изработена от самодейците на Неделино. ", "date": "2019.09.06", "title": "Вицепрезидентът: Без доверие няма как да градим единство"}
{"url": "http://www.cross.bg/sy-ryski-pilotite-1612711.html", "text": "/КРОСС/ Два руски изтребителя бомбардировачи Су-34 се сблъскаха в небето над Липецка област, съобщава ТАСС.По информация на руските сили за сигурност в региона причината за авиационния инцидент са грешки на пилотите.В момента специална комисия проверява обстоятелствата около въздушната катастрофа, за да се определи степента на вина на всеки от екипажите (екипажът самолета Су-34 се състои от командир и навигатор).Единият от изтребителите е сериозно повреден, поради което се налага да бъде върнат в завода. Другият самолет, който е в по-добро състояние, може да бъде възстановен на летището.По информация на властите вероятно пилотите ще трябва да заплатят нанесените щети. ", "date": "2019.09.06", "title": "Два руски изтребителя Су-34 се сблъскаха над Липецка област"}
{"url": "http://www.cross.bg/niki-minazh-kenet-1612715.html", "text": "/КРОСС/ Ники Минаж изненада феновете, като оповести, че се оттегля от музикалната сцена, за да създаде семейство, съобщиха Асошиейтед прес и Франс прес.\"Реших да се оттегля и да създам семейство\", сподели тя в Туитър.36-годишната нюйоркчанка, станала известна с провокативния си стил и хитовете си, сред които \"Anaconda\".Тя е сгодена за приятеля си Кенет Пети. Двамата се срещали като тийнейджъри, преди да подновят връзката си миналата година. Кенет бе признат за виновен в сексуално насилие през 1995 г. Ники му е простила, пояснявайки, че той бил 15-годишен. Двамата планират скоро да се оженият.От 2010 т. тя е издала четири албума, като е работила със знаменитости в хип-хоп музиката, сред които Дрейк и Лил Уейн. Оглавявала е американските класации по продажби на дискове. Вдъхновявала се е от големи имена на нюйоркската музикална сцена през 90-те години на миналия век, като Фокси Браун и Джей-Зи. Наскоро привлече медийното внимание със спречкването си с рапърката Карди Би.През юли Ники Минаж отмени свой концерт в Саудитска Арабия, за да демонстрра подкрепата си за правата на жените, гейовете и за свободата на словото.Миналата година излезе четвъртият й студиен албум \"Megatron\". ", "date": "2019.09.06", "title": "Ники Минаж се пенсионира"}
{"url": "http://www.cross.bg/gurtziya-bulgarka-izdirva-1612701.html", "text": "/КРОСС/ С национален бюлетин Гърция издирва 23-годишната българка Анна-Мария Василева. Следите й се губят от 17 август т.г. от района на Евосмос в Солун. Облечена е в сини дънки, бяла блуза и черни кецове. Със синя раница и малко куче в ръце, предаде \"Струма\".Животът й е в опасност, се казва в съобщението на гръцките власти.Според информация от личният й профил във фейсбук, девойката е от София.Всички, които знаят нещо за 23-годишата, любезно се умоляват да се свържат с услугата Silver Alert 24 часа в денонощието на горещата линия SOS 1065 в Гърция. ", "date": "2019.09.06", "title": "Гърция издирва изчезнала българка, животът й е в опасност"}
{"url": "http://www.cross.bg/dimitrov-medvedev-izliza-1612699.html", "text": "/КРОСС/ Първата ракета на България Григор Димитров излиза срещу руснака Даниил Медведев в първия полуфинал на US Open. Двубоят е с начален час 23:00 българско време.Димитров и Медведев имат два двубоя помежду си, като са си разменили по един успех. И двата мача са през 2017, когато първо Димитров печели в три сета на четвъртфиналите в Куинс, а впоследствие руснакът триумфира в два сета на турнира във Вашингтон, припомня БГНЕС.След приключването на полуфинала с българско участие, трикратният шампион в Ню Йорк Рафаел Надал излиза срещу дебютанта на тази фаза Матео Беретини. ", "date": "2019.09.06", "title": "Григор Димитров излиза срещу Даниил Медведев в полуфинал на US Open"}
