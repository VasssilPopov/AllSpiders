{"url": "http://www.cross.bg/selishteto-slatina-chl-kor-1605309.html", "text": "/КРОСС/ Раннонеолитен гроб на около 7 600 години откри в селище Слатина екип от археолози, ръководени от чл.-кор. Васил Николов, зам.-председател на БАН. Находката е изключително рядка. Проучванията, които предстоят, ще дадат информация за физическите характеристики на хората, дали началото на първата европейска цивилизация в днешните български земи.Според чл.-кор. Николов, учените имат достатъчно данни за начина на живот на хората в селището Слатина, но все още не е установено какви са били погребалните практики. Известно е, че селището е просъществувало около 500 години - от края на седмото хилядолетие пр. Хр., когато са пристигнали първите заселници, до около средата на шестото хилядолетие пр. Хр.Новооткритият скелет принадлежи най-вероятно на жена, погребана с дете в близост, непосредствено до останките на къща в периферията на селището, обясни чл.-кор. Николов. Смята се, че при погребенията по това време починалите са били полагани в Земята - Майка в ембрионална поза.По време на дългогодишните разкопки на учените от Националния археологически институт с музей на БАН в селището Слатина са открити много постройки. Сред тях са две големи къщи от 117 и 147 кв. м., както и една от почти 300 кв. м. Селището е било оградено с концентрични ровове, които са имали предпазни и магически функции, в тях са извършвани жертвоприношения.Сред новооткритите находки в селището Слатина са различни предмети от бита и култа като костна лъжица и керамични съдове, пинтадера, части от култови масички за жертвоприношения.Разкопките на екипа на чл.-кор. Николов ще продължат в централната част на селището. Там те се финансират от Столична община, с подкрепата на Столичния инспекторат.  ", "date": "2019.05.28", "title": " Гроб на 7 600 години откриха в Слатина археолози от БАН"}
{"url": "http://www.cross.bg/shveiitzariya-prebivavane-razreshenie-1605296.html", "text": "/КРОСС/ От 1 юни 2019 г. отпадат ограниченията за работа на граждани на България в Швейцария. Това съобщават от пресцентъра на Министерството на труда и социалната политика.Сънародниците ни ще могат да пребивават свободно в страната при условие, че имат работно място. Това е станало възможно, след като правителството на Швейцария е приело на 15 май решение за отмяна на квотите за пребиваване на граждани от България и Румъния. С него се променя регламентът за изпълнението на Споразумението за свободно движение на хора между Швейцария и ЕС. Протоколът към документа предвиждаше преходен период от максимум 10 години за гражданите от България и Румъния, който изтича на 31 май 2019 г. По последни данни на миграционните служби към края на март тази година в страната пребивават около 11 400 български граждани.От 1 юни българските граждани няма да се нуждаят от разрешение, за да започнат работа в Швейцария (Arbeitsbewilligung/work permit). При заетост с продължителност до 3 месеца сънародниците ни не трябва да кандидатстват за получаване на разрешение за пребиваване. Необходимо е обаче да бъдат регистрирани от своя работодател по електронен път.При започване на работа за повече от 3 месеца в една календарна година работникът/служителят следва да получи разрешение за пребиваване срещу представяне на своя трудов договор. Документът е валиден за цялата територия на Швейцария и дава право на смяна на професията или работното място. За да го получат, българските граждани следва да направят адресна регистрация в общината по местоживеене и да заявят получаване на разрешение за пребиваване. За целта следва да представят лични документи (лична карта или паспорт) и писмен трудов договор с работодател. Това трябва да се случи до 14 дни след пристигането в Швейцария и преди заемането на работното място.Разрешенията са два вида: за краткосрочно пребиваване (категория \"L\" при договори за работа между 3 месеца и една година (364 дни) и за продължително пребиваване (категория \"В\" при представяне на договор за работа за срок по-дълъг от година или при безсрочен договор), което е валидно до 5 години.Командированите работници могат да пребивават в Швейцария до 90 дни за една календарна година без разрешение за пребиваване. Въпреки това имат задължението за регистрация. При командироване за повече от 90 дни важат други правила, които са определени извън рамките на Споразумението с ЕС за свободно движение.Българските граждани, които искат да работят в Швейцария като самостоятелно заети, е необходимо до 14 дни след пристигането си в страната да направят адресна регистрация в общината по местоживеене и да заявят получаване на разрешение за пребиваване за извършване на самостоятелна дейност в компетентните служби по въпросите на заетостта и трудовата миграция в съответния кантон. За целта следва да носят лични документи (лична карта или паспорт) и да могат да докажат пред тези служби, че ефективно ще упражняват самостоятелна заетост в Швейцария (например доказателства за наличие на начален капитал, регистрация в търговския регистър и др.). Самостоятелна заетост се осъществява само след получаване на разрешение, което е с 5-годишна валидност. ", "date": "2019.05.28", "title": " На работа в Швейцария след 1 юни: Какви са формалностите "}
{"url": "http://www.cross.bg/literatyra-chetat-naii-predpochitanite-1605291.html", "text": "/КРОСС/ % от българските IT специалисти предпочитат да четат на хартия, а 37% в електронен формат. Това показва анкета, направена сред 200 служители в офиса на международната компания за IT услуги Endava в София в навечерието на 24 май. 51% от участниците в проучването споделят, че най-често четат на английски език, 44% - на български, а 5% - на друг език. Около 40% споделят, че най-често четат техническа литература с цел обучение, а останалите - за удоволствие. Сред най-предпочитаните жанрове са фантастика, езотерика, трилъри и биографични книги.\"IT сферата е изключително динамична и един от ключовите фактори за успеха на всеки професионалист е желанието за трупане на нови знания и самоусъвършенстване. Затова сме щастливи, че хората в нашия екип се обръщат към книгите и то не само като източник на професионална информация, но и като път към личностно развитие и удоволствие. И се стремим да ги подкрепяме в това.\", споделя Мариела Христова, Управител на офиса на Endava в София.Като част от тази визия в офиса на компанията в София е обособена библиотека с техническа литература, която съдържа повече от 100 заглавия.Проучването показва, че най-предпочитаните заглавия от техническата литература са Clean Code и Code Complete. В списъка убедително присъстват и книгите на българския гуру Светлин Наков.Когато става въпрос за художествена литература, фаворитите на българските IT специалисти са фентъзи авторите Тери Пратчет, Джордж Р. Р. Мартин, Роджър Зелазни, Франк Хърбърт и Тери Гудкайнд. Наред с класиците Димитър Димов и Димитър Талев сред най-предпочитаните български писатели са посочени съвременни автори като Захари Карабашлиев, Васил Панайотов, Михаил Вешим, Милен Русков, Стоян Николов - Торлака и Емил Андреев.\"Резултатите от анкетата ни поставят под голям въпрос клишето, че IT специалистите се интересуват само от компютърни игри. Радваме се, че хората в Endava имат разнообразни интереси и хобита и се стремим да им осигурим баланс и време, за да ги развиват и да се чувстват щастливи.\", допълва Мариела Христова.", "date": "2019.05.28", "title": "Българските IT специалисти предпочитат да четат на хартия"}
{"url": "http://www.cross.bg/pratki-huawei-fedex-1605286.html", "text": "/КРОСС/ Huawei обяви, че преразглежда отношенията си с американската куриерска компания FedEx, след като тя е отклонила две нейни пратки от техните получатели и е направила опит да отклони и други две пратки, съобщава Reuters. И в четирите случая пратките са били съответно от Япония и Виетнам към офиси на компанията в Азия.Huawei казва, че първите две отклонени пратки се оказали от Япония в централата на FedEx в САЩ, вместо в офисите на Huawei в Китай, за където са били предназначени. Китайската компания казва още, че е бил направен и опит за отклоняването на още два колета от Виетнам към други офиси на Huawei в Азия. Те били задържани в разпределителни центрове в Хонконг и Сингапур заради \"изключения в доставката\", като и в първите два случая това е направено без разрешение от страна на изпращача и получателя, а вторите две пратки също са били пренасочени за САЩ, но е подаден изричен отказ от страна на компанията, което е спряло отпътуването им.Huawei е предоставила и снимки от данните за товарителниците на пратките. Компанията казва, че в колетите е имало само документи, но не и електроника. Какво е естеството на документите, остава неясно, като компанията посочва единствено, че те са \"важни търговски документи\".В коментар пред Reuters, куриерската компания казва единствено, че става дума за погрешно маршрутизиране на пратките. Фирмата допълва, че пратките не са отклонявани по искане на когото и да е. \"Става дума за изолиран инцидент с много малък брой пратки. Знаем за кои пратки става въпрос и работим директно с нашите клиенти, за да върнем колетите до техните получатели\", се казва в изявление на FedEx.Huawei казва, че вече е пристигнала една от пратките от Виетнам и очаква втората скоро. FedEx отказва да даде повече подробности какво е довело до проблемите. Huawei съобщава още, че е подала официална жалба към пощенския регулатор на Китай, който е започнал проверка. ", "date": "2019.05.28", "title": "Huawei обвини FedEx в отклоняване на пратки"}
{"url": "http://www.cross.bg/marussia-prototipa-beshe-1605288.html", "text": "/КРОСС/ Техническият университет в Новосибирск и конструкторско бюро \"Спектър\" ще подпишат съглашение за съвместна разработка на спортен елмобил.Машината ще е създадена по концепцията за автомобили на руската марка Marussia. Към момента - още преди официалното подписване, работата по проекта вече е започнала, съобщава сайта на учебното заведение НГТУ, предава Autoclub.В проекта участие взима фирма VIP-Service, която от 2011 до 2014 г. е официален представител на марката Marussia Motors в Сибир. През 2017 г. компанията изкупува шест прототипа Marussia и решава да се заеме с тяхното възстановяване.Marussia Motors беше основана през 2007 г. от руския актьор, шоумен и музикант Николай Фоменко съвместно с предприемача Ефим Островски.Общо бяха монтирани около 30 прототипа на моделите B1 и B2, които така и не стигнаха до серия. През 2014 г. компанията обяви банкрут, а имуществото й беше разпродадено. ", "date": "2019.05.28", "title": "Готвят мощен електромобил в Новосибирск"}
{"url": "http://www.cross.bg/ybiiistvo-detza-prokyratyra-1605319.html", "text": "/КРОСС/ Окръжната прокуратура в Силистра ръководи досъдебно производство за убийство на 8-месечно бебе и опит за убийство на 7-годишно момче, съобщиха от пресцентъра на Апелативната прокуратура във Варна.На 25 май привечер е получен сигнал за паднали жена и вероятно едно дете във водите на река Дунав в района на стоянката за лодки зад ресторант „Дунав\". Случаен минувач, който разхождал кучето си в Дунавския парк, помогнал да бъде спасено от удавяне 7-годишно момче, син на 31-годишната Айшегюл. Мъжът забелязал момчето във водата, след като чул виковете на деца. Оказало се впоследствие, че жената била с двете си деца. До момента телата на 31-годишната майка и осеммесечното ѝ момиченце обаче все още не са открити. Спасеното дете е било настанено в болницата веднага след инцидента. Няма опасност за живота му.Семейството живеело в Германия, но наскоро се завърнали в силистренското село Правда, откъдето са, за да изкарат акт за раждане на роденото в чужбина момиченце. По данни на съпруга на 31-годишната жена в деня на инцидента тя му е писала няколко съобщения със странен текст.Разследващите са иззели запис от камера в района на произшествието, на който се виждат майката и двете й деца. Веднага след като 7-годишният й син е бутнат в река Дунав, Айшегюл е скочила с бебето си.Действия по разследването продължават под надзора на Окръжната прокуратура в Силистра.", "date": "2019.05.28", "title": "Разследват убийство на бебе и опит за убийство на 7-годишно момче в Силистра"}
{"url": "http://www.cross.bg/chernobil-reiiting-istoriyata-1605289.html", "text": "/КРОСС/ Новият сериал на HBO \"Чернобил\" е напомняне за това колко човек е опасен за себе си и за природата. Цялата история на катастрофата в Чернобил е тежка и все още валидна като предупреждение за опасността, която дебне човечеството.В поредицата ще видите какво е останало скрито след аварията в атомната централа, подробности защо и как са скрити фактите за катастрофата, колко малко всъщност е значел човешкият живот в Припят през 1986 година.Ще видите работници в паника, които се опитват да предотвратят бедствието, което е в ход, докато в градчето Припят жителите живеят нормално, гледайки дима, за който вярват, че е от обикновен пожар.Една от най-потресаващите сцени е тази, в която децата играят и танцуват в дъжда от смъртоносна пепел, която пада върху тях. Такива неща наистина са се случили.В сериала се разкриват подробности, за които никой не е знаел. Като историята за тримата доброволци, които се обричат на смърт, за да предотвратят достигането до по-голяма катастрофа, след която половин Европа днес нямаше да съществува.Според данните на IMDb към момента \"Чернобил\" е най-високо оценената телевизионна продукция в историята на сайта. Рейтингът се определя на база на гласуванията в сайта, като максимумът е 10. Пет серийният сериал е с рейтинг 9.7.Филмът остави \"Игра на тронове\" на шесто място в този престижен рейтинг, а \"В обувките на Сатаната\" е на пето място.Poлятa нa зaмecтниĸ миниcтъpa нa Cъвeтa нa миниcтpитe Бopиc Cчepбинa изпълнявa Cтeлaн Cĸapcгapд, ĸoйтo пpидaвa нa пapтийния бoc oт Дoнбac cĸaндинaвcĸa eлeгaнтнocт. B poлятa нa aĸaдeмиĸ Лeгacoв e Джapeд Xapиc. Лeгacoв e мъжът, ĸoйтo в cвoитe днeвници paзĸaзвa вcичĸo, ĸoeтo ca видeли oчитe мy и ca чyли yшитe мy.Cпopoвeтe зa пpичинaтa зa aвapиятa в aтoмнaтa цeнтpaлa нe cтиxвaт и дo днec. Ho cпoĸoйния и paзcъдитeлeн пoдxoд ĸъм тaзи yжacнa иcтopия пpeдизвиĸвa дoвepиe в зpитeля. Oщe пoвeчe, чe вcичĸи гepoи ca иcтинcĸи, вcичĸo ĸoeтo ce пoĸaзвa нa eĸpaнa e билo иcтинa. ", "date": "2019.05.28", "title": "\"Чернобил\" – сериалът с най-висок рейтинг в историята на IMDb"}
{"url": "http://www.cross.bg/negri-protzenta-dzhanmarko-1605304.html", "text": "/КРОСС/ 40-годишен адвокат стана първият транссексуален кмет в Италия. Той беше избран в градче, което е смятано за един от бастионите на крайнодясната партия Лига на вицепремиера Матео Салвини, предаде БТА. Джанмарко Негри оглавяваше листа на независими кандидати за общинските избори в неделя в Тромело, провинция Павия. Градчето е с население от 3700 души.Негри спечели на изборите 37,5 процента. Кандидатът на Лигата получи едва 25,8 процента в Тромело, въпреки че в същия ден крайнодясната партия спечели там 52,7 процента на евровота.Преди да предприеме стъпки за смяна на пола си, Джанмарко Негри се е казвал Мария.\"Винаги съм се чувствал като мъж и имах куража с помощта на няколко операции да преоткрия себе си веднъж завинаги\", заяви Негри в интервю за в. \"Кориере дела сера\".Лигата и Салвини са възприемани като враждебно настроени към правата на общността на лесбийките, гейовете, бисексуалните, транссексуалните и интерсексуалните. ", "date": "2019.05.28", "title": "Транссексуален стана кмет в един от бастионите на крайната десница в Италия"}
{"url": "http://www.cross.bg/detza-dolan-brak-1605305.html", "text": "/КРОСС/ Има много начини да живеем щастлив живот и не всички пътища водят до брак и деца.Науката подкрепя това твърдение. Всъщност според водещи експерти неомъжените жени без деца не само са щастливи, а са по-щастливи от останалите.Пол Долан, професор по поведенчески науки в Лондонското училище по икономика и автор на бестселъра Happiness By Design говори по темата на Hay Festival в Уелс миналата седмица. Той твърди, че традиционните стандарти за успех всъщност не се отнасят до щастието, особено когато става дума за брак и деца.„Женените хора са по-щастливи от останалите подгрупи на населението, но само когато половинката им е в стаята, когато ги попитат колко са щастливи. Когато партньорът им не присъства - абсолютно нещастни,\" казва Долан.Но докато проучванията вероятно се отнасят както за мъжете, така и за жените, Долан казва, че негативните последици от брака са усложнени при жените. При мъжете бракът често води до по-малко рискове, печелене на повече пари на работа и по-продължителен живот. Но жените, особено тези на средна възраст, са изложени на по-висок риск от развитие на физически състояния и психични заболявания, отколкото необвързаните. Те също са склонни да умират по-рано, казва Долан.Той добавя, че социалната стигма около това да си необвързан на средна възраст може да накара някои жени от време на време да се чувстват притиснати или нещастни, но от живота без брак и деца има много ползи.„Виждате неомъжена жена на 40, която няма деца и казвате: „Колко жалко! Може би някой ден ще срещнеш подходящия мъж и това ще се промени.\" Не, може би ще срещне неподходящия мъж и това ще се промени,\" казва Долан. „Може би ще срещне мъж, който я прави по-малко щастлива и здрава и ще умре по-рано.\" ", "date": "2019.05.28", "title": "Неомъжена без деца –  това е ключът към щастието, според експерти"}
{"url": "http://www.cross.bg/katzane-pochina-pogulnal-1605285.html", "text": "/КРОСС/ Я понец почина по време на полет от Мексико Сити, след като е погълнал 246 пакетчета с кокаин, съобщи Би Би Си (BBC).Полетът, чиято крайна дестинация е била международното японско летище „Нарита\", е трябвало да направи аварийно кацане в мексиканския щат Сонора, след като мъжът получил припадъци.Властите заявиха, че японецът, идентифициран като Удо Н, е починал от мозъчен оток, причинен от предозиране с наркотични вещества.Пътникът се качил на борда, след като започнал пътуването си към родината от колумбийската столица Богота.Според изявление на главния прокурор на Сонора, торбичките с дължина 2,5 см и ширина 1 см са открити в стомаха и червата му по време на аутопсията.Останалите 198 пътници на борда са продължили пътуването си след аварийното кацане в град Ермосильо. Федералните власти в Мексико ще поемат разследването. ", "date": "2019.05.28", "title": "Мъж почина в самолет, погълнал 246 пакета кокаин"}
{"url": "http://www.cross.bg/ebvr-bulgariya-pomosht-1605315.html", "text": "/КРОСС/ Европейската банка за възстановяване и развитие обяви пред над 100 представители на бизнеса в представителството на Европейската комисия в София старта на пилотна програма за насърчаване на иновативни малки и средни предприятия в България, Латвия и Румъния. Общата стойност на пилотния проект е €20 млн. от алокираните към „Хоризонт Европа\" 97,6 млрд. евро от бюджета на ЕС за периода 2021 - 2027 г. „Иновациите са от ключово значение за развитие на икономиката в България. Те могат да помогнат за справяне с демографските предизвикателства. Зелената икономика е стратегически приоритет на банката. Надявам се, че ще имаме още много възможности за съвместни програми и инициативи с ЕС в подкрепа на българската икономика\", подчерта Лариса Манастърлъ, директор за България в ЕБВР.Изборът на България, Румъния и Латвия за подпомагане по тази програма се дължи на факта, че те са с най-ниски оценки в Innovation Scorecard. „Проучване на Световната банка и ЕБВР през 2014 г. показва, че 82% от компаниите, създали иновативен нов продукт са ангажирали консултант за разработката и лансирането му. Затова смятаме, че тази програма ще е полезна за българските малки фирми\", посочи Надя Петкова, директор „Регионална мрежа, финансиране и развитие на МСП\" в ЕБВР, Лондон.„Средствата ще бъдат използвани в три посоки: кредитни линии към партньорски банки в Румъния за инвестиции в иновативни компании; подобряване на капацитета чрез консултации и обучения в България и Румъния и  техническа помощ като подкрепа за „зелени\" иновации за клиенти на ЕБВР в трите държави\", обясни Мирослав Стоянов, мениджър на Програмата на ЕБВР за подкрепа на малкия бизнес в България. Той съобщи, че чрез програмата може да се окаже помощ при подготовката на молби за финансиране и бизнес предложения, при извършване на технически, финансов, оперативен, юридически и друг анализ на фактическото състояние (due diligence), както и при подготовката на документи за получаване на директно финансиране от средно-големи предприятия с отличен потенциал за растеж. Потенциални клиенти на ЕБВР могат да получат помощ при подготовка за инвестиция. „Подкрепата за малки бизнеси под формата на консултации е предназначена за около 90 компании, а консултантите към програмата ще имат възможност да участват в различни обучения\",  допълни г-н Стоянов.По тази програма ще могат да се подпомагат освен традиционните малки и средни предприятия с персонал до 250 служители и по-големи компании  - с до 3000 служители на пълно работно време. Програмата финансира 70% от стойността на консултантския проект, които се покриват след успешното приключване на проекта.До момента по програмата „Подкрепа на малкия бизнес\" на ЕБВР в България са одобрени над 40 проекта, а други 20 компании подготвят своите документи. Общата стойност на безвъзмездната помощ е над €330 хиляди евро, а стойността на одобрените проекти надхвърля €480 000. От 40-те проекта 17 са извън София. Средното време за одобрение на проект е 1 месец след първата среща. Безвъзмездната помощ се отпуска до 1 месец след приключване на проекта. Консултантите, одобрени за участие в проектите по програмата, са около 70.", "date": "2019.05.28", "title": "Български иновативни компании могат да кандидатстват за финансиране от ЕБВР и ЕС по Хоризонт 2020"}
{"url": "http://www.cross.bg/zakona-durzhavnata-vetoto-1605314.html", "text": "/КРОСС/ Правната комисия отхвърли ветото на президента върху промените в Закона за държавната собственостС 14 гласа „за\" Комисията по правни въпроси в НС отхвърли ветото на президента върху Закона за изменение и допълнение на Закона за държавната собственост, предаде репортер на БГНЕС. Законът беше приет от НС на 15 май 2019 г. ", "date": "2019.05.28", "title": "Правната комисия отхвърли ветото на президента върху Закона за държавната собственост "}
{"url": "http://www.cross.bg/odrin-plovdiv-putyvane-1605310.html", "text": "/КРОСС/ На 1-ви юни (събота) от гара Пловдив за първи път ще потегли влак по маршрут от Пловдив за Одрин. Чрез тази композиция „БДЖ-Пътнически превози\" ЕООД ще осигури на своите клиенти удобна възможност за туристическо пътуване до Турция за отиване и връщане през почивните дни.От Пловдив влакът ще заминава в 08:40 ч. и ще пристига в Одрин в 12:18 ч. В обратно направление влакът ще тръгва от Одрин в 17:00 ч. и ще пристига в Пловдив в 21:15 ч. Композицията ще пътува в състав от два вагона и ще се движи през почивните и празнични дни.Цената на билета за отиване и връщане Пловдив-Одрин-Пловдив е 28.56 лв. с включени запазени места.Пътниците от Първомай, Димитровград и Свиленград могат да пътуват с този влак до Одрин срещу следната цена на билета:•\tОт Първомай до Одрин: 10.37 лв.•\tОт Димитровград до Одрин: 7.82 лв.•\tОт Свиленград до Одрин: 4.30 лв.Информация за цените на билетите за пътуване на деца, пътуване с намаления и други търговски оферти е публикувана в официалната страница на БДЖ на следния линк: http://www.bdz.bg/bg/international/plovdiv-odrin-plovdiv.html.Повече информация за пътуване с този влак клиентите на националния железопътен превозвач могат да получат от служителите на гишетата „Информация\" и билетните каси в железопътните гари и бюра в страната или на националния информационен телефон 0700 10 200.", "date": "2019.05.28", "title": "Влакът от Пловдив за Одрин тръгва от 1-ви юни"}
{"url": "http://www.cross.bg/maiika-vtori-hristova-1605313.html", "text": "/КРОСС/ Адреналинката Яна Христова стана майка за втори път. Танцьорката се радва на втори син.Бившият кадър на \"Господари на ефира\" е родила бебето в понеделник. Новото попълнение в семейството на Яна е с тегло 3,450 г. Христова и таткото Петър вече са избрали име за сина си. Той ще се казва Даниел.Яна има и 10-годишен син, който се казва Емил и е плод на любовта ѝ с Ивайло Леков.Танцьорката все още не е потвърдила новината в социалните мрежи, но смени профилната си снимка с кадър от приказна фотосесия от бременността.Миналата седмица Яна се появи заедно с колегите си от \"Господари на ефира\" на откриване на изложба в столична галерия. Тя бе облечена със светла рокля, под която ясно личеше корема ѝ. На събитието бе и друга бъдеща майка - Алекс Раева, която е в очакване на първото си дете и преди ден загатна, че очаква момиченце. ", "date": "2019.05.28", "title": "Адреналинката Яна Христова стана майка за втори път"}
{"url": "http://www.cross.bg/ostavka-natzionalniya-suvet-1605320.html", "text": "/КРОСС/ И шефът на предизборния щаб на БСП за евроизборите Георги Свиленски подаде оставка пред Националния съвет на БСП. Това се случи при представянето на отчета му за участието на БСП в евровота, съобщава 24 часа. По-рано председателят на БСП Корнелия Нинова подаде оставка пред членовете на Националния съвет. Тя заяви, че поема цялата отговорност за загубата след евровота.Оставките идват след като на европейските избори в неделя БСП остана втора политическа сила след ГЕРБ. ", "date": "2019.05.28", "title": "И шефът на предизборния щаб на БСП за евроизборите хвърли оставка "}
{"url": "http://www.cross.bg/glyhovski-storytel-post-1605311.html", "text": "/КРОСС/ Световноизвестният руски фантаст Дмитрий Глуховски се срещна с над 200 от българските си фенове в едно специално събитие в подземията на НДК, пост\". Култовият руски автор, станал световноизвестен най-вече със своята трилогия „Метро\" дойде в София за премиерата на най-новата си антиутопия само няколко дни след грандиозната световната премиера на творбата, написанa директно в аудиоформат, специално за Storytel. създадено от Storytel в мрачната стилистика на най-новата му творба - аудиосериала \"Граничен \"Страхувам се, че антиутопиите все по-често и все-бързо се превръщат от литература в реалност\", каза световноизвестният руски писател Дмитрий Глуховски на премиерата на аудиосериала \"Граничен пост. \"Граничен пост\" пресъздава вечно повтарящата се история за рухващата империя, която измисля своя враг и изгражда стени и митове, за да го държи извън границите си. Неочаквано, най-мощното и страшно оръжие в историята се оказват думите. \"Думите могат да убиват\", е посланието на руския писател във времената, когато езикът на омразата е завладял модерния ни свят. В специалната среща - разговор с медиите взеха участие и преводачът на неговите текстове на български Васил Велчев, актьорът, озвучил аудиосериалът \"Граничен пост\" Момчил Степанов, Лиза Василева и Анa Клисарска от Storytel и Христо Блажев от Ciela - издатели на Глуховски в България. Сериалът вече е в българската апликация на Storytel с превод на Васил Велчев и озвучена от Момчил Степанов.„За нас е голямо събитие фактът, че един от най-известните и издавани руски автори написа „Граничен пост\" специално за слушателите на Storytel. През нашата стримийнг платформа неговият сериал има възможност да достигне бързо до публика в няколко държави. Историята, която Глуховски разказва, ще ви разтърси. И макар „Граничен пост\" да е научна фантастика, аналогиите със съвременните заплахи по света са натрапчиви\", казва регионалният управител на Storytel Лиза Василева.С \"Граничен пост\" авторът на Meтро 2033 създава последната си история в уникалната за него постапокалиптична стилистика. След смъртоносна гражданска война, в която се използват и забранени оръжия, Русия е само малка останка, от това, което е била. Границата на Московската империя е едва на няколкостотин мили от края на града, до брега на река Волга, която е напълно отровена с радиоактивни отпадъци. Никой не е дръзвал да премине единствения останал цял железопътен мост към другия бряг на реката от години. До сега ... С тази разтърсваща история за греха, изкуплението и оговорността към поколенията, кралят на антиутопията ни предупреждава какво може да се случи, ако светът забрави миналото си и се отдаде на омразата.Журналист и писател, Глуховски е глобално известен с умелото съчетание на научна фантастика и трилър, както и с острите си политически коментари. След огромния успех на първата му книга \"Метро 2033\", романите му са преведени на повече от 30 езика, а светът от \"Метро\" е пресъздаден в изключително успешна компютърна игра. Самият Глуховски казва, че \"Граничен пост\" е неговата последна антиутопия, след която ще експериментира с други жанрове.Денс авторът заминава за Варна, където ще участва в международния литературен фестивал Варна Лит, организиран от издателство CIELA Books. Глуховски е един от номинираните за Европейската литературна награда \"Димитър Димов\" с неговата книга \"Текст\".Oсвен до редица аудиосериали, всеки абонат на Storytel в България има неограничен достъп над 500 заглавия на български и повече от 50 000 на английски. Съдържанието на български включва заглавия на съвременни автори като Алек Попов, Георги Господинов, Веселина Седларска, Здравка Евтимова, Деян Енев, Иво Сиромахов, Радослав Парушев и други. Платформата предлага също класически български автори, световни криминални хитове, книги за самопомощ, любими детски приказки и бестселърови заглавия. Записите на книгите са направени с участието на талантливи български актьори като Стоян Алексиев, Ицко Финци, Рашко Младенов, Марин Янев, Никола Стефанов, Илияна Коджабашева, Христина Ибришимова, Линда Русева, Яна Кузова, Симеон Владов, Звезделин Минков, Петър Мелтев и много други.  ", "date": "2019.05.28", "title": "Руският писател - фантаст Дмитрий Глуховски се срещна с почитатели в подземията на НДК "}
{"url": "http://www.cross.bg/potrebitelite-komisiya-energetikata-1605316.html", "text": "/КРОСС/ Омбудсманът Мая Манолова организира дискусия по повод общественото обсъждане на промени в Наредба № 16-334 за топлоснабдяването, предложени от Министерството на енергетиката. Форумът ще се състои утре, 29 май 2019 г., от 11.00 часа в институцията на омбудсмана - гр. София, ул. „Георг Вашингтон\" № 22.  Защитени ли са правата и интересите на потребителите с промените в наредбата, позволяват ли фактуриране на действително отдадената и потребена топлинна енергия от сградната инсталация, са част от въпросите, на които ще се търси отговор.  Поканени да участват са всички отговорни и заинтересовани страни - Министерството на енергетиката, Комисията по енергетика към НС, Комисия за водно и енергийно регулиране, Столичен общински съвет, Комисия за защита на конкуренцията, Комисия за защита на потребителите, Българска национална асоциация „Активни потребители\", Сдружение за правна помощ на потребителите, Федерация на потребителите в България, Гражданско движение „Днес\", топлофикационни дружества, Асоциация на дружествата за топлинно счетоводство, Асоциация за регулиране отношенията в етажната собственост „Справедливост\" и граждани.", "date": "2019.05.28", "title": "Експерти и граждани обсъждат при омбудсмана променя ли нещо новата формула за сградна инсталация "}
{"url": "http://www.cross.bg/godini-kaloyanovetz-tilyashev-1605312.html", "text": "/КРОСС/ Върховният касационен съд потвърди присъдата от 5 години \"лишаване от свобода\" на помощник-машиниста Христо Тиляшев за катастрофата на гара Калояновец през 2014 г. Той получи и 8-годишна забрана да упражнява професията. Решението на върховните магистрати е взето на 22 май. Тежкият жп инцидент стана на 12 юли 2014 г. Тогава бързият влак №8601 София-Варна дерайлира в района на жп гара Калояновец. Четирима от пътниците бяха с по-тежки наранявания, а машинистът - 38-годишният Венко Тодоров, загина на място. Вторият машинист - 42-годишният Христо Тиляшев, за когото се оказа, че е управлявал композицията, също бе ранен. Той стана и единственият обвиняем по делото.През 2016 г. Окръжният съд в Стара Загора осъди Тиляшев на 8,5 години затвор, но присъдата бе отменена от апелативните магистрати в Пловдив и делото бе върнато за ново разглеждане в Стара Загора. При второто разглеждане друг състав на Окръжния съд постанови 6 години затвор. Преди година Апелативният съд намали наказанието на машиниста на 5 години лишаване от свобода, тъй като не е осъждан, има добри характеристични данни и е преминал на работа в поделение за пътнически превози няколко седмици преди инцидентаСпоред Върховния касационен съд, въззивната инстанция правомерно е отхвърлила възможността катастрофата да е възникнала поради неизправности в железния път. Апелативните магистрати са обсъдили подробно и версията инцидентът да се дължи на неправилни действия на ръководител движение на гара Калояновец и с основание не са я приели. В решението си те посочват, че въз основа на правилно установените факти Пловдивският апелативен съд е приложил разпоредбите на закона по единствения възможен юридически точен начин.Върховният съд е приел, че е направена качествена съпоставка на обстоятелствата, които са свързани със справедливото определяне на наказанието. Отчетени са тежестта на допуснатите от подсъдимия нарушения на правилата за движение на влаковете. Преценен е и фактът, че той е бил в процес на въвеждане в работата на локомотивен машинист в пътнически влак, която позиция е заел само няколко дни преди датата на инцидента.Решението на ВКС е окончателно и не подлежи на обжалване и протест. ", "date": "2019.05.28", "title": "Машинистът от трагедията при Калояновец влиза за 5 г. в затвора"}
{"url": "http://www.cross.bg/vsichki-partiya-ninova-1605317.html", "text": "/КРОСС/ \"Благодаря на всички гласували за БСП, на всички членове, симпатизанти и всички работили в кампанията\". Това заяви председателят на БСП пред медиите. \"Искам да им дам кураж, защото въпреки загубата, БСП е единствената партия, която  повишава гласовете си на тези евроизбори с 30 хил., единствената партия, която увеличава броя на евродепутатите си  в Европа,  в това състезание, където участват 25 социалистически и социалдемократически партии- ние сме на 5-то място. Имайте самочувствие и сили да продължим напред\", каза още тя. Нинова коментира, че въпреки това БСП е загубила изборите и смята, че отговорността трябва да е на всички. \"Моята представа за морал и достойнство в политиката означава първият да поеме най-голямата отговорност. Затова днес, преди началото на Националния съвет, преди приемането на дневния ред, направих обръщение и подадох своята оставка пред НС и поисках свикване на конгреса на 15-ти юни\", обясни лидерът на левицата. По думите й, тъй като Конгресът е органът, който я е избрал, по устав, той трябва да констатира  оставката и да я приеме. \"След 15-ти юни ще се приемат правилата за избор на председател  пряко от цялата партия\", каза още тя и допълни, че когато тези правила бъдат приети, кандидатите ще се явят на състезание пред цялата партия за избор на нов председател. \"Когато това се случи, възнамерявам заедно с другите кандидати да се явя, скъпи членове и симпатизанти на БСП, пред вас за вашето доверие отново\", заключи Корнелия Нинова.  ", "date": "2019.05.28", "title": "Корнелия Нинова: Заедно с другите кандидати ще се явя пред членовете и симпатизантите на БСП за тяхното доверие отново"}
{"url": "http://www.cross.bg/ychilishta-grada-gabrovo-1605318.html", "text": "/КРОСС/ Над 2000 училища, детски градини, ясли и образователни структури са ремонтирани в страната  с европейско финансиране по ОПРР през последните 9 години. Това обяви в Габрово заместник-министърът  на регионалното развитие и благоустройството и ръководител на Управляващия орган на ОПРР Деница Николова. В града заедно с кмета Таня Христова тя откри обновените училища „Васил Левски\" и „Св. Св. Кирил и Методий\". Учебните заведения са реновирани по проект „Инвестиции в съвременна образователна инфраструктура в община Габрово\" със средства по Оперативна програма „Региони в растеж\" 2014 - 2020.  Общата стойност на проекта е 4 700 352,62 лв. Със средства от програмата в града вече са модернизирани и обновени всички училища и детски градини, информира заместник-регионалният министър.Двете реновирани училища в общинския център са с изцяло обновена материално-техническа база, ново обзавеждане, включващо и интерактивни дъски за обучение. Въведени са мерки за енергийна ефективност от най-високо ниво, благоустроени са прилежащите дворове и спортни площадки, обновени са коридорите и инсталациите. Внедрена е интелигентна система, която следи нивото на въглероден диоксид в класните стаи и при достигане на определена стойност прозорците се отварят автоматично. Новост са и системите за отопление, видеонаблюдение и сигурност.По време на церемонията зам.-министър Николова и главният секретар на Министерството на образованието и науката Албена Михайлова засадиха по една японска вишна в дворовете на ремонтираните училища.Деница Николова съобщи, че по линия на Оперативна програма „Региони в растеж\"  в периода до 2020 г. в община Габрово се инвестират над 44 млн.лв. Освен учебните заведения, в града са ремонтирани и обособени нови паркове,  модернизира се градската среда с нови улици, междублокови пространства. 13 млн. лв. от средствата са предвидени за пълна модернизация и обновяване на обществения транспорт. Отделно се реализират социални проекти за по-добра грижа за възвратни хора в нужда и деца в риск.  Със средства от ОПРР предстои и ремонт на Центъра за спешна медицинска помощ в Габрово и доставка на нови линейки. Заданието е част от проекта за модернизация на спешната помощ в страната, който се финансира със 163 млн. лв. от ОПРР. Очаква се мащабното обновяване на здравните центрове да се състои догодина.Отделно в града се санират и жилищни блокове със средства от програмата, която финансира мерки за енергийна ефективност в жилищни сгради с до 35 апартамента в 39-те големи града на страната и 28-те по-малки населени места, бенефициети на програмата.   ", "date": "2019.05.28", "title": "44 млн. от ОП „Региони в растеж“ се инвестират в Габрово до 2020 г."}
{"url": "http://www.cross.bg/davidov-spartak-mesi-1605300.html", "text": "/КРОСС/ ЦСКА направи втори входящ трансфер в рамките на два дни.Червените\" подписаха с 24-годишният руснак Денис Давидов. Договорът му е за срок от 3 години, а позицията му е крило или зад нападателя.Той е юноша на московския гранд Спартак и има 36 мача за тима, където е бил съотборник с капитана на родния национален тим Ивелин Попов. През годините прекарани в клуба, Давидов предимно играеше за дублиращия тим на Спартак.Той има и неуспешен период в чешкия Млада Болеслав, където за цял полусезон не записва нито един мач, а през последната година играе в латвийския Спартакс Юрмала и втородивизионния руски Нижни Новгород.При първите си изяви за Спартак преди 5 години, Давидов е смятан за един от талантите на руския футбол. Наричат го Руския Меси, очакванията за него, когато е тийнейджър, са огромни. Просто като куриозен детайл, в Левски играе от 3 месеца Еркебулан Сеидахмед - той пък носи прякор Казахстанския Меси...През 2015-а Фабио Капело го вика в националния тим на Русия, а Давидов записва 27 минути в контрола срещу Казахстан.За младежките гарнитури на Сборная, Давидов има 50 двубоя и 28 гола.Той е втория трансфер на ЦСКА за два дни, след привличането на шотландеца Тони Уот. ", "date": "2019.05.28", "title": " \"Руският Меси\" подписа с ЦСКА "}
{"url": "http://www.cross.bg/geshev-bozhyrishte-obshtinska-1605295.html", "text": "/КРОСС/ Висш магистрат е купил общинска земя на безценица, съобщи заместник-главният прокурор Иван Гешев по повод акцията в Божурище. Той поясни, че 80 дка частна общинска собственост са продадени от общината за общо 150 000-160 000 лева при реална стойност 8 милиона лева. Продажната цена е 2,16 лв. на кв. м, а реалната - 50 евро на кв. м.Пред журналисти Гешев, че сигналът е подаден от председателя на общинския съвет на община Божурище, предаде Канал 3.\"Това е досъдебно производство под надзора на специализираната прокуратура, разследват следователи към следствения отдел на спецпрокуратурата, имаме съдействие на КПКОНПИ\", изтъкна зам.-главният прокурор.\"Занимаваме се само с един случай, с такива доказателства разполагаме. За 4 имота частна общинска собственост, които са били предоставени от държавата, с манипулирани търгове са продадени 80 декара за 150 000-160 000 лева, докато пазарната цена е далеч по-висока\", разкри Гешев. Той поясни, че с по-голяма точност ще знае сумите след експертиза.Имотите са на територията на община Божурище и Гурмазово. Купувачите са 4. Сред тях са 3 търговски дружества. За едното от тях е ясно, че бащата на кмета е бил пълномощник в един момент и има определени връзки с местната администрация.Четвъртият купувач е интересен - следовател от националната следствена служба, висш магистрат, подчерта Гешев.\"Не мога да кажа колко декара си е купил специално следователят, но всичко ще бъде проверено напълно, независимо дали става дума за колега или за фирма, която нищо не ти говори.  Към момента няма привлечени към наказателна отговорност лица, вероятно в следващите часове, както се развиват нещата, ще бъдат задържани по закона за МВР за 24 часа кметът, заместник кметът и още едно длъжностно лице от общината. Работи се по престъпления по служба, вкл. и документно престъпление\", изтъкна Иван Гешев, като уточни, че евентуалните присъди може да са до 5 г. или над 5 г. лишаване от свобода. Той разкри, че по случая се работи от няколко месеца.\"Пак ще се върна и ще повторя - кметовете, независимо от коя политическа сила са, явно не слушат, въпреки проведените разследвания по места. Но става дума и за наглост, макар това да не е юридически термин. За трети път казвам: тези кметове не осъзнават, че местните органи - прокуратура, полиция, съд, нямат отношение, ако се констатира престъпление\", припомни Иван Гешев. На въпрос дали провеждането на акцията точно в този момент не е свързана с неделните евроизбори, зам.-главният прокурор поясни: \"Има определена поредност и планове за определени разследвания. Провеждаме ги и преди, и след избори\".  ", "date": "2019.05.28", "title": "Висш магистрат сред купувачите на общинска земя в Божурище "}
{"url": "http://www.cross.bg/seloto-sega-voda-1605297.html", "text": "/КРОСС/ Днес жители на пловдивското село Церетелево блокираха за час общинския път Неделево-Церетелево-Царимир, заради проблемен водопровод. Полиция отбиваше колите по обход.Проблемът е от повече от две години, но сега от пет месеца нямаме нормално водоподаване, много често в населеното място няма вода, водоизточникът не достига, каза БТА кметът на селото Върбина Тотева.Когато има вода, налягането е толкова слабо, че нито перални, нито бойлери работят, разказват жителите на селото. По думите им, авариите са чести и трудно откриваеми от ВиК специалистите.Тръбопроводната мрежа в селото е много стара. През годините са правени частични подобрения, но сега са започнали отново чести аварии, които не се отстраняват на време, казва кметът.По думите й досега е трябвало да бъде подменено 1250 метра трасе от водопровода в проблемен терен, което все още не е започнало. Опасенията на хората са, че сега със затоплянето на времето отново ще намалее водата във водоизточника и ще се стигне до ситуация от преди две години, когато без вода са били четири села от община Съединение.За БТА кметът на общината Атанас Балкански, каза че е наясно с проблемите в селото. Селата Любен, Правище, Церетелево и Неделево се захранват от една обща помпена станция. По димите му от началото на годината са продухвани кладенци, поставена и нова помпа специално захранваща Церетелево и е закрепено положението, но тръбопроводът в селото е тотално амортизиран.За утре е насрочена съвместна среща на кметовете на селото и на община Съединение с управителя на ВиК-Пловдив за търсене на решение за подмяна на ВиК инсталацията в населеното място. ", "date": "2019.05.28", "title": "Пловдивско село на бунт: Блокира път заради безводие"}
{"url": "http://www.cross.bg/bulgari-bulgariya-besarabskite-1605299.html", "text": "/КРОСС/За България, която се простира извън начертаните граници, пише сайтът glaspress.rs. За тази България говорят снимките на изложбата „Бесарабия - извор на красота и родолюбие\" - или България през очите на бесарабските българи. За думите, които обективът не може да запечата, са посланията под всяка снимка. Те казват, че Родината не може да бъде някъде там. Тя е винаги тук, за тези, които знаят как да я обичат.Авторът на изложбата, един от най-добрите български фотографи  Асен Великов има 49 изложби в страната и в чужбина. Една от мечтите му е била именно да посети Бесарабия. „Забележителен е силен български дух, който бесарабските българи са съхранили в себе си!\" - споделя той, след като се връща от съборите в Украйна и Молдова.В снимките са показани бесарабци, облечени в традиционни облекла, изразяващи българската душевност.Преди откриването на изложбата се очаква да пристигнат в Босилеград и деца от Р. Молдова, които вече няколко години са редовни участници на Великденския фестивал.Снимки Глас Пресс", "date": "2019.05.28", "title": "Изложбата „Бесарабия – извор на красота и родолюбие“ в Босилеград"}
{"url": "http://www.cross.bg/puteki-tzenite-klinichni-1605301.html", "text": "/КРОСС/ Исканията на Българския лекарски съюз /БЛС/ за повишаване на цените на редица клинични пътеки и най-вече на тези в педиатрията са изпълнени. Това става известно от проекта на Анекса към Националния рамков договор /НРД/ за медицинските дейности между Националната здравноосигурителна каса и Българския лекарски съюз за 2018 г., публикуван на официалната интернет страница на НЗОК, съобщиха от БЛС.Така, с влизането в сила на Анекса към НРД 2018 г., всички пътеки, които в сега действащия Анекс към НРД 2018, са общи за деца и възрастни, ще бъдат разделени в отделен Пакет и ще бъдат финансирани изцяло като Пакет \"Педиатрия\".Цените на клиничните пътеки, изпълнявани в клиники/отделения по \"Педиатрия\" в структури от трето ниво на компетентност се увеличават с 30 на сто, а тези от първо и второ ниво на компетентост с 20 на сто. Поради значителните разходи за хирургично лечение на деца, както и необходимостта от по-продължително проследяване на състоянието им, е било договорено увеличение с 50 на сто на цените на клинични пътеки за операции на хранопровод, стомах, тънки и дебели черва.Увеличението на цените в областта на пулмологията ще бъде с 10 на сто, като там, където има разделение на пътеки за деца и за възрастни, детските пътеки ще бъдат завишени с 20 на сто.Повишаване с 10 на сто ще има и на цените на терапевтични клинични пътеки, изпълнявани в отделения по \"Вътрешни болести\", \"Кардиология\"и \"Анестезиология\" и интензивно лечение\"от първо и второ ниво на компетентност.Имайки предвид факта, че за изпълнението на клинични пътеки в областта на \"Инфекциозни болести\", са необходими значителни средства, както за диагностициране на съответното заболяване, така и за лечението на пациентите, договореното увеличение при тях е в размер на 20 на сто.В подкрепа на демографската политика със 100 лв. е увеличена цената на клинична пътека \"Раждане\" - от 750 на 850 лв.Увеличение има и при цените на амбулаторни процедури.Проектът на Анекс към Националния рамков договор за медицинските дейности между Националната здравноосигурителна каса и Българския лекарски съюз за 2018 г. е публикуван на официалната интернет страница на НЗОК за 14-дневно обществено обсъждане. ", "date": "2019.05.28", "title": "Цените на клиничните пътеки за лечение на деца ще се увеличат "}
{"url": "http://www.cross.bg/pravitelstvo-vremenen-vremenno-1605298.html", "text": "/КРОСС/ Президентът на Австрия Александър Ван дер Белен отне правомощията на сваленото с вот на недоверие правителство и едновременно с това го натовари с управлението на страната до съставянето на ново временно правителство.Хартвиг Льогер, министър на финансите и от няколко дни временен вицеканцлер на Австрия, който пое миналата седмица поста от напусналия правителството Норберт Хофер, е новият временен федерален канцлер. Новото временно правителство положи клетва пред президента. В словото си на церемонията държавният глава призова всички политици да уважават колегите си, дори да не са на едно мнение с тях. \"В такъв случай може да се водят спорове, да се спори правилно\", заяви Ван дер Белен.\"Бързата кампания по социалните медии\" не винаги са достатъчни, каза още австрийският президент. По мнение на коментатори това е косвена критика към бившия канцлер Себастиан Курц.\"Ако хората не говорят един с друг, следва отмъщение\", допълни Ван дер Белен. ", "date": "2019.05.28", "title": "Временното австрийско правителство положи клетва "}
{"url": "http://www.cross.bg/predsedatel-izbori-ninova-1605303.html", "text": "/КРОСС/ Корнелия Нинова подаде оставка пред Национналния съвет на БСП. Още преди съвета членове на БСП коментираха, че вътрешната опозиция иска оставки и заседание на Конгреса заради загубата на европейските избори.„Трябва да има заседание на редовния Конгрес, който да обсъди ситуацията и да получи оставките на сегашното ръководство\", коментира пред журналисти Атанас Мерджанов на влизане в централата на БСП. „Самият факт, че заседанието на Националния съвет се насрочва за днес, когато не са ясни още резултатите, означава, че някой бърза да минимизира политическата отговорност и да избяга като я прехвърля на местните структури\", посочи той. „Искам да се носи политическа отговорност за това, което се случи на тези избори\", коментира и областният председател на БСП в Пловдив Георги Гергов и даде пример с Австрия. Той посочи, че виновни са тези по върха, не може структурите да носят отговорност.Още в понеделеник, Нинова призна на пресконференция, че БСП са изгубили изборите„По-важно е какво правим оттук нататък. Утре сме свикали Национален съвет, ще направим няколко предложения. Смятам, че отговорността трябва да е солидарна - от партийни организации до председател. Ще предложим да се проведат конференции във всички общини, на които да се направи анализ по места. Да се направи обективен анализ, обективна оценка. Да има точка в дневния ред - избор на ръководство на общински съвети и общински председатели. Провеждане на областни конференции и избор на областен председател. Трето - стартиране на процедура за избор на председател на БСП. Ще се явя на избор пред цялата партия, заедно със всички други кандидати. Разбира се, че процедурата е свързана с резултата от изборите\", заяви още вчера Нинова.Като лидер на партията тя е избрана на Конгрес. Това е най-висшият орган на БСП. Подадената оставка трябва да бъде одобрена от Конгреса, след което да бъде назначен временно изпълняващ длъжността, който да довърши мандата на Нинова.Ако се стигне до промяна на правилата, не се знае как това ще се отрази на устава на партията.Ето и пълното изявление на Корнелия Нинова пред Пленума, разпространено от пресцентъра на БСП.\"Искам да започна с благодарност към вас, към листата, към народните представители, към общинските председатели, към областните активисти, към всички, които гласуваха за БСП в една много трудна ситуация и много оспорвана кампания. Да, ние загубихме тези избори, но трябва да си кажем и доброто, което постигнахме. Факт е, че сме ри- близо 30 хиляди. Факт е и че всички други партии, от най-голямата до най-малката- губят подкрепа в гласовединствената партия, която повишава в абсолютен брой гласовете, които я подкрепят на Европейските избое спрямо предходните Европейски избори. Факт е, че само ние увеличаваме евродепутатите си с един. Нека това ви служи за самочувствие и гордост. Да, знаем, че авторитарна власт се сваля трудно. Срещу нас беше изправена цялата държавна машина, медии, анализатори, купен вот, страх и изкарване на администрацията под команда да гласува. Дори и при тази ситуация, нашият основен опонент има около 500 хиляди гласа. Затова се обръщам към всички вас- да имате самочувствие, да не униваме и да продължаваме по същия начин и по същия път, с нови сили. Вярвам, че всичко, което направихме в последните 3 години, дава този резултат - подобряване в абсолютни стойности. Но е факт  и че ние загубихме тези избори. Смятам, че трябва всеки да носи отговорност за това в цялата партия, че трябва  да се проведат конференции с обективен анализ за причините и да се вземат съответните решения там, където организациите преценят, че е необходимо да се носи персонална отговорност от ръководството. При демократичните партии, в правовите държави, в модерното общество, отговорността винаги се носи от председателя. Затова аз поемам цялата отговорност за тази загуба. Подавам си оставката като председател на БСП. Предлагам свикване на Конгрес в съкратени срокове - от 15 дни, който да констатира по силата на Устава тази оставка. Дотогава да стартира кампания за номинации, приемане на правила и процедури за избор на председател по новия Устав, чрез пряк избор. Ако приемете това решение, ще ви предложим хронограма, по която да се състои, и това да бъде съчетано с анализа на резултатите на изборите, отчетите на изборите, подготовка за местните избори, номинации за председател и до края на юли да изберем новия председател такъв, какъвто партията реши. За да можем през август, септември, октомври- да се съсредоточим върху местната кампания и, дай Боже, да спечелим местните избори,  в което вярвам. Благодаря ви още веднъж за всички усилия. Бъдете със самочувствие, че сме сила, че зад вас стоят хора, които ни вярват. Най-вече тях не трябва да предаваме. Да им дадем самочувствие, че сме на прав път и да им дадем енергия за местните избори.Благодаря ви.\"   ", "date": "2019.05.28", "title": "Корнелия Нинова подаде оставка"}
{"url": "http://www.cross.bg/otbor-mastercard-kapitan-1605302.html", "text": "/КРОСС/  стана първият голям спонсор на отбора на Арсенал, с което заяви позицията си за стремеж към достигане на пълно равенство между половете. Компанията добави редица имена на жени шампиони в портфолиото си от посланици, като  - национал на женския футболен отбор на Англия и капитан на Арсенал. Скот стана „Жена на годината\" в класацията на Таймс и първата жена коментатор на мъжки футбол. Част от отбора на Mastercard е и първата жена - носител на „Златна топка\" и гол-майстор на женския футболен отбор Олимпик Лион Ада Хегеберг. Тя е следвана от съотборничките си Кадейша Бюканън, защитник и капитан на канадския национален отбор, Саки Кумагаи, защитник и капитан на японския национален отбор и Уенди Ренар, капитан на Олимпик Лион и бивш капитан на френския национален отбор.През последните 25 години Mastercard е основен партньор на женски футбол, а играта добива все по-голяма популярност и състезателен дух. За да стимулира клубовете и играчите, както и да повиши популярността на този спорт, като привлече вниманието на по-широка аудитория и фенове, последната инвестиция на компанията припознава жените и подкрепя клубовете, в които играят.„Mastercard вярва, че е настъпил моментът, в който трябва да се инвестират средства в подкрепата на клубни отбори и играчи и това е най-директният начин да се подкрепят женските спортове\", заяви Раджа Раджаманнар, главен директор маркетинг и комуникации, Mastercard.„Подкрепяйки женския футбол, имаме възможност директно да допринесем за подобряване живота на спортистите и да помогнем за изграждането на устойчиви програми, към които момичетата и жените по света могат да се стремят.\", допълва още той.Mastercard подкрепя много световни спортни събития и организации като , ,, Rugby World Cup, както и и други.  Mastercard използва партньорствата с най-големите в спорта, за да създава , която предоставя на картодържателите възможността да се доближат до играта и любовта на атлетите.  ", "date": "2019.05.28", "title": "Женският отбор на Арсенал подписа първия си голям  спонсорски договор"}
{"url": "http://www.cross.bg/prodykti-rymuniya-namali-1605307.html", "text": "/КРОСС/ Правителството на Румъния реши да насърчи консумацията на здравословни и традиционни храни, като намали ставката на ДДС от 9% на 5%.„С цел да се насърчи консумацията на здравословна храна и да се увеличат продажбите на румънски традиционни, планински, екологични, органични, био или други видове продукти, разрешени от министерството на земеделието, правителството реши да намали на 5% ставката на ДДС за продажбата на хранителни продукти , включително напитки, но без алкохолните напитки \", заяви финансовият министър Еуген Теодоровичи.Правителството смята, че мярката ще създаде бюджетни загуби в размер на 175 милиона евро през следващите четири години, но настоява, че ще бъде от решаващо значение за подкрепа на вътрешното потребление на висококачествени хранителни продукти, тъй като това ще намали цените и увеличи продажбите, както и ще стимулира развитието на фамилен бизнес в селските региони.\"Това може и да допринесе за намаляване на цените за потребителите, като се има предвид, че цената на този вид стоки обикновено е по-висока от тази на подобни продукти поради високите производствени разходи\", отбелязва правителственият документ.Правителството в Румъния заяви още, че потребителите все повече се интересуват от висококачествена храна, която създава търсене на специфични продукти, като например тези, които не включват синтетични добавки.В допълнение - високата смъртност и увеличаването на затлъстяването, особено сред младите хора, са предизвикали тревога. Според последния доклад на ЕС, Румъния има втората най-висока смъртност след България, с 1530 смъртни случая на 100 000 жители, докато средната за Европа е 1036 смъртни случая / 100 000 жители. Сърдечно-съдовите и мозъчните заболявания са основната причина за смъртта в северната ни съседка.Въпреки че Румъния има най-нисък процент на затлъстяване в ЕС от 9,1%, процентът сред подрастващите се е увеличил повече от два пъти през последното десетилетие.Общата ставка на ДДС в Румъния е 19%, а намалената ставка е 9%. Някои продукти и услуги, като книги, лекарства, туристически услуги и нови жилища, се облагат с 5%. ДДС е най-важният източник на приходи за румънския бюджет, като допринася с около една пета от приходите на бюджета.Държавите-членки по принцип са свободни да прилагат намалени ставки за хранителни продукти. Те могат също така да намалят ставките на ДДС за (дори и много малка) част от хранителните продукти или да прилагат различни намалени ставки за различните подкатегории храни, при условие че подобни стоки, предлагани на пазара, не получават различно данъчно третиране (принципа на фискалния неутралитет). ", "date": "2019.05.28", "title": "Румъния намали наполовина ДДС за здравословни агро храни"}
{"url": "http://www.cross.bg/konflikta-prizova-prishtina-1605306.html", "text": "/КРОСС/ Русия призова подкрепящите Прищина страни да окажат влияние върху косовските албанци, за да се предотврати нова спирала на конфликта в региона, се казва в коментар на говорителката на руското външно министерство Мария Захарова, цитирана от ТАСС.\"В един толкова отговорен момент призоваваме международните покровители на Прищина да вразумят косовско албанските радикали и да предотвратят по-нататъшното разрастване на конфликта с непредсказуеми последици\", отбеляза Захарова.Днешното нахлуване на специалните части на Косово в населените със сърби райони води до изостряне на междуетническия конфликт, каза тя.\"Подобни стъпки водят към разгаряне на междуетническото напрежение, лишават от смисъл многогодишните усилия на международната общност за мирно уреждане след конфликта\", подчерта тя.", "date": "2019.05.28", "title": "Захарова призова за мир в Косово и региона"}
{"url": "http://www.cross.bg/voda-leva-kevr-1605294.html", "text": "/КРОСС/ Цените на парното и топлата вода трябва да се повишат средно с 4 процента от 1 юли, изчисли КЕВР. Увеличението в Пловдив, Плевен, Бургас, Враца и Велико Търново се предвижда да бъде с между 6 и 7,5 процента. Парното и топлата вода в София поскъпват с 4,3 на сто.Най-голям скок се очаква да има в Разград - със 17,5%, а най-малък във Варна - с под 2 на сто. Специална отстъпка за клиентите си в Пловдив предлага EVN Топлофикация за периода 1 май - 30 септември 2019 г. Цената за един кубик гореща вода няма да надвишава 8 лева с ДДС, уточняват от дружеството.КЕВР предлага увеличение на цената на тока с 3,48 % за бита и малкия бизнес от 1-ви юли. Според по- ранно изказване на председателя на Комисията Иван Иванов поскъпването е в рамките на годишната инфлация за миналата година.Една от причините за  овладяното поскъпване на тока е сериозното намаляване на таксата \"задължение към обществото\".  От 36 лева на мегават час тя поевтинява на 20,5 лева. ", "date": "2019.05.28", "title": "Парното и токът поскъпват от 1-ви юли "}
{"url": "http://www.cross.bg/chasti-kosovo-chast-1605282.html", "text": "/КРОСС/ Сръбският президент Александър Вучич разпореди привеждането на всички части на сръбската армия в състояние на пълна бойна готовност, предаде БГНЕС.Причината е арести на сърби в Косово. Най-малко петима сърби са задържани тази сутрин от косовските специални части за предполагаемо участие в организираната престъпност. Арестите бяха извършени във всичките четири сръбски общини в северната част на Косово.Според друга информация арестуваните до момента са шестима сръбски членове на косовската полиция - трима в Митровица, двама в Звечан и един в Зубин Поток.По-рано и Министерството на вътрешните работи на Сърбия постави специалните полицейски части в пълна готовност. Заповедта беше издадена след нападението на специалните полицейски части на косовската полиция в северната част на републиката.Директорът на сръбската правителствена канцелария за Косово Марко Джурич съобщи, че косовските специални части с оръжие в ръка са нападнали северно Косово „с цел да заплашват и да предизвикат паника с арестите\". Той добави, че е имало изстрели.В северната част на град Косовска Митровица голям брой граждани са се събрали на централния площад. ", "date": "2019.05.28", "title": "Сръбският президент нареди привеждането на армията в пълна бойна готовност "}
{"url": "http://www.cross.bg/trima-kolata-postradali-1605283.html", "text": "/КРОСС/ Трима души са пострадали при катастрофа на автомагистрала \"Хемус\", станала на 27 май в района на Провадия. Това информират от варненската полиция.Пострадалите са били в лека кола \"Деу\" с 19-годишен шуменец зад волана. Заради липса на концентрация, младият водач загубил контрол  над колата и след рязка промяна в посоката на движение се ударил странично в товарен автомобил \"Мерцедес\". След това колата се забила в крайпътно дърво. Вследствие на инцидента шофьорът е получил контузия в гръдната област. Пострадали са и двама негови спътници. 65-годишна жена е с контузии, а 67-годишен  мъж настанен за лечение с фрактура на шиен прешлен.Няма опасност за живота на тримата пострадали. По случая има образувано досъдебно производство. ", "date": "2019.05.28", "title": "Трима души пострадаха при катастрофа на „Хемус“ "}
{"url": "http://www.cross.bg/obekti-sobstvenost-zakona-1605284.html", "text": "/КРОСС/ Комисията по правни въпроси ще проведе заседание днес на което ще разгледа наложеното от президента вето върху промени в Закона за държавната собственост.Президентът наложи вето на промените в закона на 27 май. Румен Радев смята, че не е постигнат баланс между обществения интерес и защитеното от Конституцията право на собственост и вместо ефекта на ускоряване се създава риск от забавяне на важни инфраструктурни обекти.Според президента и сега предварителното изпълнение на отчуждителни актове е приложимо за национални обекти - магистрали, пристанища, летища, газопроводи и др. С предложените промени към тях се добавят обекти с национално значение, определени като такива със закон или с акт на Министерския съвет. Предвид липсата на критерии, по които Министерският съвет обявява обектите с национално значение, приложното поле на предварителното изпълнение може да засегне множество частни имоти без гаранции, че това са обекти за общо ползване в обществен интерес.Държавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин. Тази промяна създава сериозен риск вместо да се ускори процесът на изграждане на значими национални обекти, той да бъде забавен.В мотивите си президентът подчертава, че подкрепя основната цел на промените, направени със Закона за изменение и допълнение на Закона за държавната собственост - да се оптимизира и ускори процесът по изграждане на значими национални обекти.", "date": "2019.05.28", "title": "Правната комисия гледа ветото върху Закона за държавната собственост "}
{"url": "http://www.cross.bg/chernomorie-hotelierite-tzenite-1605267.html", "text": "/КРОСС/ По-ниски цени по родното Черноморие в началото на сезона. Заради спада при ранните резервации хотелиерите са принудени да смъкват цените на пакетите. Къде морето ще ни излезе по-евтино това лято - по българските курорти или при съседите? Отговорите потърси Георги Георгиев в рубриката „На твоя страна\".Над 5 млн. чужденци ще посетят курортите ни по морето това лято, което е с 3 % по-малко от миналото, сочат предварителните прогнози. В същото време очакванията са около 306 000 българи да окупират плажовете в южната ни съседка, а 290 000 - да тръгнат към турските курорти. Сривът на турската лира вече се отразява върху цените на почивките и основните туристически услуги при съседите. А от 20 май в Гърция значително падна ДДС върху храните и услугите в заведения. За да наваксат спада от ранните резервации, в един от хотелите в Слънчев бряг са принудени да започнат сезона с доста по-ниски цени.В момента имаме промоции поради спада на западни туристи. Примерно за юни стандартната ни цена е 180 лв., а ние сме пуснали на 120 лв. Доста голямо намаление, заяви  управителят на хотел в Слънчев бряг Ростислава Димитрова.Очакванията са хотелиерите по Черноморието да регистрират близо 6 млн. настанявания на български туристи от май до септември. Значително по-малко обаче са записванията от чужденци.Очакваме спад от пазари като Русия и Германия. Независимо от това те продължават да бъдат водещи в България. Очакваме много добри показатели, с много голям ръст, при Великобритания, Израел, Чехия, Румъния, Украйна, Полша, поясни Лиляна Арсова от Министерство на туризма.Така минусът за хотелиерите може да се окаже плюс за туристите, прогнозират експертите в бранша. И вече го отчитат в офертите.Българският хотелиер е изключително гъвкав и ако има лек спад в ранните заспивания, то вероятно хотелиерите ще намерят механизъм, с който да компенсират и българските туристи да не липсват от българското Черноморие. За Южното Черноморие не се очаква проблеми с туристите, но по Северното Черноморие летният сезон ще бъде по-труден, допълни Арсова.Още преди активният сезон по морето да е започнал за туриста Михаела изборът за лятна почивка е ясен.Аз предпочитам да почивам при съседите. Те предоставят много по-качествена услуга. Сравнявайки цените, определено Гърция и Турция бият България.  България по-скоро бих я избрала като парти дестинация, сподели Михаела Колева. ", "date": "2019.05.28", "title": "Началото на сезона по родното Черноморие стартира с по-ниски цени"}
{"url": "http://www.cross.bg/gerb-nyama-borisov-1605290.html", "text": "Всъщност на око около 80% от българите мразят и се възмущават от ГЕРБ и са потърпевши от него, но не свързват моралния си гняв с изборното си поведение при пропорционални избори, особено европейски. Тези, които наистина харесват ГЕРБ, са негови клиенти или имат сериозни познавателни проблеми.Масовият българин в най-добрия случай не се интересува от това и въобще от ЕС. По-често го презира. Евроизборите не го вълнуват. Ето, в ЕС все повече превес получават партиите на протеста, но България е чужда на общата тенденция. Доколкото разбирам, на евроизборите в 2019 г. у нас гласуваха общо по-малко хора от гласувалите само за Радев в 2016 г. Сред важните мотиви за негласуването е „ще ги избирам там да взимат по 15 хиляди, а аз тук да се гърча\".Лицемерни празни приказки, прикриващи със смокиново листо прогерберската си природа. Кое е европейското? ЕС на глобалните корпорации и брюкселските клептократи вече мирише на тамян.  Какво, за Бога, общо има днешният ЕС с демокрацията? Грантовите интелектуалци, подписали писмото в „Дневник\" - новото „Работническо дело\", са бедни, гладни провинциалисти на духа, тъжни кандидати за придворни шутове - като някогашния Любомир Левчев, но без неговия талант. Във Фейсбук в съботата преди изборния ден спорих за това с един наш музикант тук, и с още един, когото съм слушал на концерт, и който ме нарече трол. Не им казвам имената. Страшна политическа и морална неизкусеност мъчи брата интелектуалец!ГЕРБ има, и то само една алтернатива, и това е БСП. Затова целият огън и жупел на управляващи, казионни медии, чужди и свои се сипе върху нея: „жалки женици\", „госпожа Лъжа\", „къщите за гости\", „комунисти\", Белене, Лукановата зима, Виденовата зима, „Сатанишев\"... Затова и оркестрираната от ГЕРБ фалшива „Коалиция за България\" - реално ляво крило на ГЕРБ. Макар и смешно малък брой, и техните гласове са отнети от БСП.Градската десница е оксиморон. Големите градове навред по света са червени. Ню Йорк има кмет комунист. Градската десница не е политическа структура, а някакво лайфстайл движение. „Съдебната реформа\", за която все дърдорят, не е политически проект, а професионална фикция на група юристи, случайно оглавили движението. Правната надстройка не може да се промени, без преди това да се промени икономическата база, структурата на собствеността. Олигархичната собственост ражда Цацаратура. Азбучно марксистко положение.Младите хора, които навсякъде в нормалния свят биха гласували за леви или зелени партии, в България гласуват за сините по чисто лайфстайл мотиви. Градската десница, обективно погледнато, е филиал на ГЕРБ за нежни градски души. Тя носи главната вина за връщането на ГЕРБ на власт в 2014 г.Успехът на Радан Кънев се дължи на ниската обща активност и на негативизма към БСП у младите, обективно леви хора, които не искат ГЕРБ. Оттам сигурно и мекото отношение на БСП към него в кампанията. Гласовете за Радан са също в известна степен отнети от БСП.БСП е преди всичко жертва на вече 30-годишна груба антикомунистическа и антисоциалистическа пропаганда, водена от държавата, медиите, училището, продажната интелигенция и носеща ярко ренегатски характер. Бивши комунисти, с болшевишки манталитет, громят „комунистическата\" БСП. Що е комунизъм, кой е комунист - никой не знае и не го е еня.Всъщност БСП е безспорно най-демократичната и „европейска\" партия у нас. Което й носи повече изборни негативи в сравнение с ГЕРБ и ДПС. Да, олигарсите в БСП, Гергов, Гуцанов и подобните са й голям проблем. Но и в това отношение поне не изглежда по-зле от ГЕРБ и ДПС.Как да се преодолее негативизмът, наслоен по отношение на социализма? Той практически до голяма степен вече е преодолян на всекидневно равнище, но не и на идеологическо. За последното трябват тонове просвета. Откъде да дойде тя? Кой ще го допусне? Но това е пътят.Трябва да ли има оставка в БСП? Борисов тържествено обеща, че няма да дава оставка, ако загуби изборите. А БСП реално повиши процента си от 2014 г. със седем пункта, докато при ГЕРБ няма промяна. Разклати много по-сериозно режима. Нехаресващите Корнелия социалисти имат ли по-силен кандидат? По-силен критик на ГЕРБ? Не ми е известно...Ако е така, защо да отдаваме предпочитание на ГЕРБ? Но очевидно всъщност ГЕРБ е наследникът на най-лошото от БКП - всенародната партия-държава. При силно влошено качество на кадрите.Никъде по света и в Европа (ако не броим сега Кипър) сега няма такава влиятелна партия, или, ако се появи, много бързо бива опитомена - като Сириза. Всичко е възможно! Много по-вероятно  обаче, ако БСП издигне радикална лява програма - примерно за демократична национализация и  рязко увеличаване на социалните разходи, да бъде бързо маргинализирана. Масовият беден българин си пада повече Юрталан, а не социалист.Реално погледнато, олевяването у нас по-скоро може да дойде отгоре, от ЕС, от ръководството на ПЕС. Затова българското председателство на ПЕС може да бъде шанс за българското ляво, както навремето българското председателство на Коминтерна. Разбира се, това е само хипотетично, а по-вероятно нищо подобно няма да стане. Другата възможност - партийният проект на Радев, засега не се движи. Заложи се на БСП и това се оказва недостатъчно.Всъщност ГЕРБ винаги води срещу БСП изключително негативна кампания, включително и сега. Наистина, и аз по-рано съм предлагал да се забранят предизборните обвинения в корупция към опонентите, а само да се сравняват позитивните програми. Вярно е, че БСП заложи твърде много на корупционните скандали около ГЕРБ, които непрекъснато и все по-мощно тресат властта. Но у нас моралното възмущение на масите не намира конкретен израз в изборното им поведение, поне в пропорционални, особено европейски избори. Корупционните скандали около ГЕРБ още от 2010 г. насам щяха да са предостатъчни за сто оставки на кабинета в една нормална страна. България не е такава! Така стоят и нещата с патологичните лъжи на Борисов.Борисов наистина е рядко срещан гьонсурат и морален дебил, но нищо повече. Сериозно уплашен за кожата си, той използва цялата мощ на държавата за предизборната си агитация. Отново строи партийци и чиновници, пусна машината за контролиран, корпоративен и купен вот, казионните медии и рейтингови агенции. И пак успя да си купи време на свобода.Режимът на ГЕРБ е смъртен, и то внезапно смъртен, както видяхме в 2013 и 2016 г. Борисов няма вече никаква полезна перспектива. Нещата в страната и в ЕС вървят на провала. Утре изборите ще се забравят и скандалите ще гръмнат с нова сила. Дори да предположим, че искрено пожелае да зареже корупцията и да заработи за България, не знае какво и как. Няма и шанс за президентския пост. Не може вече да се крие зад Цветанов. В края на пътя му неотвратимо го очаква затворът.Сигналът не от кого да е, а от „Свободна Европа\" за „Апартаментгейт\" го смрази. Гледа и не вярва какво става сега с Порошенко. С одобрението на Тръмп Петя изглежда никога няма да излезе от затвора. Той е пешка, изкупителна жертва във войната на Тръмп срещу Байдън и Хилари. Нищо лично! Борисов не знае какво му готви бъдещето на вътрешноамериканските войни и се страхува от най-лошото.Затова сега лесна оставка няма да има. Разбира, че Радев вече не е наивникът от есента на 2016 г. и няма да повтори грешката със служебния кабинет, оставил Борисов на свобода и с всички канапчета в ръцете. В ръцете на президента е съдбата на България! Той може и трябва да предизвика оставката на Борисов. Да вдигне народа на протест! Евроизборите бяха един шанс, пропиляхме го. Но само един от многото. Бъдещето е бременно с шансове.Автор: Валентин Хаджийски,  ", "date": "2019.05.28", "title": "Далечен поглед към поредния изборен фарс в Боколандия"}
{"url": "http://www.cross.bg/kitaii-pandi-albinos-1605276.html", "text": "/КРОСС/ Рядка панда албинос е била заснета с камера в природен резерват в югозападен Китай, което показва, че албинизмът съществува сред дивите панди в региона.Безупречно чистото животно с червени очи е снимано по време на преходи през гората в средата на април в югозападната провинция Сечуан, съобщи агенция „Синхуа\", цитирана от БГНЕС. „Пандата е албинос на възраст между една и две години\", казва Ли Шън, изследовател, специализиран по мечките в Пекинския университет, който е цитиран в информацията на Синхуа. От националния природен резерват Волонг, където животното е било забелязано, казаха пред Франс прес, че няма повече подробности за пандата албинос.Повече от 80% от дивите панди в света живеят в Сечуан, а останалите в провинция Шанси и Гансу. От ноември в плен по света имаше около 548 гигантски панди, съобщава Синхуа.Броят на живеещите сред дивата природа е намалял до по-малко от 2000 според Световния фонд за дивата природа. Известен със своята \"дипломация с панди\", в която Китай изпраща от редките животни в други страни като символ на близки отношения, Пекин е инвестирал в различни програми за защита на своите космати посланици през последните години.През 2018 г. Китай обяви планове за създаване на бастион за гигантските панди, който е три пъти по-голям от Националния парк Йелоустоун, за да свърже съществуващите диви популации и да насърчи размножаването на прочутото с бавното си възпроизвеждане животно.Най-малко 10 млрд. юана (1,45 млрд. долара) са били предвидени за Националния парк „Гигантска панда\" в планинския югозападен Китай. ", "date": "2019.05.28", "title": "Заснеха рядък вид панда албинос в Китай"}
{"url": "http://www.cross.bg/razhdaniya-klinikata-bebeta-1605269.html", "text": "/КРОСС/ Десет броя нови инжекционни помпи, предназначени за венозно подаване на лекарствени разтвори за специалните нужди на новородени и недоносени бебета, ще бъдат на разположение за най-малките пациенти в Клиниката по неонатология на университетската АГ болница „Майчин дом\". Инжекторите са дарени от сдружение с нестопанска цел „Нова луна\", представляващо едноименната ложа от системата на Обединена Велика Ложа на България. Дарението е на стойност над 17 000 лв., като осем от десетте апарата са закупени с лични средства от членове на ложата. „Техниката е скъпа и с огромно значение за работата в интензивното  отделение, защото лекуваме малки бебета, които понякога тежат под 1000 гр. При тях дозирането на лекарствата трябва да се планира прецизно и точно, да се съобразява с ниското им тегло и с техните специфични нужди, заяви началникът на Клиниката по неонатология проф. д-р Боряна Слънчева, която е и главен координатор в Експертния съвет по медицинската специалност \"Неонатология\" към Министерството на здравеопазването. По думите й дарението може да се сравни с ролята на спасителния кораб Радецки, защото идва в най-подходящия момент, когато традиционно при смяната на сезоните броят на ражданията се увеличава. Председателят на Сдружение „Нова луна\" д-р Георги Пасков поздрави ръководството на болницата и засвидетелства готовността на ложата да подкрепя и в бъдеще усилията на лекарите в стремежа да предоставят качествена медицинска грижа, съобразена със съвременните технологии и потребности на пациентите.Годишно в „Майчин дом\" се раждат около 4 000 бебета, а средно всяко пето от тях е недоносено. Болницата е лидер по брой раждания за България, като в нея се проследяват най-сложните медицински случаи от цялата страна. Високата концентрация на преждевременни раждания в болницата се дължи на това, че тя проследява най-тежките бременности в страната. Тенденцията за броя преждевременни раждания у нас се запазва, като за България делът им е малко над 10% от всички раждания, колкото е и средното равнище за Европа.", "date": "2019.05.28", "title": "Майчин дом получи дарение от десет инжекционни помпи за Клиниката по неонатология "}
{"url": "http://www.cross.bg/vuvezhdane-protokolite-bulgariya-1605293.html", "text": "/КРОСС/ При 100% обработени протоколи в Районните избирателни комисии - избирателната активност на евроизборите у нас е била 33,27%, съобщиха от ЦИК. Говорителят на ЦИК Александър Андреев уточни, че при повторното въвеждане и отстраняване на несъответствията ще бъдат уточнени окончателните резултати.Междинните резултати при първото въвеждане на протоколите показват, че преднината на ГЕРБ се увеличава. Партията на премиера Бойко Борисов води с 31,07%, следват Коалиция БСП за България - 24,26%, ДПС - 16,55%, ВМРО - 7,36% и \"Демократична България\" - 6,06%.Предстои приемането на последната РИК-Търговище. След като тя пристигне ще започне повторното въвеждане на протоколите на последните РИК.От данните от първото въвеждане на протоколите става ясно, че 36,71% от избирателите са гласували с преференция. Преференциалното гласуване се наблюдава при всичките политически сили. Най-висок процент преференции има при ВМРО и \"Демократична България\", където е над 50 на сто от гласувалите.Разпределението на мандатите ще стане ясно до утре, а в петък ще станат ясни кои са българските евродепутати. ", "date": "2019.05.28", "title": "При 100% обработени протоколи: ГЕРБ с почти 7 на сто пред БСП"}
{"url": "http://www.cross.bg/sledi-kostenetz-zaiikov-1605287.html", "text": "/КРОСС/ Полицейско куче е надушило следи от 43-годишния Стоян Зайков, който се издирва на две убийства в Костенец. През уикенда семейство е подало сигнал, че е намерило разбита вилата си, която се намира при почивна станция в местността \"Свети Спас\" край Долна Баня, съобщи \"Трафик Нюз\".Съпрузите разказали пред криминалистите, че са откраднати консерви и суха храна, както и три одеала. Ползвана била и банята. Полицейското куче разпознало следи именно от Зайков. Междувременно роми от махалата в Долна Баня също подали сигнал на тел. 112, че са видели Зайков.Кучета са открили следи от издирвания и във вили до Костенец, поради което разследващите са убедени, че двойният убиец не е напускал района и се крие в гората, която познава добре.Тялото на 38-годишната Милена Шишкова бе открито на 10 май около 8.30 ч. на метри от дома й в Костенец. Милена е била застреляна в главата с малокалибрен пистолет. По-късно стана ясно, че тя първо е била пребита, а ръцете й са били вързани. Трупът й е намерен, след като сестра й, майка й и 15-годишният й син пристигнали в къщата й и видели кървави следи. Те сигнализирали в полицията и пристигналите криминалисти са намерили тялото на отсрещната поляна.Няколко дни по-късно - на 14 май вечерта, беше намерен застрелян в дома си 42-годишният Валентин Петров - съсед и трети братовчед на издирвания Стоян. ", "date": "2019.05.28", "title": "Полицейско куче надуши следи от убиеца от Костенец в Долна Баня"}
{"url": "http://www.cross.bg/emilova-vyara-politicheski-1605275.html", "text": "/КРОСС/ \"Искаме да благодарим на всички наши избиратели, членове, симпатизанти, които дадоха подкрепата и доверието си за БСП  в този важен момент за България и за нас. Продължаваме напред и няма да ги предадем. Ще продължим да се борим за политиките, които сме защитавали до момента\".  Това заяви пред БСТВ Вяра Емилова - член на ИБ на НС на БСП. Тя подчерта, че тези политики са записани във \"Визия за България\" - повишаване на доходите, защита на социалните права, за подобряване на здравеопазването и образованието, за да осигурим достоен живот на българските граждани.Вяра  Емилова каза, че левицата ще изнесе тези битки, както и борбата с корупцията, на европейската сцена със своите евродепутати, начело с Елена Йончева. Емилова обясни, че днес на заседание на НС на БСП предстои да бъде направен предварителен анализ на резултатите и кампанията.  \"Въпреки че отчетохме загуба на тези избори, БСП вдига мандатите си от предните европейски избори с един,  за разлика от всички политически партии  - те или намаляват, или запазват броя на евродепутите си\", заяви Емилова.    Тя обясни, че другият плюс за левицата е, че вдига подкрепата си  като брой гласове от предните европейски избори с поне 30 хиляди, докато за другите политически сили спадът е с около 100 хиляди гласа.  Вяра Емилова заяви, че ниската избирателна активност е била един урок за всички политически партии, че посланията и действията, които имат не са достатъчно чуваеми от българско общество. \"Ние сме страната с най-ниска избирателна активност. Тя позволи да излезе на повърхността купеният вот, корпоратвиният вот. Това не е добре за нито една от политическите партии и трябва да ни бъде за урок\", каза още тя. По думите й през следващите месеци до местните избори или предсрочните парламентарни, политически партии трябва така да се насочат към всички избиратели, за да бъдат разпознаваеми и техните послания да бъдат чувани. Тя подчерта, че разцеплението в ГЕРБ е видимо и затова се е наложило да търсят и коалиционен партньор. \"Сега и те имат 5 евродепутати, защото единият е на СДС\", обясни Вяра Емилова.Като друго важно решение, което НС на БСП трябва да вземе, Емилова отбеляза връщането на ПГ на \"БСП за България\" в Народното събрание. Като основни приоритети на социалистите в парламента тя посочи закона за КОНПИ и закона за съдебната власт.Трябва да се вземе решение да се даде старт на процедурата за номинации за председател на БСП, който да бъде избран от цялата партия.", "date": "2019.05.28", "title": "Вяра Емилова: Продължаваме напред. Няма да предадем хората, които ни повярваха"}
{"url": "http://www.cross.bg/mobilni-turgovski-marki-1605277.html", "text": "/КРОСС/ Митнически служители от Главна дирекция „Митническо разузнаване и разследване\" /ГД МРР/ задържаха 6245 мобилни телефона, 444 зарядни устройства и 100 слушалки за тях с обозначения на световноизвестни търговски марки поради съмнения, че нарушават права на интелектуална собственост. Стоката е открита при митническа проверка на влизащ в страната товарен микробус с българска регистрация  през ГКПП Дунав мост -Русе на 26.05.2019 г. Микробусът е управлявал български гражданин. Той е превозвал 29 кашона с мобилни телефони и артикули за тях, за които  е представил пред митническите служители транспортни документи.За случая са сезирани правопритежателите на съответните търговски марки.", "date": "2019.05.28", "title": "Митничари откриха 7000 контрабандни мобилни телефона"}
{"url": "http://www.cross.bg/byrydzhieva-tatyana-zayavka-1605273.html", "text": "/КРОСС/ Засега не се очертават никакви тенденции за искания за промяна на модела на управление, заяви пред БНР политологът Татяна Буруджиева. Според нея ГЕРБ имат основание да приемат резултатите като факт, че гражданите имат най-голямо доверие на тях. Тя смята, че нито една партия не е извлякла дивиденти от корупционните скандали преди и по време на кампанията.„Нямаше дебат по същината на въпроса. Това колко квадрата са апартаментите и дали асансьорите влизат в тях или не - не е нещото, което може да повлияе сериозно върху мотивацията на българина относно политическите му подкрепи. Разговорът трябва да бъде в дълбочина и да засяга онези условия, които дават възможност да се натрупат толкова много пари, че да си позволяваш подобни неща\", коментира политологът. Според нея този разговор отново няма да се случи, защото предстоят следващите - местни избори.Освен това разговорът трябва да го поведе опозицията, а тя е заета с разговори за себе си, добави Буруджиева. По думите ѝ, не се вижда заявка от БСП да се направи анализ и да се отчетат грешките и предстоящите стъпки: „Имаме по-скоро заявка за това как ще се улесни управлението на БСП в лицето на Корнелия Нинова\".Изборният резултат на партиите от „Обединени патриоти\" Буруджиева определи като „поредната пешеходна мина\". Тя прогнозира напрежение и сътресения в малката коалиция, както и досега.Политологът обясни резултата на Десислава Иванчева, от една страна, с образа ѝ на „мъченик\", а и от друга - като кмет на столичен квартал - тя има своята подкрепа сред хората. ", "date": "2019.05.28", "title": "Татяна Буруджиева: Няма тенденции за промяна на модела на управление "}
{"url": "http://www.cross.bg/spirachkite-raiiona-tramvaii-1605281.html", "text": "/КРОСС/ Запалиха се спирачките на трамвай, който се движи по линия 10. Инцидентът е станал в района на бул.„Константин Величков\", предаде БГНЕС.Няма пострадали. Проблем със спирачките е причинил най-вероятно запалването. Пожарът не е голям, мотрисата е спряна. Затруднено е движението на трамваите в района. ", "date": "2019.05.28", "title": " Запалиха се спирачките на трамвай в София"}
{"url": "http://www.cross.bg/ninova-stanishev-rukovodstvoto-1605274.html", "text": "/КРОСС/ За първи път в последните години лидерът на БСП не дава дори кратко изявление в изборната нощ. През не толкова далечната 2014 година, когато левицата претрърпя съкрушителна загуба от ГЕРБ, а коалиционният й партньор в кабинета „Орешарски\", ДПС, се обяви за предсрочни избори, председателят на формацията Сергей Станишев не се поколеба, а говори пред медиите и призна загубата.Тогава БСП получи 429 000 гласа, а повечето партийци оправдаваха ниския резултат с подкрепата на левицата за Делян Пеевски за шеф на ДАНС година по-рано.Пет години по-късно, ден след евровота, социалистите отчитат, че по първоначални данни едва ще достигнат резултата си (в гласове) от 2014 г., въпреки че влязоха в предизборната кампания със самочувствието, че след нея ще поискат оставката на правителството. Оказва се, че дори и като опозиция социалситите не могат да увеличат подкрепата си, а отговорност за това в изборната нощ не бе поета. Вместо лидерско изявление публиката чу от пратеник на Корнелия Нинова, на стълбите пред централата на формацията, че социалистите правят паралелно преброяване. За политически изводи не бе споменато.В ранните часове на понеделник щабът на БСП се разотиде от партийната централа, за да се събере същия ден преди обед Изпълнителното бюро. Неофициалната информация от заседанието е, че ръководството не е предложило стратегия за действия оттук нататък. „Вероятно се чака и настроението в Националния съвет (разширеното ръководство - бел.авт), за да се набележат конкретни действия\", твърдят членове на бюрото.Отпадналият вариант \"Станишев е виновен\"Членове на БСП твърдят, че веднага след оповестяването на първончалните данни в неделя вечер ръководството на левицата е започнало да сондира мнения как хем да поеме отговорност за загубата, хем Нинова да остане лидер на формацията.„Със сигурност веднага отпадна концепцията отговорността да се хвърли върху Сергей Станишев\", разказват от \"Позитано\" 20. Причината за отхвърлянето на такъв вариант е високия преференциален вот, получен от него.„Данните ни сочат, че след \"Демократична България\", в БСП има най-голям дял преференции. По-голямата част от тях са за Станишев, макар да има и за Йончева. Подобен факт прави стратегията на Нинова да се оправдае със Станишев невъзможна\", твърдят от партията.Палеативният лек \"вот на доверие\"След отпадането на този сценарий съществува и друга опция, която изглежда най-безопасна пред председателя на социалистите и това е Националният съвет на партията да гласува вот на доверие.Досега председател на БСП се избираше от Конгреса, висшия ръководен орган. Ако Нинова реши да търси доверие само от Националния съвет, това означава, че тя не е уверена в позициите си, обясняват социалисти.Пряк избор и \"кой ще брои бюлетини\"След промените на устава от 2017 г. председател на партията се избира пряко от членовете. За да се стигне до тази процедура, ръководството на социалистите трябва да свика заседание на конгреса и да се премине през пълен отчетно-изборен цикъл. Това означава, че трябва да бъдат избрани нови общински конференции, т.е. ще бъдат променени местните ръководства. В случая обаче има една уловка, казват запознати, защото списъчният състав на БСП се знае от ръководството на формацията. „Накрая ще излезе така, че ще настъпят промени в неудобните местни структури, а Нинова ще бъде преизбрана\", твърдят от левицата.От ръководството на БСП пък коментираха неофициално пред Свободна Европа, че единственият реалистичен начин да се излезе от ситуация е „шефката да бъде преизбрана\". Аргументът им е, че „партийната маса със сигурност ше гласува за нея\", особено пък след като наесен идват местни избори.Бизнесменът Георги Гергов, когото Нинова отстрани заради ролята му в \"ЦУМ-гейт\", поиска оставката й още в изборната нощ. С остри изказвания по неин адрес излязоха и предишният председател на БСП Михаил Миков и Красимир Янков.Опозицията на \"Позитано\" отбелязва, че е от съществено значение, както при всички избори, кой ще брои бюлетините. \"А това е в полза на Нинова - тя си има своя Цветанов и той се нарича Кирил Добрев\", казват от партията.В крайна сметка пред Нинова остават два варианта - или да поиска вот на доверие от Националния съвет, което ще накърни авторитета й сред партийните членове, или да опита да подмени опозиционните структури в страната и да опита да бъде пряко избрана от членовете на БСП.Полина Паунова,  ", "date": "2019.05.28", "title": "Двата варианта пред Корнелия Нинова след загубата на БСП "}
{"url": "http://www.cross.bg/angel-kusmeta-yspeha-1605278.html", "text": "/КРОСС/ Числа, печалби и емоции - това са само три от думите, с които обикновено описваме . Нови двама играчи добавиха имената си към историите на успеха в любимата игра. Емил Стоев от София споделя един вълнуващ разказ за късмета, появил се в момент, когато най-малко го очакваш. Той нарича успеха си „щастлива случайност\", която го отвежда на точното място в точното време и му носи печалба от 5 000 лева. Друг участник също смело върви по стъпките на късмета. Това е Ангел Киряков, който от години работи в чужбина, но наскоро се прибира в родното си място за заслужена почивка. Докато се разхожда из улиците на Гоце Делчев, той вижда пункт на  и го разчита като знак на съдбата. Ангел пуска един талон със случайно избрани числа и печели 5 000 лева.„Пуснах седем случайно избрани числа и не можах да повярвам, когато всички те се появиха на екрана и от случайни се превърнаха в печеливши.\" -  разказва Ангел. Тегленията на играта можете да следите в пунктовете на  и на . Забавлявайте се и с новото мобилно приложение, което можете да свалите от.", "date": "2019.05.28", "title": "По стъпките на късмета в пунктовете на „Евробет“"}
{"url": "http://www.cross.bg/nashite-huawei-vreme-1605279.html", "text": "/КРОСС/: „В този процес ние пожертвахме много - грижехме се по-малко за себе си, за нашите семейства, ососбено за нашите родители. Ние сме това, което сме, защото целта ни бе да  стигнем до върха. Сега с гордост можем да кажем каква е нашата цел: да бъдем глобален лидер. Искаме да сме No1 в света. В миналото не позволявахме на нашите служители да го казват на глас, защото смятахме, че това може да доведе до конфликти със САЩ. В началото на 2000 г., обмисляхме дали е възможно за Huawei да си нахлупи една „американска каубойска шапка\". Решихме да продадем Huawei на американска компания за 10 млрд. щ.д. Сключихме договор и всички съответни процедури бяха приключени.  Оставаше само одобрение от Бодра на директорите на американската компания. Докато го чакахме, преговарящият екип, включително и аз, бяхме на плажа с флорални дрехи и играехме пинг-понг.  Междувременно, въпросният Борд на директорите беше сменен. Новият му председател бе в известена степен недалновиден и отхвърли сделката за придобиване. Ако сделката се беше осъществила, щяхме да си имаме тази американска каубойска шапка и да щурмуваме света. След като сделката се провали, нашите ръководители трябваше да решат дали да опитват да продадат Huawei на някой друг. Всички по-млади ръководители единодушно казаха „не\". Не можех да споря с тях, затова отговорих: „Ще ни се наложи да се конфронтираме със САЩ, когато наближим върха. Трябва да сме подготвени\". Оттогава мислим и какво би се случило, когато се срещнем със САЩ на върха и се готвим за този момент. Въпреки това, накрая ще си стиснем ръцете, защото искаме да работим заедно с тях и заедно да допринесем за благото на цялото общество. „ „Предвиждах, че нещо подобно ще се случи, но след две години, когато приключи делото ни със САЩ в съда. Бяхме сигурни, че те ще предприемат действия срещу нас независимо от изхода му, но не и преди него. Мислехме, че имаме около две години, за да се подготвим. Но арестът на Мън Ванчжоу взриви всичко. „......„Може би знаете, че ние работихме по време на последния Пролетен фестивал (голям празник в Китай, отбелязващ тяхната Нова година, когато за около две седмици принципно никой не работи - бел. пр.), и аз посетих служителите ни, които работеха по време на ваканцията. Само в Китай, 5000 души обслужващ персонал, като охранители, чистачи и работници в столовата, оставаха да служат на нашите \"бойци\". Платихме заплати няколко пъти по-високи от нормалните. Платихме двойно за храната от доставчици и допълнително за обслужването. Много от нашите служители дори не се прибираха вкъщи по време на Фестивала. За да се спести време за работа, те си направиха импровизирани легла на пода, за традиционната следобедна дрямка. По време на майските празници много от служителите ни също избраха да останат на работа.\" ", "date": "2019.05.28", "title": "Рен Жънгфей – основателят на Huawei, в разговор с медии на  21 май, 2019"}
{"url": "http://www.cross.bg/lynata-nasa-godina-1605272.html", "text": "/КРОСС/ Ръководителят на Националната аеронавска и космическа администрация (НАСА) Джим Брайдънстайн заяви, че хора ще бъдат изпратени до лунната орбита през 2022-а година.Говорейки на живо по телевизията на НАСА, той също така обяви, че Съединените щати ще стартират проект \"Портал\", който ще бъде готов за кацане на Луната през 2024-а година.Джим Брайдънстайн добави, че САЩ искат да постигнат \"устойчиво\" решение, което ще позволи извличането на метали от повърхността на Луната. Ръководителят на НАСА представи и космически технологични джаджи, които ще дадат възможност за по-нататъшно проучване на спътника на Земята, добавяйки, че САЩ искат да осигурят своето място в разрастващата се индустрия.Според администратора на НАСА, САЩ искат да се превърнат във водеща сила в изследването и \"определянето на стандарти за Луната\", като същевременно останат отворени за потенциални международни партньорства и сътрудничество.Междувременно представянето при тези проекти за Луната ще бъде използвано за тестване на въздействието на човешкото присъствие в Космоса и може да се окаже полезно за по-нататъшни проучвателни операции на Марс. ", "date": "2019.05.28", "title": "НАСА: Хора ще пътуват до Луната през 2022 година "}
{"url": "http://www.cross.bg/deteto-dete-zdravo-1605280.html", "text": "/КРОСС/ 2-годишно дете търси осиновители. То е здраво, но кандидати за него няма. Причината - заболяване на майката, което евентуално детето може да отключи в бъдеще.Още с първия си дъх детето започва трудна битка - тази за собствено семейство. Почти веднага след раждането лекарите подават сигнал към социалните.„Детето е застрашено от изоставяне от неговата майка, която е била във видимо неадекватно състояние\", заяви директорът на РДСП - Враца Мария Търнавска.Пет дни след раждането то е изписано и го поемат социалните работници. Търсят му приемно семейство и два месеца по-късно откриват такова. И до днес детето живее с тях.След като шест месеца биологичната му майка не подава документи, с които да си поиска детето обратно, през януари тази година го вписват в регистъра за осиновявания.„То е от български произход и е здраво. Това е детето мечта за осиновителите\", поясни Мария ТърнавскаА кандидати за осиновители по принцип  не липсват. Информацията за тях е събрана в томове и класьори. Томовете са 97. Във всеки от тях има информация за 100 чакащи семейства. Допълнително има и десетки класьори с досиета. Отново на кандидат осиновители.Именно в  страниците на тези томове социалните експерти започват да търсят родители за вече 2-годишното дете. На всеки, който е подходящ, обясняват, че бащата е неизвестен, а майката с психическо заболяване. Въпреки това кандидат осиновителите искат среща с детето.Те много го харесват. После обаче идват колебанията. Въпреки че е здраво имат сериозни опасения, че заболяването на майката може да се отрази и на детето един ден. Отказалите се до момента са 4 семейства.  Ако скоро не се появи българско семейство, което да приеме без предразсъдъци и бъдещи опасения малкото дете, то след месец, папката му ще попадне измежду документите на децата, чакащи за международно осиновяване.„Чужденците нямат такива притеснения по отношение на здравословното състояние на детето. Никога не се притесняват от фамилната обремененост\", каза още Мария Търнавска.Затова социалните са сигурни, че дори в продължение на месеци никой да не е пожелал да чуе думите мама и тати от 2-годишното дете, то намирането на осиновители в чужбина ще се случи за броени седмици. ", "date": "2019.05.28", "title": " Няколко семейства отказаха да осиновят здраво дете"}
{"url": "http://www.cross.bg/chasten-dvor-durvo-1605266.html", "text": "/КРОСС/ 62-годишен мъж обеси куче на дърво в частен двор, съобщиха от полицията. На 27 май полицейски служители при обход на град Славяново забелязват в частен двор на дърво да виси обесено куче.След аутопсия на животното е установено, че причината за смъртта му е задушаване. Образувано е досъдебно производство. ", "date": "2019.05.28", "title": "Мъж обеси куче на дърво в частен двор "}
{"url": "http://www.cross.bg/vinetki-elektronni-yslygite-1605262.html", "text": "/КРОСС/ Поради планирана актуализация услугите за продажба на е-винетки няма да са достъпни от 17 ч. до 19 ч. на 29 майПоради планирани актуализации и поддръжка на системата за електронни винетки от 17 ч. до 19 ч. на 29 май 2019 г. (сряда) услугите за купуване на електронни винетки няма да бъдат достъпни.Препоръчваме на клиентите, които планират пътуване, да купят електронна винетка преди този период, за да избегнат санкции.", "date": "2019.05.28", "title": "Продажбата на е-винетки ще бъде блокирана за 2 часа утре"}
{"url": "http://www.cross.bg/zhelanie-zrelosten-zrelostni-1605263.html", "text": "/КРОСС/ От днес до 31 май ще се проведат матурите по желание.Днес е държавният зрелостен изпит по желание по три предмета: биология и здравно образование, физика и астрономия и философски цикъл. Това е третата матура, която обаче не е задължителна, на нея се явяват само тези дванадесетокласници, които са решили да положат и трети държавен зрелостен изпит. Препитването започва в 08:00 ч. и продължава 4 астрономически часа, а за зрелостниците със специални образователни потребности - 6 часа.На 29 май са държавните зрелостни изпити по желание по английски, испански, италиански, немски, руски и френски език; по география и химия са на 30 май, а по математика и история - на 31 май. Около 800 ученици са подали заявления за явяване на матура по желание.Резултатите от държавните зрелостни изпити ще бъдат обявени до 13 юни, припомнят от Министерството на образованието.", "date": "2019.05.28", "title": "Зрелостниците се явяват на матури по желание от днес до 31 май "}
{"url": "http://www.cross.bg/pozhara-notr-vuzstanovyavane-1605264.html", "text": "/КРОСС/ Френският Сенат прие снощи законопроект за възстановяване на парижката катедрала Нотр Дам от пожара, който миналия месец унищожи покрива и островърхата й кула, предаде ДПА.Законопроектът, предвиждащ бързо възстановяване на прочутата катедрала, бе одобрен от Националното събрание по-рано този месец. Той допуска изключения от екологичните правила и изискванията за културното наследство, както и за търговете за поръчки във връзка с възстановяването.Социологическа анкета, публикувана през април показа, че повечето участници искат катедралата да бъде възстановена точно каквато е била преди пожара.Президентът Еманюел Макрон обяви международен конкурс, в който може да бъдат направени предложения за заменяне на островърхата кула с модерни архитектурни решения. Тя беше висока 93 м и бе сътворена от реставратора Южен Виоле-льо-Дюк през 19 в.Макрон поиска Нотр Дам да бъде възстановена за пет години, но според експерти този срок е твърде кратък, напомня ДПА. ", "date": "2019.05.28", "title": "Френският Сенат прие законопроект за възстановяване на катедралата Нотр Дам от пожара "}
{"url": "http://www.cross.bg/bulgariya-feiisbyk-evropa-1605271.html", "text": "/КРОСС/ Кампанията за изборите е била най-активна във Фейсбук, съобщи пред БНР д-р Мариян Томов от българския екип на Европейския център за наблюдение на изборите по проект „Платформа Европа\", които изготвиха доклад по темата.„Общо от целия ЕС проследихме 193 партии. Кампанията беше най-активна във Фейсбук. Най-активна в социалните мрежи е била южна Европа. Италия води класацията, следвана от Португалия, Великобритания, Гърция. България е някъде по средата по активност в социалните мрежи, най-вече във Фейсбук. България е отчела 629 публикации. На последно място в класацията са Литва и Ирландия\", посочи Томов в интервю за предаването „Преди всички\".БСП е първа за България по активност в мрежата, обяви той и добави, че в европейски план партията се нарежда на 17-о място с по над осем поста дневно.По реакция на потребителите на политическите постове, България върви към последните места, каза още д-р Мариян Томов. По думите му, темата срещу Европа е била изместена от по-рационални теми. ", "date": "2019.05.28", "title": "Кампанията за изборите - най-активна във Фейсбук "}
{"url": "http://www.cross.bg/ezeroto-bled-tzurkvata-1605265.html", "text": "/КРОСС/ Езерото Блед - едно от най-красивите и романтични кътчета в Европа. Намира се само на 50 км от столицата на Словения, Любляна.Езерото е разположено на височина 2120 м, а максималната му дълбочина е почти 30 м. Това е едно от най-топлите алпийски езера в света.Произходът на езерото е тектонски, а последният ледников период му е придал сегашния му вид. Когато ледът от върховете през последния ледников период се стопил, той се стекъл по склоновете и образувал езерото. И днес, когато ледената шапка се стопи през пролетта, езерото увеличава нивото на водата си.Във водите на езерото е и единственият словенски остров. На него е издигната църквата \"Успение на Света Богородица\". Историята разказва, че в древността на нейно място е имало светилище на славянската богиня на любовта и плодородието Жива.Еднокорабната готическа църква е построена през 1465 г. и е осветена от Зигмунд Ламберг, първия епископ на Любляна. За да се стигне до нея трябва да се изкачи стълбище с 99 стъпала. Храмът има 52-метрова кула. За църковната камбана, чиято датировка е от началото на 16 в., се казва, че идва от самия папа. Историята е, че той я е дарил на църквата след като оригиналната камбана, която била поръчана да се отлее от видна вдовица в памет на нейния съпруг, потънала на дъното на езерото. Когато лодката с камбаната отивала към острова, се извила силна буря и я преобърнала. Така всъщност Блед има две легендарни камбани: тази в църквата и тази на дъното на езерото.Църквата е популярно място за сватби, защото според местната традиция съпруг, който може да се изкачи 99-те стъпала, носейки бъдещата си булка, ще се радва на щастлив брак. Според друга традиция, звънът на църковната камбана изпълнява желания. На брега на езерото пък се издига замъкът Блед - една от основните забележителности в този район. Той се споменава за пръв път през 1004 г. Тогава той е бил известен с името Фелдес.Романската кула е най-старата му част, а през Средновековието към нея са достроени още няколко кули и укрепителна стена. Другите сгради заграждат два вътрешни двора, свързани със стълбище. В единия от тях има параклис от 16 в. Има и подвижен мост над рова. Интериорът е в бароков стил, а част от помещенията днес са превърнати в музей.", "date": "2019.05.28", "title": "Изумрудената красота на езерото Блед - перлата на Словения "}
{"url": "http://www.cross.bg/napoitelni-sistemi-pyskaneto-1605270.html", "text": "/КРОСС/ На 1 юни ще бъде отбелязана 50-тата годишнина от пускането в експлоатация на язовир „Жребчево\", който е стопанисван от „Напоителни системи\" ЕАД.  По време на събитието ще бъдат раздадени плакети и грамоти на бивши и настоящи служители на „Напоителни системи\" в различни категории. На всички присъстващи ще бъде раздадена книжка „Вдъхновението Жребчево\", която е издадена по случай годишнината.Събитието ще се проведе от 11:00 ч. край язовирната стена.  ", "date": "2019.05.28", "title": "50 години от пускането в експлоатация на яз. „Жребчево“"}
{"url": "http://www.cross.bg/zafirov-kude-izbori-1605268.html", "text": "/КРОСС/ „Когато има загуба,  всеки трябва да понесе отговорност. Това, което ще предложим днес на Националния съвет е да стартира процес на конференции, в които да се направят анализи - да се прецени къде и как сме се представили.\" Това заяви Атанас Зафиров, член на ИБ на БСП по Нова ТВ. По думите му процедурно предстои избор на нов председател на партията, но той го приема като гласуване на нов кредит на доверие.„Ние даваме възможност на партията- на всяко ниво да бъде преценено кой как се е справил. Ако една местна организация не е доволна от представянето в кампанията и действията на ръководството, тя може да го смени и обратното\", коментира още Зафиров. Той отбеляза, че гражданската квота в листата на „БСП за България\" е допринесла съществено за по-добрия резултат от предишните европейски избори.„Липсваше ентусиазъм в тези избори. Хората са уморени от политиката, отвратиха се от нея. Това даде отражение на резултата и избирателната активност\", изрази мнение Зафиров.„Анализът предстои - ще видим къде са слабостите ни, за да не ги допускаме отново. След изборите казахме, че ще направим преценка на ситуацията относно връщането ни в парламента. Днес ще гласуваме предложението да се върнем в парламента с конкретни цели - внасяне на закона за КОНПИ и пакет от законодателни промени в съдебната система. ", "date": "2019.05.28", "title": "Атанас Зафиров: Ще видим къде са слабостите ни, за да не ни ги допускаме отново"}
{"url": "http://www.cross.bg/morbili-kynchev-strana-1605260.html", "text": "/КРОСС/ Разбира се, винаги когато има разпространение на заразно заболяване в една страна, това е повод за притеснение. Основната причина за заболелите от морбили у нас е, че в Европа в последните две-три години тече епидемия от морбили в много страни, както в Източна така и в Западна Европа. Това каза в сутрешния блок на БТВ „Тази сутрин\" д-р Ангел Кунчев, национален здравен инспектор. Към днешна дата бройката на заболелите от морбили в страната са 759. Епидемията всъщност започна в Благоевградско - там процесът вече почти отшумява, имаме много малко нови заразени, но пък заболеваемостта се прехвърли в София област. В момента големия брой случаи са в София град, но също така и от Кюстендил, където заразата е била пренесена, коментира още д-р Кунчев. Причините за неимунизирането на децата, заболели от морбили са различни - от това, че някои деца са под минималната имунизационна възраст от 13 месеца, както и от реално несериозно отношение от страна на родителите. Около 90 процента от случаите са сред ромското население и там са насочени нашите усилия да постигнем по-висока имунизация, допълни д-р Кунчев.В момента в болницата има 27 души - най-малките са на шест месеца, най-големия е на 29 години. В сравнение с миналата година мисля, че или сме нямали или сме имали най-много 1-2 случая на заболели от морбили. Това каза от своя страна Д-р Атанас Мангъров, началник да детското инфекциозно отделение. Това, което се случва по отношение на заболеваемостта от морбили в последните 6-7 години не сме го виждали, допълни той. ", "date": "2019.05.28", "title": "Д-р Ангел Кунчев: 90% от случаите на морбили са сред ромското население"}
{"url": "http://www.cross.bg/evro-polychava-sutrydnitzi-1605261.html", "text": "/КРОСС/ Около 50 000 евро на месец струва един евродепутат на данъкоплатците. Това показват грубите сметки. Всеки избраник в Европейския парламент получава брутна заплата от 8757 евро. След облагането с данъци остават 6824 евро или към 13-14 000 лева. Размерът на възнаграждението е фиксиран. То е 38.5% от базовата заплата на съдия в Европейския съд. Освен заплата всеки евродепутат получава 4513 евро за офис разходи. Но това не е всичко. За всяко заседание на парламента или негова комисия, депутатите получават по  320 евро на ден. От заплатата и дневните депутатът в европарламента може да си докара над 10 хиляди евро на месец чист доход.Покриват се и всичките им транспортни разходи.  Европарламентът плаща и 2/3 от медицинските разходи на членовете си. Освен това им се полага и допълнителна пенсия от 3,5% от заплатата за всяка година като депутати. При сегашното ниво на заплатите, депутат, който изкара целия си мандат, след навършване на 63 години ще получава около 1500 евро всеки месец към основната си пенсия.Всеки евродепутат обаче се явява и работодател. Евроизбраниците имат възможност и за разходи за сътрудници за близо 25 000 евро. Парите за сътрудници и за офис разходи често са ставали причина за спорове и подозрения за злоупотреби.От една страна става въпрос за сътрудници, които са базирани в Брюксел. Като за тях се предоставя общ бюджет в рамките на, актуалните данни са, между 19 и 20 хиляди евро. Всеки член на парламента получава плащане, мисля около 80 хиляди евро на година, които целят да обезпечат офис в държавата, в която е избран. 02:29 скандали различни, относно как се изразходват тези средства вече е имало и то не свързани с България, а с други-държави членки.  Да бъдат назначавани лели, стринки, зетьове, разказва преподавателят по европейско право Христо Христев.Съмнение, че чрез парите за офиси депутатите финансират партиите, от които са избрани, има почти във всички страни членки. А преди няколко години Европарламентът изрично забрани 20 000 евро за сътрудници да се дават на роднини. Това да не са някакви близки негови хора, които очевидно биват назначени на някаква такава позиция, за да получава семейството допълнителни плащания. Дори да не са роднини могат да си плащат по този начин на градинаря, на масажиста. Ако това действително е така, това е измама. И тя може да се докаже, разяснява Христо Христев. Практиката показва, че разследването на евентуални злоупотреби с парите за офиси и сътрудници се разследва от местните власти. Засега у нас такива разследвания няма. ", "date": "2019.05.28", "title": "50 000 евро на месец струва всеки евродепутат на данъкоплатците"}
{"url": "http://www.cross.bg/ninova-korneliya-predi-1605257.html", "text": "Ако трябва да определим резултатите от евроизборите, ГЕРБ в контекста, който зададоха БСП, отбеляза чист нокдаун. Разбира се, в контекста на демократичната интерпретация на изборния процес, защото биткаджийството на БСП се разминава доста от реалната природа на демокрацията, това е втори шанс. Фактически всички победили, всички партии, които имаха успех на тези избори, получиха реално втори шанс. Това каза в сутрешния блок на БТВ „Тази сутрин\" политологът Румяна Коларова.Според нея преди изборите в един момент се е бил създал един вид паритет между ГЕРБ и БСП, но левицата никога не е имала реална преднина. Според Коларова, Корнелия Нинова няма никакво намерение да подава оставка и очевидно ще търси да втвърди позицията си в партията, което означава, че вътре в партията отношенията силно ще се изострят.Поне по заявката, която даде Бойко Борисов в изборния ден, ще има продължаване на разчистването на партията и той го обеща категорично. Що се отнася до БСП, виждаме, че ще продължат вътре битките не само за лидерството, но и позиционното противопоставяне на двете лобита - покрай Сергей Станишев и около Корнелия Нинова. Тоест там не е решен проблема с вътрешнопартийните противопоставяния - не е решен проблема с вътрешнопартийната демокрация и Нинова даде също заявка, че ще определя нови правила за избор на лидер, които обаче много повтарят това, което се случи в десницата преди доста години. Това каза от своя страна политологът Георги Киряков. На Корнелия Нинова проблемът не е това, което каза вчера на пресконференция след изборите, а това което каза и което казваше преди вота. Не можеш три дни преди изборния ден да говориш за отговорността при загуба - това означава, че тя още тогава е знаела, че ще загуби, коментира политологът. БСП претендираха още от началото, че са предизвестените победители, защото имаха вече някаква преднина, дадена от социолозите и че водят битка за България на живот и смърт - а се оказа, че не е така. Оказа се, че Корнелия Нинова през цялото време е смятала, че ще загуби, допълни Киряков. ", "date": "2019.05.28", "title": "Анализатори: Борисов ще продължи разчистването в ГЕРБ, в БСП битките няма да секнат"}
{"url": "http://www.cross.bg/vmro-bulgariya-demokratichna-1605258.html", "text": "/КРОСС/ Пет български партии ще изпратят депутати в Европейския парламент. До каква степен преференциите ще пренаредят партийните листи и кога ще станат ясни имената на новите евродепутати обаче все още не ясно.Все още не са готови на 100% резултатите от евроизборите, които се проведоха в неделя у нас. Очакват се книжата от последните пет районни избирателни комисии, а в сряда Централната избирателна комисия (ЦИК) трябва да обяви разпределението на мандатите на 17-те места за български евродепутати.При обработени 95% от изборните протоколи със сигурност в Европарламента влизат представители на ГЕРБ, БСП, ДПС, ВМРО и \"Демократична България\".ГЕРБ събира близо 31% от гласовете в страната. БСП е втора политическа сила - с малко над 24% подкрепа. Третото място е за ДПС с над16% гласове, ВМРО има над 7% одобрение. \"Демократична България\" е последната политическа сила, която минава бариерата със над 6% одобрение.Около 1/3 от гласоподаватели са използвали преференциалния вот и се очаква да има пренареджане в листите на БСП и ВМРО. ", "date": "2019.05.28", "title": "ЦИК очаква последните протоколи от евровота "}
{"url": "http://www.cross.bg/prodanov-evropa-partiya-1605259.html", "text": "/КРОСС/ \"Не очаквахме, че ще загубим - очаквахме, че ще повишим нашите резултати. Всичко сега е въпрос на анализ - приемаме резултатите като загуба. Отчитаме, че сме единствената партия с един мандат повече спрямо 2014 година, а в абсолютна стойност имаме повече гласове. Но за загубата ни ще вземем конкретните мерки, за да не се повтаря.\" Това заяви зам.-председателят на ПГ на \"БСП за България\" Христо Проданов по БНТ. По думите му на Националния съвет ще бъде направен разбор - къде са допуснати грешки. \"Имаше активна кампания с държавни средства от страна на премиера през последните 15 дни. Неминуемо това е оказало влияние върху резултатите не ГЕРБ, но не е оправдание и не искам да говоря за другите. Проблемът е при нас и ще го решим\", добави още той.Проданов изтъкна, че БСП е била единствената партия, която е предложила своя реална политическа програма и я е защитила - \"Визия за Европа\". \"Не се сещам за друга партия с програмен документ. Разговорът за Европа се въртеше на национално ниво. Ние се опитахме да говорим за европейските теми - Европа на две скорости, двойните стандарти и увеличаването на доходите, за разликите в доходите за един и същ труд, но местните скСкандали като \"Апартаментгейт\" заглушаваха този дебат\", коментира Проданов. \"Проблемът не е в хората, а във всички политически партии. Отчитаме най-ниската избирателна активност в Европа. Това е знак за протест срещу всички политически партии и трябва да си направим изводи за причините, поради които хората ни бойкотират\", изрази мнение социалистът.  ", "date": "2019.05.28", "title": "Христо Проданов: Ниската избирателни активност е знак за протест срещу всички политически партии"}
{"url": "http://www.cross.bg/gerb-napravi-borisov-1605245.html", "text": "/КРОСС/ Очаква се днес премиерът и лидер на ГЕРБ Бойко Борисов заедно с политическото ръководство на партията да направи анализ на провелите се в неделя избори за Европейски парламент.Ръководството на ГЕРБ реши да изчака окончателните резултати от евровота, за да направи анализ на цялата кампания за евроизборите и изхода от нея. Изводите ще бъдат представени на пресконференция лично от Бойко Борисов.Ден преди официалната пресконференция Борисов направи първи коментар, докато инспектираше обходния път на Габрово, като изрази задоволството си от постигнатите резултати.Очаква се премиерът да обяви вътрешнопартийни промени в правилника на ГЕРБ със създаване на контролен механизъм срещу провинили се партийни членове, както и да обяви дали ще последват промени за ръководни кадри на партията. ", "date": "2019.05.28", "title": "ГЕРБ представя пред медиите анализ за резултатите от евровота "}
{"url": "http://www.cross.bg/knigata-dnes-otkriva-1605246.html", "text": "/КРОСС/ Пролетният панаир на книгата се открива днес в НДК. Над 160 издателства ще се включат в него до неделя, като паралелно с това НДК ще е домакин и на Софийския международен литературен фестивал за деца и младежи.Повече от 10 000 книги, хиляда и 200 квадратни метра изложбена площ, над 40 хиляди очаквани посетители и богата културна програма с  близо 50 събития - литературни четения, срещи с автограф на щандовете на издателите, дискусии. Така в цифри звучи пролетния базар на книгата, който се открива преди обяд в Мраморно фоайе на НДК. Сред акцентите в първия ден е представянето на програма Творческа Европа от 5 следобед днес, която дава възможности за субсидиране на литературни преводи.Паралелно с пролетния базар на книгата ще се проведе и Софийски международен литературен фестивал за деца и младежи. Целта е в неформална атмосфера подрастващите да се запознаят с творчеството на съвременни европейски и български автори и художници. ", "date": "2019.05.28", "title": "Пролетният панаир на книгата се открива днес в НДК "}
{"url": "http://www.cross.bg/berlyskoni-italiya-liga-1605244.html", "text": "/КРОСС/Бившият италиански премиер Силвио Берлускони, който оглавява Форца Италия, спечели 557 000 гласа в последните избори за Европейски парламент, като стана най-популярният кандидат на партията, информира РИА Новости.Берлускони стана първи сред своите партийни членове във всичките четири от петте избирателни района, в които той реши да се кандидатира за Европейския парламент. В петия избирателен район в централна Италия списъкът на Форца Италия оглави сегашния председател на Европейския парламент и заместник на Берлускони в партията Антонио Таяни.По този начин, както се отбелязва в дясноцентристката партия, Берлускони в новия състав на ЕП ще бъде получател на най-голям брой гласове сред италианците, като се има предвид, че лидерът на партията Лига, спечелила изборите, Матео Салвини, трябва да се откаже от поста вицепремиер и да заеме мястото на парламентарен представител.\"Както и преди сме незаменими, без нас дясноцентристите губят\", цитира вестник \"Република\" Берлускони.През 2013 г. Берлускони загуби възможността да заеме държавна длъжност и да се кандидатира за изборите поради присъдата по случая с финансова измама в своята група Медиасет. Преди година заповедта за забрана бе отменена.Според резултатите от изборите Форца Италия е спечелила само 8,8% от гласовете. Убедителна победа пред тях отбеляза дясната партия Лига, която последователно критикуваше политиките на сегашното ръководство на Европейския съюз и настояваше за необходимостта от премахване на антируските санкции на ЕС. За Лига са гласували 34,3% от италианците, като за първи път я превръщат в най-влиятелната политическа сила в Италия. Второ място заема Демократическата партия, която подкрепиха 22,7% от избирателите. Първите три се допълват от спечелилото 17% обществено-политическо Движение 5 звезди, което отстъпи място на своите партньори в правителствената коалиция от Лига, съобщи БГНЕС. ", "date": "2019.05.28", "title": "Берлускони става член на Европейския парламент"}
{"url": "http://www.cross.bg/predizborniya-svilenski-predsedatel-1605254.html", "text": "/КРОСС/ Корнелия Нинова заяви вчера своята воля, с оглед резултатите от евроизборите, с оглед на това, че ние бяхме заявили, че за нас победата е единствено един глас повече от тези на опонента - явно това не се случи и тя вчера заяви своята воля за явяване на нов избор, за поискване на  нов кредит на доверие от цялата партия, от всеки един член на БСП, за това дали тя да продължи да изпълнява своите функции. Това каза в сутрешния блок на БТВ „Тази сутрин\" Георги Свиленски, депутат от „БСП за България\", председател на предизборния щаб на БСП. В момента, в който бъдат приети правилата за пряк избор на председател на партията, тъй като това ще се случи за първи път в нашата партия, от този момент нататък тя ще освободи поста и ще влезе в предизборна кампания, за да бъде на равнопоставени начала с всички желаещи да бъдат председатели на партията, допълни той. Според Свиленски партията на изминалите евроизбори е показала, че е мобилизирана, след като е спечелила около 460-470 хиляди гласа. Това показва, че ядрото на партията е излязло и е гласувало, за което за пореден път искам да благодаря, коментира още председателят на предизборния щаб на левицата. Смяната на ръководствата на местните организации на БСП ще зависи от местните организации- ако хората, които членуват в тези организации решат, че техния председател не си е свършил работата, че ръководството не е провело кампанията както трябва - то те могат да бъдат сменени. Същото, което ще се случи вероятно и с предизборния щаб, Изпълнително бюро и така нататък, когато бъде избран новия председател на партията, каза още Свиленски.Според председателят на предизборния щаб на левицата е имало определена анти БСП кампания преди вота. Много анализатори посочиха, че ГЕРБ са спечелили след пряката намеса на министър-председателя, въпреки че последния неколкократно заявяваше, че не е председател на предизборния щаб. Георги Свиленски допълни, че той три пъти лично е пускал жалби в ЦИК за това, че председателя на предизборния щаб използва служебното си положение - автомобили, коли, охрана и така нататък, за да води предизборна кампания. Ние равностойни ли сме с него, запита Свиленски.Не беше грешка, че напуснахме парламента. До нощта на изборите БСП водеше в резултата, а седмица преди това, парламентът не работеше, изтъкна още председателят на предизборния щаб на левицата. ", "date": "2019.05.28", "title": "Георги Свиленски: Нинова влиза в предизборна кампания за председателския пост"}
{"url": "http://www.cross.bg/banknoti-malki-evroto-1605247.html", "text": "/КРОСС/ Европейската централна банка пуска от днес в обращение последните две банкноти от серията \"Европа\" - от 100 и 200 евро.Банкнотите са с подобрени защитни елементи, които ще затруднят фалшифицирането им. Върху сребърната им лента холограмно са изобразени малки символи на еврото. Те се отличават и с модерен дизайн на смарагдовозеленото число, отразяващо деноминацията, като в самите числа има малки символи на еврото. Намалена е височината на банкнотите, за да съвпаднат с 50-евровата. Така единствената разлика е в дължината на хартията, като по-дългите банкноти ще са с по-висока стойност.Според експерти това ще улесни работата с тях, както и ще допринесе за по-ефективното им машинно обработване. Освен това те ще имат по-дълъг живот, тъй като ще се износват и късат по-трудно. ", "date": "2019.05.28", "title": "ЕЦБ пуска в обращение последните две банкноти от серията \"Европа\" – от 100 и 200 евро "}
{"url": "http://www.cross.bg/zhyrnalistut-horata-rezyltatut-1605255.html", "text": "/КРОСС/ Резултатът на ДПС от изминалите евроизбори им позволява един вид съучастие във властта, но това не им позволява да го направят през парадния вход. Резултатът задължава ДПС да си стегне организацията и едва след това да мисли за извънредни избори. Това каза в сутрешния блок на БТВ „Тази сутрин\" журналистът Ахмед Доган. На тези избори се очертаха две Българии - България на хората от твърдия електорат и на хората, които живеят през бюджета и на една България, в която са хората, които сами са взели нещата в свои ръце и оцеляват по някакъв си начин, въртят бизнес и издържат близките си. Една голяма част от тези хора са в Западна Европа, допълни журналистът. Голямата грешка на ДПС в последните две години е, че не работиха с тези хора, които са на гурбет в чужбина, каза Илхан Андай. Една от грешките на Доган и на партията беше, че в листата за евровота не присъстваха представители на традиционните региони, където ДПС е водеща сила като Шумен, Търговище, Разград и най-вече Кърджали, отбеляза още журналистът.", "date": "2019.05.28", "title": "Илхан Андай: Резултатът на ДПС позволява да искат съучастие във властта"}
{"url": "http://www.cross.bg/bozhyrishte-imoti-tzena-1605256.html", "text": "/КРОСС/ Спецпрокуратурата влезе в кметството в Божурище, съобщи NOVA.Само преди месец в журналистическо разследване бяха разкрити сделки с евтини имоти в общината. От него стана ясно, че 80 декара общинска земя пред регулация на километър от София е оценена на 1, 68 лв. за квадратен метър. Общината е Божурище. След търг по оценката, терените са продадени на частници за малко над 2 лв. квадрата. Посредством пълномощни, една от фирмите спечелили имотите, се оказва, че се управлява от бащата на кмета на Божурище.Земята е земеделска, но е част от планираната многофукционална зона на Божурище. Отвсякъде е оградена с имоти в регулация на десеторно по-висока цена. Любопитният търг на 4-те терена е станал още в края на миналата година. Сигналът идва от човек, който е адвокат на потенциални купувачи, които изпуснали десет дневния срок за подаване на документи за търга.\"Средната цена по пазарни оценки е около 7 евро на кв. Бяха атрактивни тези имоти като цена. Именно това породи интересите на моя клиент към имотите\", коментира пред NOVA адвокатът Марин Пандов.Според оферти за продажба в района от интернет сайтове, цената на подобни земеделски  земи в района варира между 7.50 и над 15 лв. на квадратен метър. При урегулирани терени достига и до 30 евро. Регулацията в 80- те декара според общински съветници би струвала 4 лв. на квадрат. ", "date": "2019.05.28", "title": " Спецпрокуратурата влезе в кметството в Божурище"}
{"url": "http://www.cross.bg/gradysa-valezhi-temperatyrite-1605253.html", "text": "/КРОСС/ Денят ще е слънчев и топъл. Вятърът ще бъде най-осезаем в централните части на Южна България, където скоростта на поривите ще достига 40 километра в час. Слаба вероятност от валежи в най-западните райони в късния следобед и вечерта. Температурите след обяд - между 28 и 33 градуса.В планините ще се заоблачи в следобедните часове с вероятност за слаби валежи с гръмотевици. Температурите през деня - от 14 градуса по високите части до 22 градуса в ниското. Около крайбрежието ще е слънчево с температура в интервала 22-25 градуса.През седмицата страната ни ще попадне под влиянието на зона с ниско атмосферно налягане. Очакваме студен атмосферен фронт да премине от запад на изток от четвъртък нататък. През втората половина на седмицата времето ще е с валежи, гръмотевици и градушки, които ще са по-интензивни в Западна и Централна България. Дневните температури до сряда ще са високи, но след това ще паднат с няколко градуса и през почивните дни ще се колебаят около 23-24 градуса.В следващите два дни отново има пренос на прах от Северна Африка над Балканите. Това показват измерванията на гръцките метеоролози. Днес неговата концентрация е най-значителна и то предимно в западната половина на страната. Очакваме облакът да се изтегли на изток до четвъртък. ", "date": "2019.05.28", "title": "Гръмотевици и градушки в края на месеца"}
{"url": "http://www.cross.bg/sega-gerb-tryd-1605243.html", "text": "/КРОСС/ Партиите ще бъдат принудени да върнат 18.6 млн. лв. в бюджетаСтанишев пренареди за втори път листата на БСП, но не измести Елена Йончева по преференцииНинова копа гроб на ГЕРБ и накрая падна в него- Ринитидин вместо кокаин за абитуриентите Преференции пренаредиха БГ състава за БрюкселСредният българин осигури победата на ГЕРБ на евровота Депутатите спешно ще обсъждат ветото срещу бързите отчуждения ВМРО взе мандат от ГЕРБ, Слабаков грабва второто кресло с преференция„Галъп\" си позволила да пусне фалшиво проучване два дни преди изборите - Шефката на ЦИК Стефка Стоева пред „Труд\": Овладяхме проблема с броенето на бюлетини Изборите не могат да са индулгенция за корупция Пет партии в Европарламента Пътят до тунела под Шипка готов до юли - С 3,48% поскъпва токът за бита от 1 юлив. Монитор - БДЖ ремонтира на търг мотриси за 137 млн. лева Красимир Каракачанов, лидер на ВМРО, вицепремиер, министър на отбраната:Борисов се обади първи да ме поздрави. Звъниха и от БСП, но Валери и Сидеров - не- Живко Георгиев от \"Галъп интернешънъл\":70 % негласували е вот на недоверие към политическата класа- Сашо Диков, Бившият журналист в БНТ и програмен директор на Канал 3 и телевизия BiT:БНТ трябва да има канал само за новини и публицистика Кардиологът проф. Младен Григоров пред „Труд\": БСП страда от хипертония, а ГЕРБ от сърдечна недостатъчност- Д-р Борислав Цеков, Институт за модерна политика: Реалната политика на ГЕРБ победи срещу виртуалната на БСП Димитър Ганев, политолог: Евровотът се оказа завръзка, не развръзкаГЕРБ се окопа, БСП се закопа Борисов още дълго ще кара джипката- Евроизборите между реалната и виртуалната политика - Вън търговците от тротоара- Матура с протести не се взима ", "date": "2019.05.28", "title": "Преглед на вестниците "}
{"url": "http://www.cross.bg/avtobysna-spirka-ranenite-1605248.html", "text": "/КРОСС/ Трима убити и 19 ранени при нападение с нож във вторник сутринта на автобусна спирка близо до Токио, предаде БТА. 13 от ранените са деца.Две деца и един възрастен не давали признаци за живот след нападението в град Кавазаки, на югозапад от Токио.Заподозреният е задържан на място. Той се самонаранил с нож в рамото. Мъжът, на възраст между 40 и 50 години, се нахвърлил в час пик с нож срещу хора, чакащи на автобусна спирка. В близкия до спирката парк са открити два ножа, както и част от ранените. Не са известни мотивите, нито самоличността на нападателя.На мястото на нападението са опънати палатки за оказване на спешна помощ на ранените.", "date": "2019.05.28", "title": " Трима убити и 19 ранени при нападение с нож на автобусна спирка в Япония"}
{"url": "http://www.cross.bg/izbor-partiyata-predsedatel-1605252.html", "text": "/КРОСС/ Националният съвет на БСП се събира днес, за да направи анализ на представянето са на изборите за Европейски парламент, както и да изработи правила за избор на нов председател на партията. Според Корнелия Нинова до два месеца процедурата за избор на председател ще започне, като този път лидерът на партията ще бъде избран по новия Устав на БСП чрез пряк вътрешнопартиен избор от всички членове на политическата формация.Нова процедура по избор на председател и възможност за смяна на всички общински и областни ръководства в страната - това са част от мерките, с които БСП реагира на загубата на евроизборите. Председателят на БСП Корнелия Нинова заяви, че ще се оттегли от поста, но ще участва в надпреварата за председателското място.Председателят ще бъде избран съгласно новия Устав на БСП, приет на последния конгрес на партията. В него е записано, че председателят се избира чрез пряк вътрешнопартиен избор по ред и условия, определени от Националния съвет на БСП.На днешния пленум на партията се очаква да бъдат изработени правилата, по които ще се извършен изборът на председател на партията, обясни Нинова. Днес на пленума БСП ще решава също ще се върне ли в парламента.", "date": "2019.05.28", "title": "БСП се събира на извънреден пленум заради резултатите от евровота"}
{"url": "http://www.cross.bg/rysiya-pregovori-afganistan-1605250.html", "text": "/КРОСС/ Делегация на афганистанските талибани пристига днес в Москва за мирни преговори. Те се водят между правителството в Кабул и бунтовниците с посредничеството на Русия.14-членната делегация ще участва и в церемонията по повод годишнината от установяването на дипломатически отношения между Русия и Афганистан.  Новият опит за преговори ще се състои месец след провала на диалога в катарската столица Доха, когато двете враждуващи страни не се съгласиха заедно на масата.", "date": "2019.05.28", "title": "Русия посредничи между талибаните и управляващите в Афганистан"}
{"url": "http://www.cross.bg/suvet-tristranno-ministerskiya-1605241.html", "text": "/КРОСС/  Националният съвет за тристранно сътрудничество (НСТС) ще заседава от 14:00 ч. в Гранитна зала на Министерския съвет.Това съобщиха от правителствената пресслужба.Заседанието е свикано във връзка с постъпило искане от Министерството на здравеопазването за разглеждане и даване на становище от НСТС на проект на Постановление на Министерския съвет за изменение и допълнение на Наредбата за медицинската експертиза.", "date": "2019.05.28", "title": "Националният съвет за тристранно сътрудничество се събира днес"}
{"url": "http://www.cross.bg/masa-razsledvane-poveche-1605240.html", "text": "/КРОСС/  Малкият самолет, който се разби край Ихтиман, е бил с превишена летателна маса, твърди разследването. При трагичния инцидент загинаха двама души. Проверява се дали машината е загубила височина заради човешка грешка, влошено състояние или технически отказ.\"На височина 60-80 метра по данни на очевидци, които са го наблюдавали, самолетът започва рязък завой наляво. В следващия момент се срива и прави три витки към земята, казва Христо Христов от Специализирано звено за разследване на авиосъбития.Относително 475 килограма е максималната му излетна маса, около 100 литра има гориво на борда. Ако сложим пътника и пилота по 70 килограма. Виждаме че тук е около 530 кг зрителна маса. Малко над допустимата\", изчислява Христов пред bTV.От началото на годината трагичните случаи в \"малката авиация\" са 3, а загиналите - 8.Властите отчитат все повече полети с подобни самолети и тенденция повече пилоти да надценяват възможностите си, казва дългогодишният инструктор Георги Влайков кандидат-пилотите се увеличават.  От Специализираното звено за разследване на авиационните събития обявиха, че ще сформират комисия, с която ще продължат разследването. ", "date": "2019.05.28", "title": "Три версии за малкия самолет, който се разби край Ихтиман "}
{"url": "http://www.cross.bg/predsedatel-nyama-prezident-1605249.html", "text": "/КРОСС/ Държавните и правителствени ръководители на ЕС се събират на извънредна среща, на която се очаква да обсъдят кандидатурите за висшите постове на европейските институции след проведените избори за Европейски парламент. България ще бъде представена от премиера Бойко Борисов.Лидерите на Общността ще дискутират на неформална вечеря кандидатурите за постовете председател на Европейската комисия, върховен представител по въпросите на външната политика и сигурността, президент на Европейската централна банка и председател на Европейския съвет.Очертават се тежки разговори, тъй като нито една от традиционно управляващите партии няма достатъчно висок резултат, за да наложи своя кандидат за председател на Еврокомисията.Според публикации в медиите кандидатът на ЕНП Манфред Вебер няма одобрението на френския президент Еманюел Макрон, който пък подкрепя настоящия главен преговарящ Мишел Барние. Като компромисна фигура в публичното пространство се завъртя името на бившия еврокомисар по бюджет и човешки ресурси Кристалина Георгиева.Съветът трябва да вземе решение на следващото заседание на 20-и и 21-ви юни. ", "date": "2019.05.28", "title": "Извънредна среща в Брюксел за резултатите от изборите"}
{"url": "http://www.cross.bg/ivancheva-advokat-sofiya-1605251.html", "text": "/КРОСС/ Бившата кметица на столичния район \"Младост\" Десислава Иванчева обмисля дали да се кандидатира за кмет на Столична община. \"Имам предложение от хората да стана кмет на София, но не съм го обмисляла. За да оправя \"Младост\" и другите квартали на София, може и да се пробваме да се кандидатирам\", посочи Иванчева пред БТВ.Иначе според социолозите резултатът на Иванчева е феноменален, а тя - феномен на евровота тази година.Припомняме, Иванчева се яви като нзависим кандидат на изборите за Европейски парламент у нас. Тоя получили подкрепата на около 1.5-2% от избирателите.\"Този вот, който ми се даде, е 50% на хората, които не са намерили партия, за която да гласуват, а другите 50% са от тези, които вярват в нашата невинност и ни подкрепят\", заяви Иванчева.Относно задържането ѝ и обвиненията по ней адрес, тя коментира, че нейният адвокат Маркоски е изключително добър, както и неговият екип, но казусът бил адвокат Хаджигенов. Тя тълкува по делото срещу нея, че който и адвокат да е бил на първа инстанция, едва ли решението е щяло де бъде по-различно.\"Отпаднаха много от нещата срещу нас, съшити с бели конци. Остана да оборим твърдението, че някой от нас е искал подкуп\", заяви Иванчева. ", "date": "2019.05.28", "title": "Иванчева обмисля да се кандидатира за кмет на София"}
{"url": "http://www.cross.bg/dopystimite-nadvishava-naii-chesto-1605242.html", "text": "/КРОСС/  Нивото на съдържание на антибиотици в много реки по света надвишава значително допустимите норми, предупреждава изследване, публикувано от британски учени, съобщават Франс прес и БТА. Екип от университета в Йорк анализира пробите, взети от 711 обекта в 72 страни от шест континента. В 65% от тях е бил открит поне един от 14-те търсени антибиотика.Оказало се, че метродиназолът, антибиотикът, който се използва за лечение на кожата и устата, е този, който най-много надвишава допустимите нива. Неговите концентрации са били 300 пъти по-високи при проби, взети от Бангладеш и от река Темза.Ципрофлокацинът е медикаментът, който най-често надвишава прагът на безопасността /измерен на 51 места/, докато триметопримът, използван срещу уринарните инфекции, е най-често срещаният.Най-често допустимите нива на антибиотици се превишават в Азия и Африка, но и останалите континенти не са пощадени. Което е показателно за това, че е налице световен проблем. Най-проблемните държави са Бангладеш, Кения, Гана, Пакистан и Нигерия. ", "date": "2019.05.28", "title": "Антибиотици са открити във всички реки на планетата"}
{"url": "http://www.cross.bg/tema-zhivo-kolko-1605237.html", "text": "/КРОСС/ Тема: Каква ще бъде Европа след изборите - на живо от Брюксел и Берлин;Тема:БСП след загубата - между преференциите и отговорността;Тема:Ремонт след ремонта - кога ще бъде окончателно приключена работата по булевард \"Граф Игнатиев\".Тема: Какви заплати ще получават новоизбраните евродепутати?Предсрочни избори в левицата. Ще има ли нов лидер БСП? - председателят на предизборния щаб Георги Свеленски Тема: На живо - колко са новите случай на морбили у нас?Тема: Зрелищен арест - Защо един от най-добрите ни журналисти беше арестуван зрелищно в Пловдив?Тема: Ще има ли оставки в БСП? Кой ще поеме отговорност за загубата на изборите? Говори Атанас Зафиров от изпълнителното бюро на партията.Тема: Кой ще управлява Европа - либерали, националисти или зелени? Какви са конфигурациите и възможните коалиции  в следващия европарламент?Как след спор заради неправилно паркиране беше задържан 5-кратният голмайстор на А-група Мартин Камбуров? Свидетелски разказ от първо лице.Тема: Нападнати полицаи, счупени патрулки и ранен кмет след сигнал за силна музика в ромската махала на  плевенското село Буковлък. На живо - разказът на Росен Русанов, станал известен като кмета-шериф.Тема: Недоволство в социалните мрежи -  зрелостници се оплакват от грешки и неясни въпроси в матурата по английски. Ще бъде ли проведен наново изпитът?Тема: Дете търси осиновители - защо никой не иска да приеме двегодишно здраво сираче?Тема: В „Пълен абсурд\" с Румен Бахов - как мъж с церебрална парализа успя да си сглоби инвалидна количка с бензинов генератор?Тема: Къде почивката на море е по-изгодна - по Черноморието или при съседите? И колко пъти ще „скочи\" цената й това лято - от хотела до туриста - проверка в „На твоя страна\". ", "date": "2019.05.28", "title": "Теми и гости в сутрешните блокове на телевизиите"}
{"url": "http://www.cross.bg/prepodobni-sofroniii-nikita-1605235.html", "text": "/КРОСС/ Житие на св. преподобни Никита, епископ ХалкидонскиОт млади години Никита се подвизавал в пости молитва. Той бил образец на всяка добродетел. По-късно станал епископ в Халкидон. Той ръководел своето паство с личния пример на своя съвършен живот и неуморимо добротворство всред отрудените люде, които се нуждаели от съвет, утеха, закрила и помощ. Той бил особено милостив и благодетелен към сираците и вдовиците.Свети Никита много пострадал заради иконопочитанието от император Лъв Арменец (813-820 г.), когото той открито изобличавал, като му обяснявал православното учение за иконите. Той бил пратен на заточение, където и умрял.Житие на св. преподобни Софроний Български (Софийски)Енорийският свещеник на село Пенкьовци (Софийско) Стефан избягал в София със жена си поради турско насилие, отгдето после избягал чак във Влашко при великия влашки войвода Радул. Там жена му починала и той приел монашество с името Софроний.Подир смъртта пък на войводата Радул той се завърнал отсам Дунава в родината си и се поселил в един манастир край Русе (вероятно пещерния манастир на св. Йоаким І, патриарх Търновски и преподобни Димитрий Бесарабовски), гдето се подвизавал с пост, молитва, труд и милостиня. Дяволът не изтърпял неговите монашески подвизи и настроил против него един манастирски слуга, който го ударил с брадва по главата и така го лишил от живот.Три години по-късно Софроний се явил на живеещите в манастира, които изпълнили неговото внушение, разкопали гроба му и намерили мощите му нетленни и благоуханни. Те ги поставили в ковчег за всеобщо поклонение.Вероятно преподобни Софроний живял през втората половина на ХV век и началото на ХVІ век, към второто десетилетие на който трябва да е пострадал. Тия сведения за него ни съобщава българският книжовник поп Пею, автор на житието на св. Георги, който пострадал през 1515 година.  ", "date": "2019.05.28", "title": "Преп. Никита, еп. Халкидонски. Преп. Софроний Български"}
{"url": "http://www.cross.bg/rozhdenitzite-na-maii-1605238.html", "text": "/КРОСС/ Стефан Димитров, композиторБояна Петрова, преводачРазвигор Попов, композитор и музикантАдриана Андреева, актрисаВладимир Костов, журналист и публицистЧавдар Шинов, писател и сценаристАлександър Дяков, скулпторБожидар Томов, белетрист, поет и драматургИнж. Кирил Ерменков, бивш министър на транспорта   ", "date": "2019.05.28", "title": "Рождениците на 28 май "}
{"url": "http://www.cross.bg/zashtita-dyshi-organizatziya-1605236.html", "text": "/КРОСС/ 1358 г. - Във Франция започва Жакерията - най-голямото селско въстание през Средновековието.1754 г. - Френско-индианската война: Битката при Грейт Мидоуз, в която отряд от 40 души, командван от 22-годишния Джордж Вашингтон, напада френски лагер в местността Грейт Мидоуз, Северна Америка.1812 г. - Русия и Турция подписват Букурещкия договор.1871 г. - Разгромена е Парижката комуна след „Кървавата седмица\", в която загиват повече от 25 хиляди комунари, други 40 хиляди са изпратени в затвора или на заточение.1890 г. - Открито е първото училище за медицински сестри в София.1920 г. - В Царство България е приет Закон за трудовата повинност, с който младежите над 20 години и девойките над 16 години се задължават да упражняват общественополезен труд.1924 г. - На VIII летни олимпийски игри в Париж националният отбор по футбол на България играе първия си официален мач и губи с 0:1 от отбора на Ейре.1930 г. - Открита е една от най-високите сгради в света - Крайслер Билдинг в Ню Йорк.1940 г. - Втората световна война: Белгия капитулира пред Германия.1952 г. - Жените в Гърция получават избирателно право.1955 г. - Народното събрание ратифицира Варшавския договор.1961 г. - Създадена е международната неправителствена организация за защита на човешките права „Амнести Интернешънъл\".1964 г. - Образувана е Организацията за освобождение на Палестина (ООП).1966 г. - Възстановено копие на парахода Радецки е пуснато на вода в Русе.1969 г. - В бившия СССР е създадена Инициативна група за защита правата на човека - първата в страната обществена организация в защита на жертвите от политически репресии.1971 г. - В орбита е изведена космическата лаборатория Марс 3, която достига Марс през декември 1971 г.1974 г. - САЩ и Египет възстановяват дипломатическите си отношения.1987 г. - 19-годишният пилот от Западна Германия Матиас Руст безпрепятствено навлиза с малък самолет в съветското въздушно пространство и каца на Червения площад в Москва. Той е незабавно задържан и не е пуснат до 3 август 1988.1998 г. - Ядрен опит: В отговор на серията ядрени опити, извършени от Индия, Пакистан провежда пет свои, с което подтиква САЩ, Япония и други нации да му наложат икономически санкции.1999 г. - В Милано, след 21-годишна реставрация, е експониран шедьовърът на Леонардо да Винчи Тайната вечеря.2008 г. - Непал официално е обявена за република.2009 г. - вследствие инцидент с повреден автобус, край Ямбол загиват 17 души.  ", "date": "2019.05.28", "title": "28 май в историята"}
{"url": "http://www.cross.bg/greshka-napravil-osuznaesh-1605234.html", "text": "/КРОСС/ Когато осъзнаеш, че си направил грешка, не губи време в самообвинения. Просто веднага се заеми да я поправиш.Далай Лама", "date": "2019.05.28", "title": "Когато осъзнаеш, че си направил грешка"}
{"url": "http://www.cross.bg/chasa-provede-zala-1605239.html", "text": "/КРОСС/София.От 11.30 часа в Квадрат 500 - Национална галерия министърът на културата Боил Банов ще връчи традиционните награди по случай Деня на българската просвета и култура и на славянската писменост на официална церемония.Престижните отличия ще получат творци и артисти от различни области на изкуствата за техния принос в развитието на българската култура и духовност.***София.От 14.00 часа в Гранитна зала на Министерския съвет Националният съвет за тристранно сътрудничество ще проведе заседание. Заседанието е свикано във връзка с постъпило искане от Министерство на здравеопазването за разглеждане и даване на становище от НСТС, относно проект на Постановление на Министерския съвет за изменение и допълнение на Наредбата за медицинската експертиза.***Габрово.От 11.00 часа ще се състои официално откриване на обект в проект „Инвестиции в съвременна образователна инфраструктура в община Габрово\" в НУ „Васил Левски\". От 12.30 часа ще бъде откриването на обект в ОУ „Св. св. Кирил и Методий\". Гости ще бъдат зам.-министърът на регионалното развитие и благоустройството и ръководител на УО на ОПРР Деница Николова и гл. секретар на МОН Албена Михайлова.***Бургас.От 13.00 часа в комплекс Зорница бл. 47 заместник-министърът на транспорта,  информационните технологии и съобщенията Димитър Геновски и главният изпълнителен директор на „Български пощи\" ЕАД Деян Дънешки ще открият реновирана пощенска станция.***София.От 9.00 часа в Интер Експо Център ще се проведе Кръгла маса на тема „Киберсигурност - Предизвикателства пред институциите и бизнеса в България\". Официалното откриване е от 9.30 часа. Форумът се провежда под патронажа на министъра на вътрешните работи Младен Маринов. Участие ще вземат отговорни служители и експерти от сектор „Сигурност\", представители на Главна прокуратура на Р България, Столична община, държавни агенции,представители на бизнеса.***София.От 10.30 часа в НДК ще бъде открит традиционният Пролетен базар на книгата. Изложението ще продължи до 2 юни на три нива Националния дворец на културата.***София.От 11.00 часа в Конферентната зала на Столична община ще се състои пресконференция за 13-тото издание на платформата „Световен театър в София\".***София.От 13.00 часа пред Министерски съвет ще се проведе протест срещу отнемането на спортния лиценз на Българска федерация по автомобилен спорт (БФАС).***София.От 15.00 часа в Дома на Европа ще се проведе дискусия за резултатите от европейските избори.***Велико Търново.От 10.00 часа в пресклуба на БТА ще се състои пресконференция, на която партия ВМРО-БНД ще направи анализ и коментар на изборните резултати за кандидати на ЕП.***Велико Търново.В 11.00 часа в Зала 302 ще се състои пресконференция във връзка с предстояща кампания за пътна безопасност на територията на цялата община. Ще участват представители на ръководствата на Община Велико Търново и ОД на МВР - Велико Търново.***Добрич.От 18.00 часа в галерия „Георги Петров\" в комплекс „Луксор\" ПП ГЕРБ-Добрич организира среща-разговор с един от водещите невролози у нас проф. д-р Ара Капрелян. Тя ще е на тема „Заболявания на мозъка: Паркинсон, Алцхаймер, Мултипленна склероза\".***Казанлък.От 9.30 часа Общинският съвет (ОбС) ще проведе своето редовно 54-то заседание.***Кюстендил.От 14.00 часа в залата на Парк-хотел „Кюстендил\" Общинският съвет ще проведе месечното си заседание.***Ловеч.От 13.00 часа в Бароковите къщи ще се проведе пресконференция с кмета на Община Ловеч Корнелия Маринова и представителите на културните институции в града.***Пловдив.В 11.30 часа в заседателна зала на Община Пловдив ще се състои пресконференция на заместник-кмета Георги Титюков и председателя на Българската федерация по фехтовка и член на Изпълкома на Международната федерация Величка Христева по повод започващото в града Европейско първенство.***Шумен.От 9.00 часа в зала 304 на общината ще се проведе заседание на Постоянната комисия „Младежки дейности и спорт\".***Шумен.От 10.00 часа в зала 203 на общината ще има брифинг.***Шумен.От 10.30 часа в зала 304 ще се проведе заседание на Постоянната комисия „Икономическа политика, общинска собственост и контрол по сделките с общинско имущество\".***Шумен.От 13.15 часа в зала 203 ще се проведе заседание на Постоянната комисия „Здравеопазване и социална политика\". ", "date": "2019.05.28", "title": "Предстоящи събития на 28 май"}
