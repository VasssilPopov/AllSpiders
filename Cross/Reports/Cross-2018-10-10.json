{"url": "http://www.cross.bg/beshe-series-formyla-1585947.html", "text": "/КРОСС/ Нови автомобилни серии, в които да се състезават само жени, ще стартират през 2019 година, съобщи Би Би Си.Целта на състезанията, които ще се наричат W Series, била да бъдат открити бъдещи звезди, които да карат във Формула 1, казва един от поддръжниците на идеята бившия пилот във Ф1 Дейвид Култард. Сериите се подкрепят и от шефа на конструкторите на „Ред Бул“ Ейдриън Нюи.„Съществуващата структура не помага да бъдат открити най-добрите пилоти при жените. Винаги съм вярвал, че мъжете и жените трябва да се състезават при еднакви условия в моторните спортове“, заяви Култард.Последната жена, която се е състезавала във Формула 1 е италианката Мария Грация „Лела“ Ломбарди през 1976 година. Последната дама, която беше тестов пилот пък беше британката Сузи Волф, съпруга на собственика на отбора на \"Мерцедес\" Тото Волф, която беше в отбора на \"Уилямс\" до 2015-а.W Series ще включват шест състезания в Европа с общ награден фонд 1,5 милиона долара. Шампионката ще получи 500 хиляди долара. Състезателките ще карат еднакви автомобили. ", "date": "2018.10.10", "title": "През 2019-та започват автомобилни серии за жени"}
{"url": "http://www.cross.bg/sofiyantzi-suzdadoha-ynikalen-moskvich-1585955.html", "text": "/КРОСС/ В софийският квартал Надежда бе забелязан един уникално тунингован Москвич, който се е превърнал в същински мъсълкар, пише дир.бг.", "date": "2018.10.10", "title": "Софиянци създадоха уникален Москвич "}
{"url": "http://www.cross.bg/zayavi-krasimirov-severin-1585949.html", "text": "/КРОСС/ Четири дни след убийството на журналистката Виктория Маринова, предполагаемият извършител е задържан в Германия. Това е 21-годишният Северин Красимиров от Русе.До момента той не е разпитван от български следовател, полицай, или прокурор, обяви вътрешният министър Младен Маринов. Според него сега тече процедура по освидетелстването на арестувания за това дали има психическо заболяване.От полицията в Германия обясниха, че цялата процедура по връщането на заподозрения у нас, може да продължи максимално 40 дни.„”, заяви Фредо де Врийс, директор на Службата за криминални разследвания в Долна Саксония.”, заяви Врийс.„, заяви Врийс.У нас на Северин Красимиров са му повдигнати задочно две обвинения – за изнасилване и за убийство, извършено с особена жестокост. Според разследващите, нападението не е било планирано, а спонтанно. Целта е била сексуално посегателство.”, заяви още Маринов.Службите не изключвали нито една версия за мотива за престъплението - нито личната, нито професионалната. Според прокуратурата убийството по-скоро не е планирано.Главният прокурор Сотир Цацаров заяви, че самото посегателство и телесните наранявания, които са причинени и са станали причина за смъртта й, са изключително брутални и тежки по своя характер.„Данните показват, че в предходните часове лицето е употребило доста голямо количество алкохол\", каза още главният прокурор.Северин Красимиров е напуснал страната през „Дунав мост”, в неделя следобед.Оттук нататък го чака процедура в германския съд, след което ще бъде върнат в България и ще му бъде повдигнато обвинение.Службите продължават работа по случая „Виктория Маринова”.", "date": "2018.10.10", "title": "Германската полиция: Екстрадицията на Северин Красимиров ще е до 40 дни"}
{"url": "http://www.cross.bg/evropa-ychenite-lynata-1585954.html", "text": "/КРОСС/ Проучвайки възможни места за кацане на евентуална сонда на Европа, учените са установили, че повърхността на луната на Юпитер е осеяна с високи ледени шипове.Шиповете са образувани от сублимацията на леда, а формата им варира от много остри, подобни на игли, до по полегати и широки. Височината им достига няколко десетки метри, а кацането на подобен терен е невъзможно.За щастие на учените, не всички части на луната са осеяни с ледени шипове, като според учените те са разпръснати на зони, подобно на горите на Земята.Малко луни са така интригуващи като Европа - спътникът, имащ глобален подземен океан и повече вода, отколкото Земята. Повърхността на спътника на Юпитер пък е осеяна от ледени разломи - линии пресичащи цялата замръзнала повърхност на луната.Досега обаче не се знаеха външната обвивка на Европа - според повечето учени тя бе предимно гладка, насечена от разломи, а в някои части червеникава и по-груба, заради излезлите на повърхността соли. Новата информация прави теренът една идея по-разнообразен.Знае се, че Европа понякога изпуска вода на повърхността от своите недра, а учените се надяват да намерят следи от живот или извънземни микроби, живеещи в огромните подземни океани от течна вода на луната.", "date": "2018.10.10", "title": "Европа е покрита с огромни ледени шипове"}
{"url": "http://www.cross.bg/nikolova-efektivnost-denitza-1585956.html", "text": "/КРОСС/ Заместник-министърът на регионалното развитие и благоустройството Деница Николова и посланикът на Франция у нас – Негово превъзходителство Ерик Льобедел,  отличиха общините лауреати в категорията „Енергийна ефективност на сградите“ в тазгодишното издание на конкурса „Екообщина“, който се организира от Посолството на Франция в България. За трета година Министерството на регионалното развитие и благоустройството е партньор на инициативата. Зам.-министър Николова връчи приза на община Добрич, която получава наградата за постигнати високи резултати в община с население над 40 000 души, както и на община Кнежа за реализирани инициативи в областта на енергийната ефективност, като община с население под 40 хил. души. В словото си зам.-министър Николова отбеляза, че подкрепя инициативата, защото тя отчита позитивните и видимите резултати от политиката на държавата и общините. „За последните 15 години МРРБ работи последователно за повишаване на енергийната ефективност в страната. Инвестициите, които правим от държавния бюджет и оперативните програми „Регионално развитие“ и „Региони в растеж“ в енергийна ефективност ще надхвърлят 2,5 млрд.лв.“, отчете Николова. Тя съобщи, че по Националната програма за енергийна ефективност на многофамилните жилищни сгради към днешна дата са обновени 1430 жилищни блока, в които живеят хиляди граждани. „До края на следващата година ще завършим 2022 сгради по програмата. „Така ние допринасяме не само за по-чиста околна среда, но и за по-модерна градска среда от обновените фасади на сградите, по-добър стандарт на живот на домакинствата и стимулираме икономиката, чрез създадените работни места и работа за фирмите“, каза още Николова. По думите й енергийната ефективност е бъдещето за всички сфери на икономиката и обществото и колкото по-бързо прилагаме иновациите в това отношение толкова по-добър живот ще гарантираме за нас и бъдещите поколения. По-рано днес заместник-министър Деница Николова и заместник-министър Валентин Йовев участваха в международната конференция “Предстоящи, социални, пътни и железопътни инфраструктурни проекти 2018-2020 г. и ролята на консултанта при управление на инвестиционни проекти“, организирана от Българската асоциация на архитектите и инженерите – консултант. В презентацията си зам.-министър Николова обърна внимание, че над половин милиард лева безвъзмездна финансова помощ от европейските фондове се инвестират от Министерството на регионалното развитие и благоустройството в рехабилитация и строителство на пътища в програмния период до 2020 г.  От тези проекти над 380 млн. лв. са средства по линия на управляваната от министерството Оперативна програма „Региони в растеж“ 2014-2020 г., с които се обновяват и модернизират общо 26 пътни отсечки от републиканската пътна мрежа. 202 млн. лв. са средствата за изграждане и ремонт на свързваща пътна инфраструктура в пограничните региони по програмите за трансгранично сътрудничество.  Тя допълни, че 2019 г. и 2020 г. ще са годините с най-много пътни отсечки в ремонт по европейските програми, като се очаква завършване на 21 пътни участъка. Тя информира още, че следващите две години ще са ключови и за инвестициите в изграждане и обновяване на социалната инфраструктура в страната. Над 155 млн. лв. е предвиденият ресурс по ОПРР 2014-2020 за изграждане и оборудване на социални жилища и центрове за социални услуги. Деница Николова отбеляза факта, че Българската асоциация на архитектите и инженерите – консултанти има важна роля в контрола на строителните обекти. „Обществото очаква от нас да засилим контрола на обектите в изпълнение, съгласно заложените конкретни мерки“, каза заместник-регионалният министър и допълни, че водещи трябва да са качеството на инвестиционния процес, контролът и приемането на обектите. „Трябва да можем да осигурим устойчивост на обектите, за да не се налага при проверки да констатираме недостатъци при изпълнението и да предприемаме корективни действия. Това нагнетява напрежение в обществото, затова е важно и да се знае кой носи отговорност.“ По време на срещата заместник-министър Валентин Йовев обърна внимание, че се готвят промени в Закона за устройство на територията, които са искани и консултирани с участниците в строително-инвестиционния процес. Заради желанието да се чуят всички мнения и препоръки, както и да се отговори на очакванията на всички гилдии, има и забавяне при приемане на някои от наредбите, уточни инж. Йовев. Той напомни, че освен решаване на проблемите в бранша, промените в закона трябва да доведат и до намаляването на административната тежест за гражданите и инвеститорите. Зам.-министър Йовев напомни, че приоритет на министър Петя Аврамова е да се затегне контролът върху надзорните фирми.   ", "date": "2018.10.10", "title": "Деница Николова отличи общините Добрич и Кнежа за постижения в областта на енергийната ефективност"}
{"url": "http://www.cross.bg/viktoriya-vlasti-bulgarskite-1585948.html", "text": "/КРОСС/ Европа приветства България за бързите действия при разкриването на убийството.Председателят на Европейската комисия Жан-Клод Юнкер поздрави българските власти след ареста на заподозрения за убийството.„Бързата реакция и съвместните усилия демонстрират решимостта за постигане на справедливост при такива позорни действия. Мислите ни са със семейството и приятелите на Виктория Маринова”, посочи председателят на ЕК Жан-Клод Юнкер.Говорителят на ЕК Маргаритис Схинас започна седмичната си пресконференция с обръщението към българските власти.  „Председателят Юнкер приветства бързите и активни усилия на премиера Бойко Борисов и на българските власти, които в тясно сътрудничество с правоприлагащите органи от другите държави-членки на ЕС, успешно арестуваха заподозрения убиец на журналиста Виктория Маринова”, заяви той.Председателят на Европарламента Антонио Таяни също реагира в социалните мрежи.  „Поздравяваме българските власти за бързината и точността на разследването, което направи възможно арестуването на убиеца нa Виктория Маринова, чийто мотив не е свързан с работата ѝ като журналист”, отбеляза той.\r\nПредседателят на парламентарната група на Европейската народна партия Манфред Вебер също реагира в „Туитър”. „Горещо приветствам предварителните резултати от разследването на убийството на Виктория Маринова. Българските власти действаха бързо и ефективно”, написа той.\r\nМеждувременно Европейската федерация на журналистите обяви, че идната седмица организира в Брюксел бдение в памет на убитите европейски журналисти. ", "date": "2018.10.10", "title": "Европа приветства разкриването на убийството на Виктория Маринова"}
{"url": "http://www.cross.bg/ykraiina-patriarshiya-tzurkva-1585950.html", "text": "/КРОСС/ Руската православна църква предупреди, че в Украйна може да избухнат протести, ако Вселенският патриарх признае независимостта на Киевската патриаршия, предаде ТАСС, цитиран от Нова.Митрополит Иларион, който оглавява отдела за външните отношения в Московската патриаршия, предупреди, че ако украинските власти допуснат конфискуване на православни храмове от подготвяната автокефална църква, хората ще излязат по улиците, за да защитят своите светини.\"Вече виждаме, че в Украйна се конфискуват православни храмове и вярващите се готвят да ги защитят. Можем само да си представим какво ще стане, ако конфискуването бъде официално одобрено от властите или придобие системен характер. Хората, разбира се, ще излязат на улицата и ще бранят светините си\", заяви митрополитът, цитиран от ТАСС.В Украйна сега има две църкви - едната свързана с Москва, другата - с Киевската патриаршия, припомня ТАСС. Киевската патриаршия се самопровъзгласи през 1992 г., когато Украйна стана независима, и не е призната от нито една православна църква в света. Свързаната с Московската патриаршия църква е най-голямата религиозна общност в Украйна по брой енории, но все повече украинци обаче се самоопределят като последователи на Киевската патриаршия.", "date": "2018.10.10", "title": "Руската църква предупреди за евентуални протести в Украйна"}
{"url": "http://www.cross.bg/lecheva-godini-vesela-1585951.html", "text": "/КРОСС/ Зам.-председателят на ПГ на „БСП за България“ Весела Лечева подари спортен екип на Ванина Илиева, на 15 години , която  членува в стрелковия клуб „Снайпер – 92“ в Силистра. По време на срещата с участниците от клуба тя припомни, че нейната кариера, като спортист, е започнала именно от този град. Лечева се срещна и с треньорите на клуба. Те споделиха пред нея, че имат сериозни затруднения при набавянето на спортните оръжия, иначе желаещи има да тренират. „За съжаление, за последните 30 години, нищо не се е променло в спортните клубове, особено тези- за спортна стрелба. Програмите, които касаят финансирането им не са променяни от 10 години. Спортът дава много за всеки човек. Затова искам този път, който съм имала, да го имате и вие, за да имате шанс в спорта“, каза Лечева. Тя добави, че преди дни е защитавала Закона за спорта в НС и е казала, че спортът няма нужда от рестрикци, а от сърце и от пари.„Този спорт е наистина скъп, но си заслужава, защото и децата получават различна култура. Те гледат по друг начин на оръжието и стрелбата- като възможност за изява, не да стрелят по улиците, а на спортните площадки“, каза народният представител.На малките стрелци Лечева пожела да бъдат и ученолюбиви. Те попитаха- как е успяла да стигне тези висоти в спорта, а тя отговори, че като спортист, си е поставяла винаги високи цели.„Още в края на състезателната ми година набелязвахме за следващата година целите, които трябва да постигна и състезанията, които да спечеля. За всеки ден имах разписана тренировка“, каза Весела Лечева.  Тя добави, че когато човек даде всичко от себе си, винаги после е спокоен, че ще постигнеш добър резултат. ", "date": "2018.10.10", "title": "Весела Лечева дари спортен екип на стрелковия клуб „Снайпер – 92“ в Силистра  "}
{"url": "http://www.cross.bg/dvamata-bashta-izdirva-1585952.html", "text": "/КРОСС/ Полицията издирва 7-годишната Мария Христова Седмакова и 39-годишния й баща - Христо Христов Седмаков, съобщиха от пресцентъра на МВР.По данни на майката за последно тя ги е видяла на 27 юли в Дирекция за социално подпомагане в столичния квартал \"Слатина\", където двамата носели документи за самоличност. Не е ясно обаче защо двамата са обявени за издирване чак сега.Детето е високо около 130 сантиметра, с тъмнокафяви очи и дълга кестенява коса, уточняват от СДВР.Хората, които разполагат с допълнителна информация за момиченцето и бащата, могат да сигнализират при гарантирана анонимност на телефони 112, 02/9827119, 02/9827166 или в най близкото поделение на МВР, се казва още в съобщението.", "date": "2018.10.10", "title": "Полицията издирва 7-годишно момиченце и баща му"}
{"url": "http://www.cross.bg/danni-rysiya-raketi-1585953.html", "text": "/КРОСС/ Русия планира да разгърне в Куба мобилен комплекс за получаване на данни от своите космически сателити, които извършват наблюдение на земята в оптичния и инфрачервен спектър, пише РИА Новости.Комплексът ще получава данни от спътници от тип \"Ресурс-П\", \"Канопус-В\" и \"Канопус-В-ИК\" с инфрачервена камера и ще ги препредава към Москва чрез спътникови ретранслатори \"Лъч\" в кодиран режим.Подобни мобилни радарни комплекси за получаване на данни Русия ще разположи в Чукотка и в базата си \"Прогресс\" в Антранктида.Спътниците от серията \"Ресурс\" могат да проследяват изстрелвания на ракети, да идентифицират отломки и да следят за пожари. Тези от серията \"Канопус\" пък могат да следят за всякакъв вид бедствия, да картографират земеделската дейност.Тези данни имат и цивилно приложение, но освен това Русия ще може да следи важни показатели за икономиката на САЩ - бедствия и селскостопанска дейност. Русия ще може да извършва и по-надежден мониторинг на изстрелваните от Америка ракети.", "date": "2018.10.10", "title": "Русия с космическо-шпионска станция в Куба"}
{"url": "http://www.cross.bg/-razvitie-oprr-1585940.html", "text": "/КРОСС/  Заместник-министърът на регионалното развитие и благоустройството и ръководител на Управляващия орган на ОПРР Деница Николова ще посети Казанлък в четвъртък, 11 октомври. В 12.30 часа тя ще открие обновената детска градина  „Слънце“ в гр. Казанлък. Детското заведение е част от проекта „Обновяване на образователна инфраструктура в Община Казанлък“ на стойност над 9,5 млн. лв., осигурени от ОП „Региони в растеж“ 2014-2020 г., по който се ремонтират общо осем образователни институции. От 14.00 часа в Конферентната зала на Културно-информационния център (ул. „Искра“ № 4), заместник-министър Деница Николова ще открие информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г.  Във форума ще участват представители на министерствата на туризма, културата, регионалното развитие и благоустройството, Фонд на фондовете.Сред темите, които ще бъдат представени пред представители на местната власт, частния и неправителствения сектор и обществеността, са възможностите за нисколихвено кредитиране на проекти в градска среда, спортна и културна инфраструктура, енергийна ефективност в еднофамилни жилищни сгради и студентски общежития, зони с потенциал за икономическо развитие и интегриран градски транспорт, както и обекти на културното и религиозно наследство от национално и световно значение.Информационният ден е част от кампанията на МРРБ за популяризиране на възможностите за изпълнение на проекти чрез финансови инструменти в ключови направления чрез Оперативна програма „Региони в растеж“ 2014-2020 г. Информационните дни стартираха във Видин и предстои да се проведат в Сливен (), Велики Преслав (), Свищов () и до края на месец ноември в Кърджали.Припомняме, че на 20 септември 2018 г. бяха подписани Оперативните споразумения между Фондовете за градско развитие – финансови посредници по Оперативна програма „Региони в растеж“ 2014-2020 и Фонд на фондовете. С това Управляващият орган на ОПРР дава реален старт на инвестициите, заложени за изпълнение чрез финансови инструменти в ключови направления на Оперативна програма „Региони в растеж“ 2014-2020. Посредниците, които управляват средствата за Фондовете за градско развитие, са:", "date": "2018.10.10", "title": "Заместник-министър Деница Николова ще посети Казанлък"}
{"url": "http://www.cross.bg/yvrezhdaniya-yslygi-tzentura-1585938.html", "text": "/КРОСС/ Община Бургас изгражда нов социален център, в който ще се полагат грижи за хора с тежки увреждания. Едновременно с това социалните работници ще оказват подкрепа и на семействата на лицата в неравностойно положение.Социалното заведение ще има капацитет за обслужването на 30 души. В него ще се извършва консултация, терапия, рехабилитация, почасови и дневни услуги и транспортиране от дома до центъра или здравно заведение.Хора с тежки увреждания ще може да бъдат настанявани в центъра за период от 14 дни в рамките на една календарна година. По този начин близките на болните хора ще имат възможността да пътуват или да се заемат с решаването на други ежедневни въпроси.  За създаването на центъра ще бъдат използвани съществуващи общински помещения в комплекс \"Братя Миладинови\". Те ще бъдат реконструирани и оборудвани за извършването на необходимите услуги. В центъра ще има обособени дневна стая за активни занимания, санитарни помещения и стаи за персонал, кухня за приготвяне на храна, медицински кабинет, кабинет на психолог, ателие за арт терапия и зала за индивидуална работа.За извършването на различните видове услуги в новото социално заведение ще бъдат наети 11 души, които ще се грижат за хората с увреждания. Те ще минат специално обучение за надграждане на професионалната им квалификация.Община Бургас ще изгради новия център по проект \"Развитие на нови интегрирани услуги в Център за комплексна подкрепа  на лица с увреждания на територията на община Бургас\". Той се изпълнява по Оперативна програма \"Развитие на човешките ресурси\", Приоритетна ос \"Намаляване на бедността и насърчаване на социалното включване\" по процедура \"Подкрепа за лицата с увреждания\".Подробности за проекта представиха на пресконференция директорът на дирекция \"Социални дейности, здравеопазване и спорт\" Мая Казанджиева и екипът, който ще работи за неговото реализиране.", "date": "2018.10.10", "title": "Община Бургас изгражда нов социален център за хора с тежки увреждания"}
{"url": "http://www.cross.bg/ruka-stydenti-vklyuchiha-1585936.html", "text": "/КРОСС/ Средствата ще бъдат дарени за стипендии на студенти, изучаващи педагогикаБлаготворителният аукцион на PwC България „Подай ръка“ събра 66 000 лв., които ще бъдат дарени в подкрепа на българските студенти. На специалното събитие вчера бяха представени  с очертанията на дланите на някои от най-любимите български звезди. Наддаването за картините с и много други звезди и бизнес лидерипремина при огромен интерес. За най-голяма стойност - 5000 лв. беше продаден уникатът с примата на българската естрада. Гостите на събитието имаха възможност да изберат за каква кауза да бъдат дарени събраните средства - образование, здравеопазване или изкуство. Вотът показа, че сумата ще бъде дарена за стипендии на младежи, обучаващи се в педагогически специалности.                        „Благодарим на всички наши звездни партньори, които се включиха в наддаването и повярваха в каузата ни. Сигурен съм, заедно ще успяваме да мотивираме все повече и повече наши студенти да се развиват и да сбъдват мечтите си тук. Горди сме, че заедно „подадохме ръка“ и ще продължаваме да го правим и в бъдеще“, коментира , старши съдружник на PwC. Специален гост на събитието бе , която застана зад каузата безвъзмездно и изнесе благотворителен концерт в подкрепа на студентите.Сред популярните личности, които „подадоха ръка“ на проекта и се включиха, дарявайки отпечатъците на дланта си, бяха още 28-те уникални картини с тяхно участие са дело на популярния художник , който майсторски обвърза очертанията на дланите на успешните българи с важните им лични постижения и каузи.                         Сред гостите и наддаващите по време на събитието бяха представители на бизнес елита, бизнесмени, общественици, посланици и популярни личности. Благотворителният аукцион „Подай ръка“ е поредната инициативата, която PwC България провежда в подкрепа на студентите у нас. Миналата година консултантската компания организира конкурса , в който се включиха повече от 1300 български студенти от 127 университета и 15 държави. Победителите от проекта вече стажуват в престижни компании и получават професионални насоки за развитието си от доказани ментори.                         и всички картини може да разгледате .", "date": "2018.10.10", "title": "66 000 лв. за българските студенти събра благотворителният аукцион на PwC България"}
{"url": "http://www.cross.bg/zdraveopazvaneto-ninova-kirov-1585943.html", "text": "/КРОСС/ \"Има три теми, които изискват национално съгласие - здравеопазването, образованието и демографската катастрофа. Промяната в здравния модел не може да се изпълни за един мандат, а изисква надмандатно мислене\". Това каза председателят на НС на БСП Корнелия Нинова след среща с ръководството на Национално сдружение на общопрактикуващите лекари в България. Тя добави, че в срещите, които левицата прави, социалистите си поставят за цел да постигнат национално по базови правила за трите най-важни теми. Нинова заяви, че обществото трябва да принуди политиците, който и да управлява, тези правила да се спазват и да има приемственост. \"Резултатът от мандатното мислене се вижда в разрухата в здравеопазването. Ситуацията в сектора е изключително тежка, а двата модела, предложени от ГЕРБ, не стават\", коментира лидерът на левицата. Нинова добави, че сдружението има конкретни предложения по \"Визия за България\", в частта за здравеопазването и затова срещите ще продължат. \"На едно мнение сме, че трябва да има приемственост, независимо кой е на власт. Не сме спестили критиките и се надяваме това да е оздравително и ползотворно\". Това заяви председателят на Националното сдружение на общопрактикуващите лекари в България доц. д-р Любомир Киров. Той изрази благодарност за срещата и заяви готовност за разговор с всички, които искат да получат откровено и конструктивно мнение. Киров подчерта, че нито един от двата модела на Министерство на здравеопазването не се ползва с одобрението на представляваната от него организация. \"Става дума за набиране на средства. Няма и дума за промяна на системата и какво да се направи, за да стане по-добре, а само как да се наберат още средства, по калкулации около 800 млн. лв.\", обясни той.  \"Сега има задължителна осигуровка, която към момента не могат да съберат, а  искат и втора задължителна\", коментира доц. д-р Киров.", "date": "2018.10.10", "title": "Нинова: С общопрактикуващите лекари имаме единно мнение: Двата модела на ГЕРБ не стават"}
{"url": "http://www.cross.bg/visotzki-nikita-beshe-1585939.html", "text": "/КРОСС/ Представяме ви едно интервю на Никита Висоцки за \"Топло е, много е топло – и във въздуха, и в душата\", казва Висоцки, когато през 1975 г. стъпва на летището в София.                        ", "date": "2018.10.10", "title": "Никита Висоцки: Баща ми видя стиховете си напечатани на български, но не и на руски"}
{"url": "http://www.cross.bg/makedoniya-nato-razgovori-1585942.html", "text": "/КРОСС/ Преговорите за присъединяване на Македония към НАТО ще започнат на 18 и 19 октомври в главната квартира на пакта в Брюксел, съобщават БГНЕС.", "date": "2018.10.10", "title": "След седмица Македония започва преговори с НАТО"}
{"url": "http://www.cross.bg/lyulin-kolcheta-antiparking-1585937.html", "text": "/КРОСС/ След безумните ремонти на ул.Граф Игнавия, Бул.Васил Левски, днес се появи снимка на уникално поставени антипаркингколчета не къде да е а в столичния квартал Люлин.Колчетата са поставени не на тротоара където да спират колите а представете си право в тревната площ.                           Коментарите в социалната мрежа също не спряха ето и част от тях :                          Питаме се каква работа изобщо ще вършат там тези антипаркинг колчета, още повече,че на снимката за капак се вижда и кола в същите тревни площи.*Снимки: Наталия Салимова - Фейсбук", "date": "2018.10.10", "title": "Уникално: Къде се поставят антипаркинг колчета в Люлин "}
{"url": "http://www.cross.bg/ninova-bulgariya-ybiiistvoto-1585944.html", "text": "/КРОСС/ \"Обезпокоени сме от негативния образ на България, който се изгради в последните няколко дни след убийството в Русе чрез изказвания и позиции на ЕК, еврокомисари, Съвета на Европа, Генералния секретар на ООН, неговата собствена партия - ЕНП\".Това каза председателят на НС на БСП Корнелия Нинова пред журналисти. Тя добави, че социалистите са притеснени от високото равнище на престъпността в България, от страха и чувството за несигурност у хората и най-вече от недоверието в институциите. \"Надяваме се заподозреният за убийството, ако се докаже, че е той, да получи най-строгата присъда, за да се възстанови чувството за справедливост\", каза още лидерът на левицата.\"Премиерът нападна всички европейски институции, които се изказаха по случая, а такава агресия в момента не е необходима. По-скоро трябва да си зададем въпроса- защо дойде тази реакция?\", коментира Корнелия Нинова. Тя попита- не  е ли това оценка за България отвън? \"Проблемът не е у тях, проблемът е тук - вътре и се казва недоверие\",  категорична бе Нинова", "date": "2018.10.10", "title": "Нинова: Борисов нападна всички европейски институции, за случая в Русе, такава агресия не е необходима"}
{"url": "http://www.cross.bg/varna-shymen-posoka-1585945.html", "text": "/КРОСС/ Временно ограничение на движението на АМ „Хемус“ в участъка между Шумен и Нови пазар, посока Варна.Пожарникари са се отзовали на сигнал за запалил се камион, постъпил към 16.21 часа днес. По първоначални данни, товарният автомобил, движел се по автомагистрала „Хемус“ в посока Варна, се е самозапалил по време на движение. Инцидентът е станал в участъка между Шумен и Нови пазар. Няма пострадали.Районът е обезопасен от полицейски сили.Обходният маршрут е по стария път за Варна", "date": "2018.10.10", "title": "Камион се запали на АМ Хемус "}
{"url": "http://www.cross.bg/frantzisk-papa-ybietz-1585946.html", "text": "/КРОСС/ Да направиш аборт е все едно да намериш наемен убиец, който да елиминира проблема, каза днес папа Франциск пред вярващите, събрали се на площад „Свети Петър” в Рим, съобщава Ройтерс.„Не можете да убиете човешко същество, независимо колко малко е то, за да разрешите даден проблем. Това е все едно да намерите наемен убиец, който да го направи”, каза папа Франциск.Главата на Римокатолическата църква посочи, че животът започва още при зачатието и приключва с естествената смърт. Според запознати, изказването на папа Франциск цели да се хареса на консерваторите, които го критикуват, че говори рядко за т.н. „културна война”, част от която са и абортите.", "date": "2018.10.10", "title": "Папа Франциск с остра критика към абортите"}
{"url": "http://www.cross.bg/rhel-model-google-1585928.html", "text": "/КРОСС/Gооglе пpeдcтaви във втopниĸ тpeтoтo пoĸoлeниe нa cвoитe тeлeфoни Ріхеl, ĸaĸтo и yмeн гoвopитeл c диcплeй и пъpвия cи тaблeт-ĸoмпютъp, пpoдължaвaйĸи пoxoдa cи ĸъм xapдyepния cвят.Интepнeт гигaнтът мoжe дa ce пoxвaли c нaй-пoлзвaнaтa мoбилнa oпepaциoннa cиcтeмa, ĸaĸтo и c фaĸтa, чe зaдминa Аmаzоn пo пpoдaжбa нa yмнитe дoмaшнитe гoвopитeли пpeз пocлeднитe тpимeceчия. Moдeлитe Ріхеl oбaчe нe ycпявaт дa пocтигнaт ycпex, cъбиpaйĸи пoд eдин пpoцeнт oт пaзapния дял пpeз пъpвитe двe гoдини, пo дaнни нa Ѕtrаtеgу Аnаlуtісѕ, цитиpaни oт Rеutеrѕ.Hoвитe Ріхеl 3 и Ріхеl 3 ХL, пpeдcтaвeни cнoщи, идвaт c нoви, пo-виcoĸи цeни - $799 зa пo-мaлĸия мoдeл и $899 зa пo-гoлeмия. Gооglе пpeдcтaви и cвoя Ріхеl Ѕlаtе тaблeт c oпepaциoннa cиcтeмa Сhrоmе ОЅ нa цeнa $599.Aĸциитe нa Аlрhаbеt - ĸoмпaниятa-мaйĸa - пoчти нe пpoмeниxa цeнaтa cи cлeд пpeдcтaвянeтo.Gооglе нaвлeзe в xapдyepния cвят пpeди тpи гoдини, нaдявaйĸи ce дa ĸoпиpa ycпeшния мoдeл нa Аррlе c тяcнo ĸoнтpoлиpaнa eĸocиcтeмa, в ĸoятo пpoизвeждa и coфтyepa, и xapдyepa.Taзи гoдинa ĸoмпaниятa щe пycнe мoдeлитe в 10 дъpжaви - c чeтиpи пoвeчe cпpямo минaлaтa гoдинa. Hoвитe дoпълнeния вĸлючвaт Фpaнция, Иpлaндия, Япoния и Taйвaн.Gооglе ce нaдявa, чe щe пpивлeчe и нoви ĸлиeнти c АІ възмoжнocтитe нa тeлeфoнa, пpeдcтaвeни пo-paнo тaзи гoдинa - изĸycтвeният интeлeĸт щe мoжe caм дa зaпaзвa чacoвe зa фpизьop, нaпpимep, ĸaĸтo и дa вдигa caм пpи вxoдящo oбaждaнe и дa иcĸa инфopмaция зa цeлтa мy, cпoдeляйĸи я cъc coбcтвeниĸa нa тeлeфoнa чpeз тeĸcт.Paян Paйт oт ІDС oбaчe ĸaзвa, чe Gооglе нe e пpoмeнилa дocтaтъчнo нoвитe cи мoдeли, зa дa ce oтличи oт ĸoнĸypeнтитe cи.Πpeз дeвeттe мeceцa дo ĸpaя нa 30 юни ĸoмпaниятa e дocтaвилa eдвa 2,53 милиoнa мoдeлa.Kaĸвo пpeдлaгaт нoвитe мoдeли?Ріхеl 3 и Ріхеl ХL 3 идвaт c диcплeи c paзмep 5,5 и 6,3 инчa. Πъpвoнaчaлнитe peaĸции ĸъм eĸpaнитe нe ca ocoбeнo пoзитивни, тъй ĸaтo eĸpaнът нa пo-мaлĸия мoдeл вce oщe имa твъpдe гoлeми paмĸи, дoĸaтo пoвeчeтo ĸoнĸypeнти вeчe пpeдлaгaт peдицa тeлeфoни, пpи ĸoитo диcплeят oбxвaщa пoчти цялaтa пpeднa чacт. Πo-гoлeмият мoдeл пъĸ имa твъpдe дълбoĸ пpopeз в гopнaтa чacт, мaĸap дa нe пpитeжaвa cиcтeмa зa лицeвo paзпoзнaвaнe, ĸaĸтo іРhоnе и дpyги ĸoнĸypeнти oт Аndrоіd cвeтa.Teлeфoнитe пpитeжaвaт пpoцecopи пocлeднo пoĸoлeниe Ѕnарdrаgоn 845 c oceм ядpa и 4GВ RАМ.Kaмepaтa oтзaд ocтaвa eднa - 12МР - нo в ĸoмбинaция cъc coфтyepa нa Gооglе минaлoгoдишният Ріхеl 2 cи cпeчeли титлaтa зa нaй-дoбpe cнимaщ тeлeфoн. Oчaĸвa ce нoвият мoдeл дa пpaви oщe пo-впeчaтлявaщи cнимĸи.Teлeфoнитe мoгaт дa ce пoxвaлят oщe и c бeзжичнo зapeждaнe. Kaĸтo и пpeдxoднитe мoдeли, нoвитe нямaт 3,5 мм ayдиo жaĸ. ", "date": "2018.10.10", "title": "Google показа новите си конкуренти на iPhone и Samsung Galaxy"}
{"url": "http://www.cross.bg/firmata-biznes-bulgariya-1585932.html", "text": "/КРОСС/ Карго-партнер открива , тя се състои от 2000 кв.м офис площи и 17 000 кв. м складово пространство и беше изградена само за 7 месеца. Инвестицията е в размер на 15 млн.евро. Специално за официалното откриване на логистичния център присъстваха Щефан Краутер(собственик на групата Карго-партнер), Отто Зивковиц (регионален мениджър за ЦЕИ) и Антон Стойков (управител на дружеството за България). „Радвам се, че откриваме собствена модерна база тук в България, това е стъпка към осъществяването на глобалната ни стратегия. През последните години Карго-партнер ежегодно разширява складовите си площи по целия свят с цел да предложи на клиентите си модерни и сигурни решения като 3 PL доставчик.“ Също така той акцентира на важността на екологичната устойчивост на проектите на фирмата. Като пример изтъкна новооткритият склад във Виена, който е изграден изцяло от дърво.Мениджърът за региона Отто Зивковиц, определи България като едно от най-бързо развиващите се бизнес поделения в региона на ЦИЕ. Той сподели очакванията си, че благодарение на предимствата на страната ни като добро географско разположение, развита инфраструктура и качествени кадри, инвестицията ще има бърза възвращаемост.Управителят на Карго-партнер за България Антон Стойков изброи предимствата на базата, която е единствената локализирана в града с тези размери. Това е от полза за всички служители и клиенти на фирмата, който лесно ще могат да се придвижат с обществен или личен транспорт.                             В допълнение логистичният център е сертифициран с най-висок клас ТАПА А за сигурност, който гарантира максимални нива на безопасност за товарите.Към останалите предимства са включени висок таван на основното хале,пространство за обработка на онлайн поръчки и директна жп връзка. Следвайки последните технологии в логистиката фирмата максимално улеснява клиентите си. На тяхно разположение са услуги от ново поколение като EDIвръзка, която е съвместима със системите на производителите и търговците. За тяхно улеснение могат да се изготвят и анализи и отчети по подадени KPIs.Очакванията на мениджмънта на Карго-партнер са благодарение на новия логистичен център бизнес оборотите на фирмата да продължават да нарастват с бързи темпове както досега.От основаването си преди 15 години, фирмата наблюдава устойчив растеж, независимо от колебанията в пазара на логистичният услуги Негативни фактори дори като икономическата криза не са дали отрицателно влияние върху Карго-партнер. Към момента компанията отчита 9% ръст спрямо предходната година.Основните клиенти на Карго-партнер са фирми в най-динамично развиващите се секторите за българската икономика като автомобилостроене, бързооборотни стоки в хранително-вкусова индустрия. За постигане на добри бизнес резултати в бъдеще компанията ще разчита и на нарастващия обем на онлайн търговията. ", "date": "2018.10.10", "title": "Карго-партнер ЕООД открива новата си логистична база с площ от 17 000 кв. м. "}
{"url": "http://www.cross.bg/stoki-sushtiya-treti-1585930.html", "text": "/КРОСС/ През периода януари - август 2018 г. износът на стоки от България за трети страни намалява с 22.9% в сравнение със същия период на 2017 г. и е на стойност 10 167.6 млн. лв.Основни търговски партньори на България са Турция, Китай, Сърбия, САЩ, Македония и Руската федерация, които формират 52.7% от износа за трети страни.През август 2018 г. износът на стоки от България за трети страни намалява с 21.0% спрямо същия месец на предходната година и е в размер на 1 312.6 млн. лева.През периода януари - август 2018 г. при износа на стоки от България за трети страни, ръст в сравнение със същия период на 2017 г. е отбелязан само в сектор \"Мазнини, масла и восъци от животински и растителен произход\" (55.4%). Най-голям спад се наблюдава при \"Минерални горива, масла и подобни продукти\" (57.3%) и \"Безалкохолни и алкохолни напитки и тютюн\" (42.2%).Вносът на стоки в България от трети страни през периода януари - август 2018 г. се увеличава с 4.6% в сравнение със същия период на 2017 г. и е на стойност 14 622.5 млн. лв.Най-много стоки внасяме от Руската федерация, Турция, Китай и Сърбия.През август 2018 г. вносът на стоки в България от трети страни се увеличава с 10.9% спрямо същия месец на предходната година и е в размер на 2 000.6 млн. лeвa.При вноса на стоки от трети страни, за периода януари - август 2018 г. спрямо същия период на 2017 г., най-голямо увеличение има в секторите \"Мазнини, масла и восъци от животински и растителен произход\" (24.7%) и \"Безалкохолни и алкохолни напитки и тютюн\" (20.0%).Най-голям спад се наблюдава в сектори \"Храни и живи животни\" (5.2%) и \"Минерални горива, масла и подобни продукти\" (5.2%).Външнотърговското салдо на България с трети страни през периода януари - август 2018 г. е отрицателно и е в размер на 4 454.9 млн. лв.През август 2018 г. външнотърговското салдо с трети страни е отрицателно и е на стойност 688.0 млн. лева.Общо за периода януари - август 2018 г. от България са изнесени стоки на стойност 35 078.4 млн. лв., което е с 1.5% по-малко в сравнение със същия период на 2017 година.През август 2018 г. общият износ на стоки възлиза на 4 613.0 млн. лв. и нараства с 0.6% спрямо същия месец на предходната година.През периода януари - август 2018 г. общо в страната са внесени стоки на стойност 40 993.4 млн. лв. или със 7.2% повече спрямо същия период на 2017 година.През август 2018 г. общият внос на стоки намалява с 0.1% спрямо същия месец на предходната година и възлиза на 4 973.0 млн. лева. Общото външнотърговско салдо (износ FOB - внос CIF) е отрицателно през периода януари - август 2018 г. и е на стойност 5 915.0 млн. лева.През август 2018 г. общото външнотърговско салдо е отрицателно и е на стойност 360.0 млн. лева. По цени FOB/FOB салдото също е отрицателно и е в размер на 46.3 млн. лева.През периода януари - юли 2018 г. износът на стоки от България за ЕС се увеличава с 10.8% спрямо същия период на 2017 г. и е в размер на 21 610.4 млн. лв.Основни търговски партньори на България са Германия, Италия, Румъния, Гърция, Франция и Белгия.С 11.8% нараства износът на стоки от ЕС през юли 2018 г. спрямо същия месец на предходната година и е в размер на 3 505.9 млн. лева.За периода януари -юли 2018 г. България отбелязва най-голям ръст при износ на стоки за ЕС в секторите \"Храни и живи животни\" (31.2%) и \"Необработени (сурови) материали, негодни за консумация (изкл. горивата) (26.8%).Спад се наблюдава само в сектор \"Минерални горива, масла и подобни продукти\" (7.8%).Вносът на стоки в България от ЕС през периода януари - юли 2018 г. се увеличава с 11.0% спрямо същия период на 2017 г. и е на стойност 23 398.5 млн. лв.Най-много стоки са внесени от Германия, Италия, Румъния, Испания и Гърция.През юли 2018 г. вносът на стоки в България от държавите - членки на ЕС, нараства с 18.7% спрямо същия месец на предходната година и е в размер на 3 572.2 млн. лева.При вноса на стоки от ЕС за периода януари - юли 2018 г. в сравнение със същия период на 2017 г. най-голямо процентно увеличение е отчетено в сектор \"Необработени (сурови) материали, негодни за консумация (изкл. горивата)\" (38.4%).Намаление се наблюдава само в сектор \"Мазнини, масла и восъци от животински и растителен произход\" (9.7%).Външнотърговското салдо на България с ЕС за периода януари - юли 2018 г. е отрицателно.", "date": "2018.10.10", "title": "НСИ: Износът на стоки за трети страни намалява с близо 23%, отчете НСИ"}
{"url": "http://www.cross.bg/koreya-kndr-sanktzii-1585927.html", "text": "/КРОСС/ Министърът на външните работи на Южна Корея Кан Кюн-уа заяви, че страната й преглежда план за едностранна отмяна на някои санкции срещу КНДР, за да се ускори дипломацията и мирният процес на Корейския полуостров, информират световни агенции.Република Корея наложи санкции на северната си съседка след атаката през 2010 г., при която загинаха 45 южнокорейски моряци. В резултат Сеул прекрати икономическото сътрудничество с Пхенян с изключение на общия индустриален комплекс в Кесон, който работи до пълното му затваряне през 2016 г.Но топ дипломатът на Република Корея поясни, че отмяната на санкциите срещу КНДР ще бъде символичен жест, като се вземат под внимание водените от САЩ международни мерки за оказване на натиск на тоталитарната държава.Има много двустранни санкции, които се застъпват с тези на ООН, не означава съществена отмяна на санкциите, добави Кюн-уа.Междувременно заместник-министрите на външните работи на Русия, Китай и КНДР призоваха Съвета за сигурност на ООН да преразгледа санкциите срещу Пхенян, за да се насърчи ядреното разоръжаване. Тримата министри приеха обща декларация. Те се обявиха и против едностранните санкции.По-рано този месец държавният секретар на САЩ Майк Помпео посети Северна Корея, за да положи основата за втора среща на върха между Ким Чен-ун и Доналд Тръмп.", "date": "2018.10.10", "title": "Република Корея обмисля да отмени някои санкции срещу КНДР, за да ускори мира"}
{"url": "http://www.cross.bg/petrov-simeon-bulgarski-1585931.html", "text": "/КРОСС/ Пощенска карта се посвещава на първия български дипломиран летец Симеон Петров. Валидирането на изданието е част от честването на 130 години от рождението на легендарния български авиатор.", "date": "2018.10.10", "title": "Пощенска карта се посвещава на 130 г. от рождението на легендарния авиатор Симеон Петров"}
{"url": "http://www.cross.bg/mozhe-ctpanata-ppavitelctvoto-1585926.html", "text": "/КРОСС/Бpoят нa дъpжaвнитe ĸoмпaнии зa шecт гoдни тpябвa дa ce cъĸpaти пoчти двa пъти, cлeдвa oт \"Ocнoвнитe нaпpaвлeния зa дeйнocттa нa пpaвитeлcтвoтo нa Pycия зa пepиoдa дo 2024 гoдинa\".Toгaвa в cтpaнaтa мoжe дa ocтaнaт oĸoлo 800 тaĸивa opгaнизaции cъc cтoпaнcĸa цeл, пише money.bg.Πpивaтизaциятa c ycĸopeни тeмпoвe e нacoчeнa ĸъм cтимyлиpaнe нa иĸoнoмичecĸия pacтeж, ce oтбeлязвa в дoĸyмeнтa, пишe вecтниĸ Извecтия. Koмпaниитe c дъpжaвнo yчacтиe тpябвa дa ce нaмaлявaт c 10% гoдишнo - oт 1,5 xиляди дo 797.Πo oцeнĸa нa Цeнтъpa зa paзвитиe ĸъм Bиcшaтa шĸoлa пo иĸoнoмиĸa, cъĸpaщaвaнeтo нa дъpжaвния дял в иĸoнoмиĸaтa мoжe дa yвeличи pъcтa нa бpyтния вътpeшeн пpoдyĸт нa cтpaнaтa c 0,75 пpoцeнтни пyнĸтa.Kлючoвaтa цeл e дa ocтaнaт тeзи aĸциoнepни дpyжecтвa, ĸoитo ca нeoбxoдими зa ocигypявaнeтo нa няĸaĸви дъpжaвни, cтpaтeгичecĸи фyнĸции, ca ĸoмeнтиpaли зa издaниeтo oт фeдepaлнaтa aгeнция \"Pocимyщecтвo\", yпpaвлявaщa дъpжaвнитe aĸтиви.Oт aгeнциятa ca дoбaвили cъщo тaĸa, чe в Pycия мoжe дa изчeзнaт фeдepaлнитe и oбщинcĸитe yнитapни пpeдпpиятия (ФГУΠ и MУΠ). B мoмeнтa в cтpaнaтa дeйcтвaт oĸoлo 12 xиляди фeдepaлни и oбщинcĸи пpeдпpиятия, зa ĸoитo пpaвитeлcтвoтo имaлo cпeциaлни плaнoвe. B пepcпeĸтивa тaĸивa opгaнизaции мoжe въoбщe дa нe cъщecтвyвaт, oтбeлязвaт oт \"Pocимyщecтвo\". ", "date": "2018.10.10", "title": "Русия съкращава държавните предприятия наполовина до 2024-а"}
{"url": "http://www.cross.bg/ybiiistva-veselinov-predymishlenite-1585925.html", "text": "/КРОСС/ Депутатите от Обединени патриоти предлагат крути мерки срещу убийците. Заместник председателят на ПГ на ОП Искрен Веселинов предлага предумишлените убийства да се изключат от обхвата на Института на съкратено съдебно следствие.Извършителите на най-тежкото възможно престъпление и посегателство имат законовата вратичка да получат много милостиво наказание, заяви патриотът.Веселинов припомни, че преди години е имало възможност съкратеното следствие да не се прилага при тежки престъпления за предумишлените убийства и тежка телесна повреда. Отново трябва да поставим на въпрос тези неща и да разискваме това тежките предумишлени убийства да бъдат изключени от обхвата му, каза още депутатът от ОП.От БСП са склонни да обсъдят тази идея, стана ясно от думите на червения депутат Пенчо Милков. Престъпленията с тежък характер трябва да могат да се разграничават, защото всяко престъпление, което е наказуемо над 5 години вече се води тежко, подчерта социалистът.Всяка една промяна, която ще гарантира по-голяма справедливост ще бъде подкрепена, бе категоричното становище на заместник-председателят на ГЕРБ Цветан Цветанов.", "date": "2018.10.10", "title": "Патриотите искат без съкратено производство за убийците"}
{"url": "http://www.cross.bg/tombolata-vsichki-litza-1585934.html", "text": "/КРОСС/ „БДЖ-Пътнически превози” ЕООД ще подари 130 безплатни билета за пътуване с влак по повод 130-ата годишнина от създаването на Българските държавни железници. Билетите ще бъдат раздадени на случайно избрани участници в публикуваната анкета на официалната електронна страница на дружеството (). Печелившите ще бъдат избрани на лотариен принцип, като всички желаещи да вземат участие в томболата трябва да попълнят анкетата в срок до 30-и ноември.Наградените ще получат по един двупосочен билет за пътуване първа класа във влак по произволно избран от тях маршрут. Пътуването може да бъде осъществено до края на 2019 г. с всички влакове, които се движат на територията на страната.Право на участие в томболата имат всички лица над 18 години, с изключение на служителите от дружествата в системата на БДЖ, техните семейства, както и други лица, свързани с томболата и/или участващи в създаването и провеждането на анкетата. Тегленето на печелившите участници ще се извърши на 10.12.2018 г. в присъствието на нотариус, след което имената на спечелилите ще бъдат публикувани на официалната електронна страница на дружеството ().", "date": "2018.10.10", "title": "БДЖ ще подари 130 безплатни билета за своята годишнина"}
{"url": "http://www.cross.bg/lyuksembyrg-tzacheva-ychastie-1585935.html", "text": "/КРОСС/ Министърът на правосъдието Цецка Цачева ще вземе участие в заседанието на Съвета на Европейския съюз „Правосъдие и вътрешни работи”  на 11 и 12 октомври 2018 г. в Люксембург. На форума министърът ще представи позициите на България по темите в област „Правосъдие“, включени в дневния ред.Важна част от дискусиите ще бъде посветена напредложението за Директива относно несъстоятелността, превантивното преструктуриране и предоставяне на втори шанс и мерки за повишаване на ефективността на процедурите за преструктуриране. Особено внимание ще бъде отделено на Регламента за предоставяне и запазване на електронни доказателства. Основен въпрос ще бъде процедурата по уведомяване при издаване на европейска заповед за предоставяне и за запазване на електронни доказателства.В допълнение министрите ще обсъдят начините за подобряване на взаимното признаване по наказателноправни въпроси и засилването на взаимното доверие.В рамките на Съвета се предвижда да бъде проведен и работен обяд, на който министрите ще говорят за финансирането на правосъдието от страна на Европейския съюз.Министърът ще вземе участиеи в конференция на високо равнище по въпросите на радикализацията на тема „Програми за рехабилитация и дерадикализация в затворите“. В Люксембург министър Цачева ще се срещне с председателя на Съда на ЕС Коен Ленардс. ", "date": "2018.10.10", "title": "Министър Цачева ще вземе участие в заседанието на Съвета на ЕС „Правосъдие и вътрешни работи” в Люксембург"}
{"url": "http://www.cross.bg/sreshtnat-depytatite-grazhdani-1585933.html", "text": "/КРОСС/ И на 11.10.2018г. народните представители от ПГ на „БСП за България” продължават срещи с гражданите от областите Русе, Силистра и Разград.В 16.30 ч. в гр. Бяла, народните представители Антон Кутев, Валентин Ламбев, Димитър Георгиев и Нона Йотова ще се срещнат с граждани  в залата на читалище \"Трудолюбие\". По-късно, от 17.15 ч, в гр. Борово депутатите Христо Проданов, Георги Гьоков, Донка Симеонова и Манол Генов ще се срещнат с хората от града в партийния клуб на ул. Климент Охридски 1. В гр. Русе, в 18.00 ч. зам.-председателят на ПГ на „БСП за България” Крум Зарков и депутатите   Жельо Бойчев, Пенчо Милков и Георги Стоилов ще проведат общоградска среща           в „Пленарна зала” на Община Русе на пл.\"Свобода\". В 18.30ч, в с. Ценово  зам.-председателят на групата на левицата в парламента Весела Лечева и депутатите Милко Недялков, Кристина Сидорова и Лало Кирилов ще се срещнат с граждани в сградата на общината. По-късно, в 18.30 ч, в с. Иваново депутатите Йордан Младенов и Красимир Янков ще се срещнат в голямата зала на Общината с граждани.В 17.30 ч, в голямата зала на хотел „Централ”, в Разград депутатите Петър Кънев, проф. Анелия Клисарова, проф. Светла Бъчварова, Ирена Анастасова и Денчо Бояджиев, ще се срещнат с граждани. В 14.30ч, в Клуба на пенсионера, в с.Благоево Ирена Анастасова, Кольо Милев, Димитър Стоянов и Денчо Бояджиев ще се срещнат с  граждани. В гр. Разград Славчо Велков, Николай Цонков, Иван Ченчев и Георги Андреев ще се срещнат в 11.00 ч. с офицери и сержанти от запаса в Клуба на запасните офицери. В гр. Разград проф. Светла Бъчварова, Петър Кънев, Даниел Йорданов и Стефан Бурджев ще се срещнат със земеделски производители         в „Зала 23” на хотел \"Централ” от 11.00 ч., а в 10.30 ч, в Разград Денчо Бояджиев, Виолета Желева и Димитър Данчев ще се срещнат с членове на пенсионерски клубове в ученическия стол. В гр. Исперих депутатите Дора Янкова, Александър Симов и Николай Цонков ще се срещнат с хората  в Конферентната зала на община Исперих, в 17.30 ч. В с. Кара Михал депутатите Валентина Найденова, Иван Иванов и Радослав Стойчев ще се срещнат с хората в местното читалище. В гр. Кубрат депутатите от левицата Филип Попов, Иван Димов Иванов, Стоян Мирчев и Веска Ненчева ще се срещнат в 17.00 ч. с граждани в клуба на БСП. В същия час, в гр. Цар Калоян народните представители от ПГ на „БСП за България” Димитър Данчев, Даниел Йорданов и Виолета Желева ще се срещнат с граждани в салона на читалището.  ", "date": "2018.10.10", "title": "Народните представители от „БСП за България” продължават срещите с граждани в областите Русе и Разград"}
{"url": "http://www.cross.bg/sushtiya-bulgariya-stoki-1585929.html", "text": "/КРОСС/ По данни на НСИ през периода януари - юли 2018 г. износът на стоки от България за ЕС се увеличава с 10.8% спрямо същия период на 2017 г. и е в размер на 21 610.4 млн. лева. Основни търговски партньори на България са Германия, Италия, Румъния, Гърция, Франция и Белгия, които формират 68.6% от износа за държавите - членки на ЕС.  През юли 2018 г. износът на стоки за ЕС нараства с 11.8% спрямо същия месец на предходната година и е в размер на 3 505.9 млн. лева. В сравнение със същия период на предходната година най-голям ръст в износа е отбелязан в секторите „Храни и живи животни“ (31.2%) и „Необработени (сурови) материали, негодни за консумация (изкл. горивата)“ (26.8%).Вносът на стоки в България от ЕС през периода януари - юли 2018 г. се увеличава с 11.0% спрямо същия период на 2017 г. и е на стойност 23 398.5 млн. лв.. Най-голям е стойностният обем на стоките, внесени от Германия, Италия, Румъния, Испания и Гърция.За разлика от износа,  най-голямо процентно увеличение при вноса е отчетено в сектор „Необработени (сурови) материали, негодни за консумация (изкл. горивата)“ (38.4%), а намаление се наблюдава само в сектор „Мазнини, масла и восъци от животински и растителен произход“ (9.7%).", "date": "2018.10.10", "title": "НСИ:През периода януари - юли износът на стоки от България за ЕС се увеличава с 10.8%"}
{"url": "http://www.cross.bg/dans-sukrovishte-zlatno-1585920.html", "text": "/КРОСС/ \"Специализираната прокуатура, ДАНС и МВР да покажат утре публично ново златно съкровище на няколко хиляди години, което иманяри искаха да вземат\". Това разпореди преди днешното правителствено заседание премиерът Бойко Борисов, цитиран от БГНЕС.Той даде заповед да се сформира експертен екип, който да го разгледа, защото е „уникално“. От думите на премиера не стана ясно къде точно е намерено съкровището.Министър-председателят поясни също, че има и арестуван служител на ДАНС.", "date": "2018.10.10", "title": "Борисов: Има задържан от ДАНС за златно съкровище"}
{"url": "http://www.cross.bg/po-malko-imat-pechelyat-1585916.html", "text": "/КРОСС/ Според изследване на шведски учени. Това стана ясно, след като екип учени от Стокхомския университет анализира данните на над 60 000 души.", "date": "2018.10.10", "title": "Шведски учени: Егоистите печелят по-малко и имат по-малко деца"}
{"url": "http://www.cross.bg/balet-vladislav-gala-1585919.html", "text": "/КРОСС/ Откъс от скандалната постановка на Болшой Театър \"Нуреев\" ще бъде представен премиерно по време на гала спектакълас: “Дует на Руди и Марго” в изпълнение на Владислав Лантратов (в ролята на Нуреев) и неговата партньорка на сцената и в живота Мария Александрова и “Писмо” - соло на Денис Савин. „Нуреев“ получи оценката на критиката и много награди, а премиер балетистът Владислав Лантратов, получи отличие „най-добър танцьор“ за ролята.Най - добрите примабалерини и премиер балетистина „Болшой Театър“ по романа „любим балет на малки и големи от П. И. Чайковски,„приказния балет от П. И. Чайковски ,Изумителните танцьори, които ще се качат на сцената на зала1, НДК са:Трупата на “Болшой Театър“ е по покана в България от Degris Events.Билетите се разпространяват на касите на НДК, в мрежата на , книжарници Orange, Office 1, бензиностанции OMV и магазини Технополис.Цени: от 50 лв. до 120 лв.Времетраене: 90 мин.Деца до 7 г. влизат без билет и без право на седящо място.\n\t\t\t\t\t\n\t\t\t\t&feature=youtu.be                       ", "date": "2018.10.10", "title": "Най-големите звезди на Руския балет се събират на една сцена за грандиозен Гала спектакъл! "}
{"url": "http://www.cross.bg/chokov-imyshtestvo-tzenko-1585921.html", "text": "/КРОСС/ По искане на Антикорупционната комисия (КПКОНПИ) съдът запорира имущество за 3,2 милиона лева на бившия кмет на Галиче Ценко Чоков. Това обяви председателят на Комисията Пламен Георгиев. Обезпечителните мерки са във връзка с обвинението на Чоков за лихварство.По обвиненията за отвличане, побой и палеж на автомобил той беше осъден на 4,5 години затвор от Специализирания наказателен съд. Запорираната сума е върху цялото движимо и недвижимо имущество на фамилията Чокови, каза още Георгиев.", "date": "2018.10.10", "title": "Съдът запорира имущество за 3,2 милиона лева на Ценко Чоков"}
{"url": "http://www.cross.bg/lozenetz-praktika-arhitektyra-1585922.html", "text": "/КРОСС/ Първокурсници от Университета по строителство, архитектура и геодезия обновяват междублоково пространство в столичния квартал „Лозенец“ и така прилагат наученото на практика. В проекта им за площадка за децата се включва и частна фирма, която дарява пари за строителните материали.  Пред \"Хоризонт\" Николай Даритков, преподавател от УАСГ, обясни:„Идеята е в рамките на една учебна дисциплина, която е практика за студентите по архитектура от първи курс, да се направят проучвания, малки намеси в жилищната среда на „Лозенец“ с цел подобряване на нейното състояние.Първата фаза беше да проучат територията на „Лозенец“, да се състави нещо като проблемна карта и да се изберат онези локации, които в най-голяма степен имат потенциал да станат поле за експеримент. Студентите да минат през всички фази на проучване, проектиране и реализация на един определен архитектурен обект. Предвидена е подмяна на съществуващи пейки с нови.Във функционално отношение средата не се променя. Детските съоръжения само ги освежаваме, боядисваме, обезопасяваме“.", "date": "2018.10.10", "title": "Студенти от УАСГ обновяват междублоково пространство в столичния квартал \"Лозенец\""}
{"url": "http://www.cross.bg/zabiti-kirki-osumna-1585918.html", "text": "/КРОСС/ Ямболски автомобил осъмна с три забити кирки. Сигналът е получен тази сутрин на тел.112. Колата е била паркирана пред дома на собствениците. По непотвърдена информация те се занимават с търговия на торове и препарати за растителна защита. По случая е образувано досъдебно производство.*Снимката е илюстративна", "date": "2018.10.10", "title": "Автомобил в Ямбол осъмна с три забити кирки"}
{"url": "http://www.cross.bg/tezhki-milanova-zabolyavaniya-1585923.html", "text": "/КРОСС/ Има ръст на психичните заболявания, които се дължат на стрес. Това заяви в предаването „Хоризонт до обед“ проф. Вихра Миланова, началник на Клиниката по психиатрия в Александровска болница.Днес клиниката обявява Ден на отворените врати с демонстрация на арт терапии и обучения. Инициативата е по повод на днешния Световен ден на психичното здраве. Тази година денят се отбелязва под мотото „Младите хора и психичното здраве в един променящ се свят“.„Относителният дял на младите хора се увеличава – имам впечатления от Клиниката по психиатрия в Александровска болница. Между 25 и 30% от болните, които са настанени в клиниката, са под 40-годишна възраст“, отбеляза проф. Миланова.„Нашето ежедневие е много напрегнато. Много често сме изправени в ситуации, в които трябва да успеем да контролираме емоциите и инстинктите си, за да не се стига до тежки инциденти. Хора с психични заболявания не само че не извършват повече престъпления и то тежки, а обратното – те обикновено са жертва на тежки престъпления. Това, че се спекулира с тези болни, е много жалко“, коментира специалистът.Според нея обществото е много нетолерантно към различните хора, към хората с психични увреждания. За съжаление обаче и институциите, които би трябвало да са по-съпричастни, не влизат в своята роля, добави тя. По думите й за хората, които излизат от болница и за които трябва да има дългосрочна грижа, тя не се реализира.„Поне половината от хората с тежки психични заболявания нямат критично отношение към заболяването и съответно не съдействат за продължаване на лечението“, добави още проф. Вихра Миланова.", "date": "2018.10.10", "title": "Проф. Вихра Миланова: Има ръст на психичните заболявания, които се дължат на стрес"}
{"url": "http://www.cross.bg/yunker-marinova-ysiliya-1585924.html", "text": "/КРОСС/ Председателят на Европейската комисия Жан Клод Юнкер приветства бързите и активни усилия на премиера Бойко Борисов и на българските власти, които в тясно сътрудничество с правоприлагащите органи от другите държави-членки на ЕС, успешно арестуваха заподозрения убиец на журналиста Виктория Маринова. Бързата реакция и съвместните усилия демонстрират решимостта за постигане на справедливост при такива позорни действия. Мислите ни са със семейството и приятелите на Виктория Маринова, се казва още в изявлението на Юнкер. ", "date": "2018.10.10", "title": "Юнкер поздрави Борисов за бързото разкриване на убийството в Русе"}
{"url": "http://www.cross.bg/regionalnoto-blagoystroiistvoto-razvitie-1585917.html", "text": "/КРОСС/ Със заповед на министър-председателя Бойко Борисов Малина Крумова е освободена от длъжността заместник-министър на регионалното развитие и благоустройството, съобщиха преди минути за агенция КРОСС от Правителсвената прес служба.Нейното място заема бившият министър на регионалното развитие и благоустройството Николай Нанков. Малина Крумова става съветник към политическия кабинет на министър-председателя. ", "date": "2018.10.10", "title": "Николай Нанков е назначен за заместник-министър на регионалното развитие и благоустройството"}
{"url": "http://www.cross.bg/deteto-strategiya-natzionalna-1585911.html", "text": "/КРОСС/ „Гласът на родителите е изключително важно да бъде чут и взет предвид в процеса на създаване на новата Национална стратегия за детето. Вие сте хората, които сте най-близо до тези, за които създаваме този документ, и знаете какво е най-добро за тях“. С тези думи председателят на Държавната агенция за закрила на детето д-р Елеонора Лилова откри консултативната среща с представители на обществени съвети и училищни настоятелства на столични образователни институции (детски градини и училища).Форумът беше организиран в сътрудничество с д-р Ваня Кастрева – началник на Регионалното управление на образованието, София-град. Тя благодари на присъстващите и подчерта, че е необходимо да се развива комуникацията между семейството и учителите, за да може младите хора да харесват обучението и да не отпадат от училище. „Подготвяните политики в новата Национална стратегия за детето ще допринесат за по-добрата координация и взаимодействие, тъй като са пряко свързани с образователната среда. Ние градим мостове на доверие и вървим заедно по пътя в името на децата“, допълни д-р Кастрева.Темите, които участниците в срещата обсъждаха в малки групи, бяха свързани с приоритетните области на Националната стратегия за детето 2019-2030 г. – „Здраве (физическо, психическо и социално благополучие на децата) и здравословен начин на живот“, „Качествено образование“, „Подкрепа на семейството“, „Отдих и свободно време на децата“, „Сигурна и безопасна среда, превенция на насилието и достъп до правосъдие“.Представителите на обществените съвети и училищните настоятелства се обединиха около важността за създаване на среда, която ще подкрепя и гарантира правата на децата и ще развива талантите им, но ще помогне и на родителите да обогатят своите знания и умения за полагане на по-добри и пълноценни грижи. „Ние, възрастните, сме тези, които допринасят децата ни да растат като отговорни граждани“, обобщи г-жа Цвета Брестничка – председател на Управителния съвет на Асоциация „Родители“.Участниците дадоха предложения за мерки, които да допринесат и за засилване на връзката между родителите, образователната среда и социалната система: широка достъпност до социални услуги, организиране на училища за родителство и центрове за подкрепа, активизиране на физическата активност и организиране на свободното време на децата и семействата, развитие на предприемачеството и доброволчеството сред младите хора.Мненията на родителите ще бъдат представени за обсъждане на междуведомствените групи, ангажирани с процеса на създаване на новата Национална стратегия за детето.  ", "date": "2018.10.10", "title": "Членове на обществени съвети и настоятелства от столични училища дадоха предложения по новата Национална стратегия за детето"}
{"url": "http://www.cross.bg/dimov-sreda-okolnata-1585909.html", "text": "/КРОСС/ Министърът на околната среда и водите Нено Димов представи пред Съвета по околна среда на ЕС в Люксембург информационна нота от името на българската, полската и словашката делегации за необходимостта от приемане на мерки на ниво ЕС за справяне със замърсяването на въздуха от очаквания внос на употребявани автомобили от страни членки с висок стандарт към държави с по-ниска покупателна способност на населението след забраната за използването на такива автомобили в някои европейски градове.Инициативата за предприемане на мерки на европейско ниво по този проблем, освен от съвносителите Полша и Словакия беше подкрепена от Кипър, Латвия, Литва, Люксембург, Румъния и Унгария, съобщиха от пресцентъра на ведомството по околната среда и водите.Нено Димов, министър на околната среда и водите: Темата за двойните стандарти беше широко обсъждана през последните месеци. В първоначалния си обхват тя се отнасяше само до качеството и стандартите на хранителните продукти. Притеснение буди обстоятелството, че този подход намира отражение и в други области, които също имат пряко отношение както към здравето хората, така и към околната среда.Министър Димов посочи, че все по-голям брой градове в Западна Европа въвеждат забрани за движение на дизелови автомобили поради завишените им вредни емисии. В резултат вече е факт напливът на употребявани автомобили от държави членки с високи средни доходи на глава от населението към такива с ниски. Това създава риска и от т.нар. \"вътрешно изтичане на въглерод\" в рамките на транспортния сектор на Съюза, подчерта министър Димов.Проблемът не би могъл да бъде решен чрез директна забрана на вноса в съответната държава членка, защото това автоматично означава нарушаване на един от основните принципи, на които се гради Европейският съюз – свободното движение на стоки. Това от своя страна би подкопало вътрешния пазар като фундамент за ЕС, обясни министър Димов.Според него прагматичният подход изисква онзи, който изкривява пазара, да поеме отговорността за това. Това означава държавите, които въвеждат подобни забрани, да не могат да \"изнасят\" коли, които не отговарят на определени стандарти. За да бъде работеща, тази отговорност трябва да бъде закрепена на наднационално, европейско ниво, защото касае целия ЕС, призова Нено Димов.Нено Димов, министър на околната среда и водите: За постигането на правна сигурност и предвидимост е необходима по-голяма яснота и категоричност с оглед защита от вноса на автомобили втора употреба, в унисон с правилата на вътрешния пазар, и с цел по-голяма защита на здравето на гражданите на Европейския съюз и на околната среда.Министър Димов обясни, че именно затова, съвместно с Полша и Словакия България иска да привлече вниманието към сериозността на проблема и към необходимостта да бъдат обсъдени и предприети мерки, в т.ч. и законодателни, за справяне с проблема на европейско ниво.", "date": "2018.10.10", "title": "8 държави подкрепиха България срещу притока на употребявани коли"}
{"url": "http://www.cross.bg/arhiv-izvestni-dokymenti-1585908.html", "text": "/КРОСС/ Държавният архив в Плевен отбелязва своя професионален празник - 10 октомври, с инициативата „Ден на отворените врати“. Изложба показва оригинални архивни документи – дарения, направени на архива от известни личности на града.В Деня на отворените врати активно се включват възпитаниците на Професионална гимназия по туризъм „Алеко Константинов”, които се обучават за екскурзоводи, каза Маринела Йорданова – началник на отдел „Държавен архив”. Те ще представят плевенския архив в светлината на една от културните институции в града.В подредената изложба могат да се видят документи и снимки на известни личности като Никола Бошнаков – дългогодишен директор на Военноисторическите къщи-музеи, на свещеник Георги Маринов, на архитектите Кирил Русков, Михаил Караязов и Иван Стефанов.", "date": "2018.10.10", "title": "Държавният архив в Плевен отбелязва своя професионален празник"}
{"url": "http://www.cross.bg/hemodializni-sredstvata-remont-1585907.html", "text": "/КРОСС/ Министерство на здравеопазването предоставя на 29 държавни лечебни заведения близо 5 милиона лв. за ремонт и закупуване на хемодиализна техника и оборудване, от общо 8 милиона лв., които правителството отпусна. Средставата ще бъдат използвани за ремонт на хемодиализни отделения, закупуване на хемодиализни апарати, легла за хемодиализа и водоочистващи системи.Обновяването на хемодиализната мрежа в страната е основен приоритет при разпределението на средствата, които здравното министерството получи в края на септември, информира БГНЕС.Разпределението на средствата е съобразено с отправените от болниците искания за инвестиции в ремонти и преоборудване на хемодиализни структури на многопрофилни лечебни заведения на територията на градовете: Сливен, Пазарджик, Перник, Хасково, Шумен, Габрово, Видин, Търговище, Варна, Русе, Кюстендил, Враца, Ловеч, Разград, Ямбол, Кърджали, Бургас, Велико Търново, Смолян, Стара Загора, Силистра, Благоевград, Добрич, Монтана Пловдив и София.", "date": "2018.10.10", "title": "Дават 5 милиона лева за обновяване на хемодиализната мрежа у нас"}
{"url": "http://www.cross.bg/nankov-depytat-nikolaii-1585910.html", "text": "/КРОСС/ Парламентът прекрати пълномощията на Николай Нанков като депутат след подадената от него оставка. До този момент е ясно, че той е поискал освобождаването си по лични причини, но от опозицията настояха подробно да обоснове желанието си да напусне парламента, съобщава БНТ.\"Искаме да разберем какви са причините. Ако са лични причини, би било хубаво г-н Нанков да бъде тук, защото трябва да се отговори на някои въпроси. Отговаря ли на истината твърдението, че подалият оставка като министър Нанков, в момента депутат, ще бъде върнат в правителството като заместник-министър на регионалното развитие и благоустройството? Искаме отговор от самия него\", настоя народният представител от БСП Драгомир Стойнев.Подкрепа за Николай Нанков изразиха от парламентарната група на ГЕРБ. \"Заставаме твърдо зад един човек, зад който застана и всяка една професионална общност, както от строителния бранш, така също и от Сдружението на общините\", припомни Цветан Цветанов. Той се обърна към БСП с призив да подкрепят експертизата на Нанков. \"Той ще бъде с отворена врата към всеки един кмет, независимо от неговата политическа принадлежност\", увери Цветанов.Бившият министър на регионалното развитие и благоустройството се върна в Народното събрание като депутат от групата на ГЕРБ, след като освободи министерския пост заради тежката катастрофа край Своге, отнела живота на 20 души. Поста му наследи доскорошният народен представител от партията Петя Аврамова, а заради катастрофата заедно с Нанков си тръгнаха министрите на вътрешните работи и транспорта Валентин Радев и Ивайло Московски.", "date": "2018.10.10", "title": "Парламентът освободи Николай Нанков като депутат"}
{"url": "http://www.cross.bg/nankov-psevdo-zam-ministur-1585913.html", "text": "/КРОСС/ „Г-н Цветанов, Вие ли сте министър- председател  на България? Вие ли назначавате зам.-министрите, защото вие на практика го напарвахте от парламетарната трибуна с Николай Нанков, казахте и кои кметове ще приема в кабинета си“. С тези думи се обърна зам.-председателят на ПГ на „БСП за България“ Георги Свиленски към председателя на ПГ на ГЕРБ. „Аз мисля, че министър-председателят е друг и се казва Бойко Борисов и Вие все още не сте заели този пост. Недейте да кадрувате в кабинета на г-н Борисов“, призова социалистът.Георги Свиленски припомни, че преди няколко месеца, парламентът е гласувал оставката на депутата Делян Добрев. „Вие не го освободихте с мотив за експертните му качества. Нанков по-слаб експерт ли е от Добрев, че искате сега да го освободите?“, попита Георги Свиленски  Той подчерта, че когато е станал инцидентът на Своге, Нанков не е знаел как се поема отговорност.  „Първата му реакция беше, че не е сигурен дали политическата отговорност се поема с оставка. А как се поема, г-н Нанков?“, попита зам.-председателя на ПГ на левицата „Няма как да подминем оставката на Николай Нанков и да не поискаме да знаем причината. Ако има лични причини, той трябваше да е тук и да отговори на въпросите – отговаря ли на истината твърдението, че подалият оставка бивш министър на регионалното развитие и благоустройството Нанков ще бъде върнат в правителството като зам.-министър в същото министерство“. Това заяви зам.-председателят на ПГ на „БСП за България“ Драгомир Стойнев.  Той попита- ако днес бъде подписана заповед за назначаването му за зам.-министър, как това действие отговаря на поетата политическа и морална отговорност  с оставката му заради смъртта на 20 български граждани, загинали при тежка катастрофа и заради лошата инфраструктура. „Политически лоялният депутат Нанков обаче подава оставка, за да се върне на същото място, но като зам.-министър с ресор, разпределящ милиарди за инфраструктурно строителство. Това ли са фактите?“, попита Стойнев. По думите му, ако отговорът е- да, това означава, че зад тях стои брутално и безсрамно лицемерие, гавра с морала и една желязна машина за много пари и власт, разпределяни под формата на  инфраструктурни проекти.  „Г-н Нанков, Вие в крайна сметка, морален ли сте или сте лоялен? Стоящите на банките в дясната част на залата депутати – Вас кой ви избра, народът или ГЕРБ? Как ще погледнете народа в очите утре , след маньовъра с оставката? Някой от вас ще пита ли Нанков- къде отива?“, попита зам.-председателят на ПГ на левицата. По думите му, ако Нанков стане зам.-министър, тогава управляващите са псевдо морални, правят псевдо политика и превръщат България в псевдо държава.   „Нито корупцията обаче е псевдо, нито бедността, нито провалената здравна система.  Срещу вас стои един огромен обществен вот, заради псевдо морала, псевдо политиката, псевдо реформите и кражбата на доверие на българите. Този вот е обречен да бъде успешен“, заключи Драгомир Стойнев. ", "date": "2018.10.10", "title": "Георги Свиленски към Цветанов: Вие ли сте министър-председател или Борисов? "}
{"url": "http://www.cross.bg/ereliiiski-godini-prisudata-1585912.html", "text": "/КРОСС/ Бившият полицай Никола Ерелийски, който през 2009 г. със 124 км/ ч се вряза в таксиметров автомобил и уби водача му, обжалва присъдата си „лишаване от свобода”, защото била минала давността на престъплението.Никола Ерелийски избяга от българското правосъдие и се укрива в продължение на 8 години в чужбина.Днес той беше доведен в съдебната зала в Пловдивския съд, където стана ясно, че е избягал в чужбина няколко часа след обявяване на присъдата през 2010 г., когато е осъден на 2 години ефективно.В нощта преди пътния инцидент Ерелийски е изпил цяла бутилка уиски, разказа пред bTV адвокатът на очерненото семейство.Ерелийски е задържан август месец тази година във Великобритания, осем години след бягството му. Той обжалва престоя си в затвора, тъй като на 22 септември 2018 г изтича давностният срок на престъплението му. Братът на убития Радостин Николов заяви, че очаква убиеца да си излежи присъдата: „Децата на брат ми не помнят баща си. Малката беше на 2 години, когато той почина”, заяви той.", "date": "2018.10.10", "title": "Полицай, блъснал човек и избягал, поиска свобода "}
{"url": "http://www.cross.bg/nyama-kmetut-obshtina-1585906.html", "text": "/КРОСС/ Над 200 кметове у нас организират мълчалив протест. Те искат по-голяма финансова независимост за малките населени места., категоричен беше Румен Стоянов - кмет на Калофер, където се събраха протестиращите. Той заяви, че като кмет няма допирни точки до средставата и до начина, по който се разпределят. По негови думи няма достатъчно финансиране за ремонт на улици и паметници. , оплака се кметът на село Осетеново, община Павел Баня.За всяка нужда на кметството те са длъжни да пишат докладни в голямата община. Те заявиха, че ако исканията им не бъдат удовлетворени, ще протестират в София на 10 ноември.", "date": "2018.10.10", "title": "Кметове се вдигат на протест "}
{"url": "http://www.cross.bg/borisov-izrazi-otnoshenie-1585914.html", "text": "/КРОСС/ Премиерът Бойко Борисов покани всички посланици в МС, за да изрази пред тях недоволството си от негативните коментари от чужди политици и медии към България по отношение на убийството на Виктория Маринова.Председателят на групата на ЕНП в Европарламента – Манфред  Вебер, например написа в Туитър, че е шокиран от убийството и че това е третото убийство на журналист в ЕС за година след Малта и ЕС.По отношение на Вебер, който е основен претендент за поста на Юнкер за председател на ЕК след изборите догодина, има спекулации, че Борисов ще откаже подкрепа за него. Днес Борисов обяви, че ще си промени отношението към ЕНП.Посолстовото на САЩ също изрази позиция, в която предложи помощ и изрази, че е в шок.Срещата ще се проведе в сградата на Министерския съвет. На нея ще присъстват и главния прокурор Сотир Цацаров и министъра на вътрешните работи Младен Маринов.", "date": "2018.10.10", "title": "Борисов покани всички посланици в МС "}
{"url": "http://www.cross.bg/kotki-sobstvenitzite-zhivotni-1585915.html", "text": "/КРОСС/ Три проституки в Одрин подадоха жалба срещу собствениците на бордей, че са ги изхвърлили от \"трудовия им пост\" заради привързаност към бездомни котки. Те хранели повече от 30 улични животни в апартамент в рамките на комплекса на бордея. Построили са и колиба за бездомни котки и кучета в градината на основната сграда на публичния дом. Техните колеги се оплакали на собствениците на публичния дом, предаде БГНЕС. Нападателите само били глобени поради липсата на ефективни закони за защита на бездомните животни. Проституцията в Турция в официално регистрирани бордеи е законна.", "date": "2018.10.10", "title": "Турски проститутки съдят бордей, изгонили ги заради котки"}
{"url": "http://www.cross.bg/zdraveopazvaneto-mihaiilov-sistemata-1585900.html", "text": "/КРОСС/ \"С предлаганата \"реформа\" в здравеопазването не става дума за промени в управлението и същността на сектора, защото през последните години здравеопазването се овъртя около понятията: търговски дружества и клинични пътеки, които в този си вид, нямат място в системата\". Това каза народният представител от ПГ на \"БСП за България\" проф. Георги Михайлов пред БНР. Той добави, че пациентът се е оказал в периферията на здравеопазването и всички частни и държавни болници са се устремили към печалбата. Народният представител каза още, че всичко това се е превърнало в една безобразна история, която е нарушила баланса между болнична и доболнична помощ. \"Световната здравна организация каза, че в цял свят болниците намаляват, а в България се увеличават, броят на хоспитализациите също се увеличава на годишна база, въпреки че населението намалява. Тези факти показват колко болна е здравната система и на този фон да ни се предлага дълъг разговор, когато тя е пред рухване и се нуждае от спешни мерки. Това е меко казано неприемливо\", заяви проф. Михайлов.\"Ние, от БСП, предлагаме системата на здравеопазването да влезе в синхрон с тази, на целия ЕС. Пациентът трябва да бъде върнат в центъра на системата на здравеопазването и да бъде обгрижван по начин, по който е нужен\", каза още Георги Михайлов. Той заяви, че трябва да се прекрати и практиката болниците да бъдат търговски дружества, както и заплащането на дейността им по клиничните пътеки, които създават тотален хаос.", "date": "2018.10.10", "title": "Георги Михайлов: Пациентът трябва да бъде върнат в центъра на системата на здравеопазването"}
{"url": "http://www.cross.bg/maksimov-dymi-negovi-1585903.html", "text": "/КРОСС/ Бившият съпруг на убитата журналистка Виктория Маринова и собственик на телевизията, в която е работила тя, говори пред камера за първи път след убийството. , заяви Свилен Максимов.По негови думи случаят е нелепа случайност. Той заяви, че не е очаквал такъв международен отзвук на случилото се и благодари на всички, които оказаха подкрепа. , добави още Максимов.За последен път бившият съпруг на убитата е разговарял с нея сутринта преди смъртта й. След това е получил обаждане от майката на Виктория, че тя не е отишла да вземе детето им, което е породило притеснения. , категоричен беше собственикът на русенската телевизия.Максимов добави, че е било организирано гражданско претърсване, но от полицията са помолили то да бъде прекратено, за да не попречи на разследването. По негови думи са открити няколко записа, на които се вижда бягащ човек. На горещата линия в Русе също са подадени множество сигнали.", "date": "2018.10.10", "title": "Бившият мъж на Виктория: Мисля, че в един момент бях заподозрян"}
{"url": "http://www.cross.bg/kvartet-sofiya-sezon-1585896.html", "text": "/КРОСС/ С две отличия за предходния сезон (Националната награда \"Златен квартет\" и наградата за принос към българската култура \"Златно перо\"), днес, 10 октомври, \"София квартет\" влиза с летящ старт в новия сезон. Смях, танци, неочаквани обрати - това е \"София квартет\". Елитарна музика, висок стил - отново е \"София квартет\".Четиримата нестандартни музиканти от състава към Софийската филхармония са разделили програмата за новия си сезон в два цикъла: \"София квартет класик\" и \"София квартет лайт\".\"София квартет класик\" е за публика от познавачи и ценители на камерното изкуство. Програмата включва 4 концерта и се нарича \"класика в жанра\". Бетовен, Брамс, Моцарт, Стравински, Менделсон и Пеков са композиторите, чиито произведения ще звучат в четирите концерта. Компания на сцената ще им правят Людмил Ангелов, Йосиф Радионов и Тодор Петров. На 28 ноември публиката ще слуша концерт с Тодор Петров; на 23 януари 2019 г. - концерт с участието на Людмил Ангелов, а на 19 февруари - с участието на Йосиф Радионов.Вторият цикъл \"София квартет лайт\" започва с изява, част от горещия проект на състава \"Концерти с дрескод\". Специални гости на коледното издание на 15 декември са децата от Детския филхармоничен хор. Дрескодът е с цвят шампанско, а шампанското е от квартета.Музикантите подготвят грандиозен шоу спектакъл за пролетното издание на проекта. За взривоопасната атмосфера на 4 април 2019 г. подсказва и дрескодът - Код: червено. Именно тогава доайенът на състава, известният виолист Валентин Геров ще отпразнува своята 60-годишнина. Джаз триото \"JP3\" (Живко Петров, Веселин Веселинов-Еко, Димитър Семов) и артисти от шоубизнеса ще бъдат на сцената заедно с квартета. \"София квартет лайт\" ще зарадва публиката и със съвместни изяви със Станимир Тодоров - на 11 май, и с Димитър Буров - на 29 юни.", "date": "2018.10.10", "title": "\"София квартет\" - музиката, която осмисля живота"}
{"url": "http://www.cross.bg/ikona-harmanli-sveta-1585899.html", "text": "/КРОСС/ Чудотворната икона на Пресвета Богородица “Скоропослушница” пристига днес в Харманли от град Ананиев, Украйна.Тя ще бъде посрещната от Старозагорският митрополит Киприан.Чудодейната икона ще бъде изложена за поклонение в  храм “Свети Иван Рилски” до утре, когато ще бъде отслужена Света Божествена Литургия. Иконата е изписана на Света гора, Атон през 1893 г. в манастира “Св. Вмчк Пантелеймон”.", "date": "2018.10.10", "title": "Чудотворната икона на Богородица “Скоропослушница” пристига в Харманли"}
{"url": "http://www.cross.bg/ybiiistvoto-krasimirov-zadurzhan-1585898.html", "text": "/КРОСС/ 21-годишният Северин Красимиров е задържан за убийството на журналистката Виктория Маринова. Това обяви на извънреден брифинг в Министерския съвет вътрешният министър .Той потвърди, че Красимиров е задържан късно снощи в Германия от местната полиция.Тялото на 30-годишната журналистка беше открито в събота – 6 октомври, на крайбрежната алея в Русе. Била е убита по особено жесток начин, като преди това е била изнасилена.„До момента не се изключва нито една версия за убийството – от личния живот до професионалната й дейност. Започната е проверка на всички факти и обстоятелства. Изготвен е списък на лица от криминалния контингент, извършен е оглед, назначени са съответните експертизи”, уточни Маринов.Северин Красимиров има криминална регистрация за кражба на цветни метали.Иззети са веществени доказателства, свързващи лицето с убийството, обяви главният прокурор Сотир Цацаров.", "date": "2018.10.10", "title": "За убийството на Виктория Маринова е задържан 21-годишният Северин Красимиров"}
{"url": "http://www.cross.bg/politicheska-anton-pravite-1585901.html", "text": "/КРОСС/ Когато като политическа сила решавате да поемате политическа отговорност за нещо, което се е случило в държавата, като приемате оставките на трима министри, единият го правите шеф на банка, другият зам.-министър, а третият гл. секретар на МВР го правите министър.Това е отговорност в най-вулгарния мафиотски тип. Това каза зам.-председателят на ПГ на БСП Антон Кутев преди гласуването на оставката на Николай Нанков като депутат, предаде  Агенция „Фокус\". ", "date": "2018.10.10", "title": "Антон Кутев: ГЕРБ правят промени от мафиотски тип"}
{"url": "http://www.cross.bg/yakytsk-pistata-grad-1585897.html", "text": "/КРОСС/ Самолет е излязъл от пистата при кацане в руския град Якутск, има ранени, предава Интерфакс,цитиран от Фокус.Четирима души са потърсили помощ в здравния център на летището.\"Почти всички, които са дошли в центъра, са имали главоболие и кръвонасядания. Мозъчно сътресение и закрити травми на главата не са изключени. Всички, които имат оплаквания предстои да бъдат прегледани в болница\", зяаявиха медиците от летището.След кацането в Якутск, самолет Сухой Суперджет, изпълняващ полет от Улан-Уде, излезе от пистата, като преди това той е счупил предния колесник. Предполага се, че причината за инцидента е заледяване на пистата.Във връзка с инцидента летището \"Якутск\" беше затворено, най-близките полети бяха пренасочени към алтернативното летище в град Нерюнгри. ", "date": "2018.10.10", "title": "Самолет е излязъл от пистата при кацане в руския град Якутск, има ранени"}
{"url": "http://www.cross.bg/balchik-stroezh-tzentura-1585902.html", "text": "/КРОСС/ За поредица нарушения при строеж в атрактивната туристическа част на Балчик сигнализираха зрители на bTV. В съседство с имота им се строи 7-етажна сграда.За строежа в центъра на Балчик има разрешение за 5 етажа, а на практика ще се строят 7. Строежът нанася поражения на съседните сгради.Сградите в центъра на Балчик са ниско строителство, защото такава е градската среда, а освен това в района има и свлачище.„Нашата къща увисна във въздуха в продължение на 8 дена”, разказват съседи. По думит им стените на къщата им се напукват, теренът се движи и пукнатитните се увеличават, твърдят те.Строежът е спрян, ДНСК подготвя документи, за да сезира прокуратурата.", "date": "2018.10.10", "title": "Опасен строеж застрашава сгради в Балчик"}
{"url": "http://www.cross.bg/osigyritelen-stranata-dohod-1585904.html", "text": "/КРОСС/ Националният осигурителен институт обявява, че размерът на средния осигурителен доход за страната за месец август 2018 г. е 873,75 лв. Средномесечният осигурителен доход за страната за периода от 01.09.2017 г. до 31.08.2018 г. е 867,37 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец септември 2018 г., съгласно чл. 70, ал. 2 от Кодекса за социално осигуряване.", "date": "2018.10.10", "title": "Средният осигурителен доход за страната за август 2018 г. е 873,75 лева"}
{"url": "http://www.cross.bg/raiioni-nikolova-denitza-1585905.html", "text": "/КРОСС/ Административните райони няма да се променят, новите райони ще служат за отчитане на целите на Евростат – те са статистически райони. Това обясни зам.-министърът на регионалното развитие Деница Николова в предаването „Тази сутрин” по bTV по повод проекта за промени в Закона за регионалното развитие, според които страната се разделя на  четири района – Дунавски, Черноморски, Югозападен и Тракийско-Родопски.Основният параметър при районирането е населението, защото статистическите райони, съгласно изискванията на ЕК, трябва да обхващат определен брой население, обясни още Деица Николова.По думите й деленето на страната е направено и на географски принцип, и е обвързано с историческите характеристики и природните особености на районите. „Този модел дава възможност за провеждане на дългосрона и балансирана регионална политика”, отбеляза зам.-министър Деница Николова.", "date": "2018.10.10", "title": "Деница Николова: Новите райони ще са статистически"}
{"url": "http://www.cross.bg/obshtopraktikyvashtite-lekari-natzionalnoto-1585891.html", "text": "/КРОСС/ На 10.10.2018 г. (сряда), от 14,00 ч.,  на  бул. \"Н. Вапцаров\" № 17-21, ет. 2, ап. 5, председателят на БСП Корнелия Нинова, депутати от здравната комисия в парламента, ръководството на ПГ на \"БСП за България\" и членове на ИБ на БСП ще се срещнат с представители на Националното сдружение на общопрактикуващите лекари.", "date": "2018.10.10", "title": "Корнелия Нинова се среща със представители на Националното сдружение на общопрактикуващите лекари"}
{"url": "http://www.cross.bg/nankov-ostavkata-nikolaii-1585890.html", "text": "/КРОСС/ В първото за седмицата пленарно заседание . Като настоящ депутат от ГЕРБ той пожела парламентът да прекрати пълномощията му на народен представител.Мотивите за оставката му не са ясни. Още като подаде оставка като министър на регионалното развитие името на Нанков се спрягаше за зам.-министър във ведомството. Оставката ще му позволи да заеме пост.", "date": "2018.10.10", "title": "Депутатите гласуват оставката на Николай Нанков"}
{"url": "http://www.cross.bg/reklama-operata-protestiraha-1585889.html", "text": "/КРОСС/ Стотици австралийци протестираха със запалени фенерчета пред операта в Сидни. Целта на акцията беше лъчите да осуетят светлинна реклама на известно конно надбягване върху фасадата на сградата.Спорната реклама предизвика масово обществено недоволство. Мнозина не са съгласи фасадата на един от символите на Австралия да бъде използвана за реклама на хазарт.Премиерът на страната Скот Морисън, който е бивш директор на „Tourism Australia” обаче смята, че рекламата ще бъде гледана в цял свят.Фасадата на операта е била използвана за промотиране на спортни събития, като Световната купа по ръгби, но не и за комерсиална реклама, отбелязва Ройтерс.", "date": "2018.10.10", "title": "Хиляди протестираха срещу билборд върху операта в Сидни"}
{"url": "http://www.cross.bg/sofiya-vitinya-prohoda-1585886.html", "text": "/КРОСС/ Днес всички товарни автомобили над 12 тона, пътуващи за Северна България, ще преминават през Искърското дефиле, съобщава агенцията \"Пътна инфраструктура\". Ще се ограничи преминаването по пътя Ботевград - София през прохода \"Витиня\" поради неотложно обрушване на скат и укрепване на подпорни стени.  ", "date": "2018.10.10", "title": "Ограничават преминаването по пътя Ботевград - София през прохода \"Витиня\""}
{"url": "http://www.cross.bg/dryg-streletza-chasten-1585884.html", "text": "/КРОСС/ Дядото на момчето, което беше , докато двамата събирали дърва, твърди, че е виждал стрелеца и друг път, когато са ходили в имота. И друг път е имало конфликт с обвинения за убийството, посочи още дядото.Стрелецът беше задържан още вчера, той е криминално проявен с условна присъда за наркотици. Претърсен е автомобилана заподозрения, иззет е газов пистолет, все още не е ясно дали това е оръжието на стрелбата.Дядото каза, че трагедията се е разиграла пред очите му. По думите му внукът му Гошко е паднал след изстрела и е починал на място. „Чух изстрел и детето падна в каручката. Конят се изплаши и побягна, аз го спрях. Бях в шок и затова не казах, че съм видял мъжът, който стреля. Видях стрелеца, той се целеше и в мен. Виждал съм го и друг път в гората и пак ни е заплашвал. Преди време заплашваше да убие и друг с тръба“, разказа роднината на момчето.На въпрос защо влизате в частен имот, дядото каза, че са отишли да косят трева за конете, но не и за дърва, каквато информация се появи вчера. В този момент идва собственикът и ги пита какво правят в частен имот.Хората от ромския квартал „Огоста” в Монтана настояват за справедлив процес. След инцидента в квартала имаше напрежение. ", "date": "2018.10.10", "title": "Дядото на убитото момче в Монтана: Видях стрелеца"}
{"url": "http://www.cross.bg/asansyorut-kurdzhali-po-kusno-1585883.html", "text": "/КРОСС/ Възрастен мъж пропадна в асансьорна шахта и загина на място. Инцидентът е станал в блок в Кърджали,  след като 72-годишният пенсионер опитал сам да се измъкне от заседналия асансьор, съобщава bTV.В 4 следобед в събота жители на блока подават сигнал до техника, че асансьорът не работи.Първоначално не се свързали с него, но по-късно успели и той обяснил, че има работа и ще ги посети малко по-късно.Три часа по-късно хора от блока пак звънят на техника, за да съобщят за инцидента с възрастния мъж.Преди да полети в шахтата, 72-годишният мъж взима асансьора от шестия етаж, но между четвъртия и петия засяда в него. 40-годишният асансьорът няма авариен паник бутон, а мъжът няма телефон. И предприема рисковия ход да се измъкне сам.Смъртта на мъжа се разследва от прокуратурата в Кърджали. Назначена е техническа експертиза, която ще покаже дали асансьорът е бил опасен и има ли отговорни за инцидента.", "date": "2018.10.10", "title": "Мъж пропадна в асансьорна шахта и почина на място в Кърджали"}
{"url": "http://www.cross.bg/andreev-bulgarin-erel-1585892.html", "text": "/КРОСС/ Адриан Андреев се класира за четвъртфиналите на турнира по тенис на младежките олимпийски игри в Буенос Айрес (Аржентина). Поставеният под номер 6 българин победи турчина Янки Ерел с 6:3, 5:7, 6:3 за 2:20 часа.Ерел взе последните два гейма на втория сет и изравни резултата. В решаващата трета част Андреев изоставаше с 2:3, но спечели следващите четири гейма, а с това и срещата.17-годишният българин ще играе на четвъртфиналите срещу Филип Кристиан Жиану от Румъния.", "date": "2018.10.10", "title": "Андреев е четвъртфиналист на младежките олимпийски игри"}
{"url": "http://www.cross.bg/bezopasnost-putnata-neobhodimost-1585893.html", "text": "/КРОСС/ „Имаме много проблеми на пътя, но ние трябва да ги приоритизираме и поетапно да ги оправяме. Трябва да имаме ясна визия, държавна политика за развитие на пътната ни безопасност“. Това заяви в предаването „Преди всички“ Богдан Милчев от Института по пътна безопасност, който днес организира мащабен международен форум с участието на експерти от България и държави от ЕС, политици и граждани, на който за пореден път ще бъде поставен въпросът за това как да бъдат намалени жертвите и пострадалите на пътя.Милчев посочи, че на днешния форум ще бъдат дадени конкретни решения и предложения за създаване на изцяло нов модел за управление на пътната безопасност:„Надявам се, че днес ще сложим началото на промяната на модела за управление на пътната безопасност. Каквито и усилия да правим, при тази институционална организация сме стигнали дъното. Вече 8-ма година не можем да отлепим и постоянно тъпчем на едно място и всичко е дежа вю. Начинът, по който функционира системата позволява множеството отговорни институции за пътната безопасност да не си вършат работата и всеки един от тях да прехвърля отговорността на другия.В момента така е организирана дейността на пътната безопасност в България, че имаме 11 институции, които имат ангажименти в сферата на пътната безопасност, всяка една от тях сама себе си контролира, сама си поставя задачите, сама си поставя целите и те не функционират като една система с обща цел. Това е споделена отговорност – тя е споделена, но преди да бъде споделена, трябва да изградим веригата на отговорности. Затова днес ще представим най-добрите модели за управление на пътната безопасност“.Очакваме българското правителство да обяви и да разкаже своите конкретни намерения с конкретни срокове и ангажименти за начина, по който ще управлява пътната безопасност, каза Милчев и добави:„Имаме необходимост от една институция, която да събира информацията от всичките тези 11 институции, които имат отношение към пътната безопасност.Тази информация да се анализира безпристрастно, за да може когато анализът покаже несъответствие, да може да бъдат коригирани. Имаме необходимост от институция, която да носи общата отговорност. В България нямаме нито една институция, която да отговаря единствено и само за пътната безопасност. Мястото на тази институция трябва да бъде равно отдалечена от всичките 11 министерства и затова нейното място трябва да е в Министерския съвет. Това означава, че имаме необходимост да създадем една държавна агенция по пътна безопасност“.", "date": "2018.10.10", "title": "Богдан Милчев: Има необходимост от създаване на държавна агенция по пътна безопасност"}
{"url": "http://www.cross.bg/ychastuka-raiiona-dvete-1585895.html", "text": "/КРОСС/ Около 20 м е видимостта на АМ \"Тракия в района край Ихтиман. Трафикът в двете посоки е нормален, но пътните полицаи призовават шофьорите да преминават с повишено внимание през участъка с леко задимяване и мъгла.Продължават гасителните действия в района на сметището, като там от сутринта работят екипи пожарникари със 7 специализирани автомобила.Патрули на Пътна полиция са разположени в участъка и в двете посоки, движението се регулира и от пътна сигнализация за осигуряване на движението с намалена скорост.Припомняне, вчера движението по АМ \"Тракия\" беше преустановено и в двете посоки заради силно задимяване от сметището край Ихтиман.В района възникна и тежка верижна катастрофа между 5 автомобила и камион, при която пострадаха 5 души. Трима пострадаха сериозно и бяха настанени в столичните болници \"Св. Анна\" и ВМА.Малко по-късно магистралата бе пусната за движение. След това обаче властите отново затвориха участъка за преминаване.", "date": "2018.10.10", "title": "Намалена видимост на АМ \"Тракия\" до Ихтиман"}
{"url": "http://www.cross.bg/rysiya-aleksandur-novak-1585894.html", "text": "/КРОСС/ \"Северен поток 2\" ще бъде построен, дори ако САЩ наложат санкции срещу участниците в проекта, заяви руският енергиен министър Александър Новак, цитиран от РИА Новости.Газопроводът с общ капацитет  55 милиарда кубически метра годишно ще свързва  Русия  и Германия, като ще премине през икономическите морски зони на Финландия, Швеция и Дания. Завършването на тръбата е насрочено за края на 2019 г.Александър Новак коментира и неотдавнашното изявление на саудитския принц Бин Салманд, че очаква до 2030 г.  Русия да се оттегли от световния петролен пазар. По думите на руския министър, стратегията на страната предвижда производството на петрол да се запази на сегашното ниво и дори леко да се увеличи.Според експерти, Русия разполага с активни петролни запаси за 33 години производство, като много находища или не са проучени или чрез новите технологии в най-скоро време ще станат рентабилни за експлоатация.", "date": "2018.10.10", "title": "Александър Новак: Газопроводът \"Северен поток 2\" ще бъде построен"}
{"url": "http://www.cross.bg/hertzegovina-bosna-bord-1585880.html", "text": "/КРОСС/ Осем души са ранени след експлозия и пожар в петролна рафинерия в Босна и Херцеговина при тежък производствен инцидент.Инцидентът е станал в град Борд, в северната част на страната близо до хърватската граница.Пожарът в рафинерията бе потушен за няколко часа. Пострадалите са с леки наранявания, но ще останат в болница за наблюдение.Властите не дадоха подробности за причината за експлозията. Рафинерията в Борд е единственият нефтопреработвателен завод в Босна и Херцеговина.", "date": "2018.10.10", "title": "Взрив на петролна рафинерия в Босна и Херцеговина, осем са ранени"}
{"url": "http://www.cross.bg/bulgariya-grazhdanite-ministerski-1585888.html", "text": "/КРОСС/ Срам за българското марионетно-патриотично правителство!Алианс на гражданите за БългарияОБРЪЩЕНИЕУважаеми сънародници,Преди два дни Анна и майка и Татяна Кондратюк, живеещи в с. Гърмен, са получили документ от властите, от който е видно, че до един месец са длъжни да напуснат страната.                              От Агенцията за бежанци отказват среща на наши представители с ръководството на Агенцията, които могат да представят фактическата обстановка в Украйна и отказват да разгледат повторно молбата на Татяна Кондратюк за убежище. Въпреки документите, които представихме на Президент, Омбудсман, Министерски съвет на Р. България, чрез Агенцията за бежанците, положително решение по въпроса от страна на държавата няма.Обръщам се към всички вас, граждани на Р. България!Ще позволим ли чиновническото бездушие да изпрати на сигурна смърт това дете и една млада жена, социализирани, след като в страната незаконно влизат всякакви емигранти, за които убежище се дава от държавните власти? Детето учи в местното училище, а майката работи в Огняново и е коректен и добросъвестен гражданин.Гответе се за сериозни протести, които ние, гражданите, ще организираме пред Министерски съвет, за да ни чуят управляващите и отстранят тази несправедливост.Търпението ни е на изчерпване.Искаме справедливост и равнопоставеност!\n\t\t\t\t\t", "date": "2018.10.10", "title": "Гоним семейство обратно в Украйна (видео)"}
{"url": "http://www.cross.bg/pishe-godini-neravenstvoto-1585887.html", "text": "/КРОСС/  \"Стандарт\" цитира директора на Здравната каса д-р Дечо Дечев \"Неизбежно ще плащаме повече за здраве\". \"Дума\" информира, че общинските болници подкрепят идеи от програмата на БСП \"Визия за България\". Това е съобщила Корнелия Нинова след среща с лекарите. \"Единодушни сме, че здравната реформа ще натовари най-бедните\", заяви лидерът на социалистите на среща с журналисти.Нова апаратура във Военно-медицинската академия дава шанс за диагностика и лечение на онкозаболявания на белия дроб, пише \"Труд\". Всяка година у нас заболяват над 3 500 души. С модерния апарат ще се правят и лечебни процедури.Осем пъти е разликата между най-бедните и най-богатите у нас, пише \"24 часа\". В столицата се проведе дискусия за неравенството и бедността у нас под патронажа на президента Румен Радев. Той подчерта, че неравенството ражда корупция и престъпност. Според \"Стандарт\", президентът Радев е отправил, цитирам, \"бюджетен огън\" към премиера Борисов. Президентът иска депутатите да решават за какво ще се харчи излишъкът в хазната. Финансовият министър Горанов пък репликира със закона, пише още вестникът.\"Земя\" цитира на първа страница майките на деца с увреждания \"Борисов е виновен за липсата на реформи\". Темата на днешния брой на \"Труд\" е капитали. По данни на Института за пазарна икономика, преките чуждестранни инвестиции у нас от Съединените щати са над пет процента от инвестициите от чужбина за последните 28 години. Най-често те влизат в страната през други държави като Холандия например.\"В политиката се отваря вратата за нов спасител\", коментира, в интервю за \"Сега\", социологът Добромир Живков от агенция \"Маркет линкс\". Според него, българинът се превръща от гражданин в поданик. \"Сега\" предлага още един коментар, този път на проекта за Закон за вероизповеданията. Политиците правят кардинална грешка, като се опитват да възпрат крайните религиозни настроения със засилен държавен контрол над вероизповеданията, пише в коментара. \"Папата идва в София за Гергьовден\" е водещото заглавие на \"24 часа\". Това е 17 години след историческата визита на Йоан - Павел Втори, уточнява вестникът. Франциск ще посети също Македония и Румъния. ", "date": "2018.10.10", "title": "Преглед на печата"}
{"url": "http://www.cross.bg/yvrezhdaniya-detza-vchera-1585879.html", "text": "/КРОСС/ Въпреки сближаването на позициите с властта вчера родителите на деца с увреждания излизат на нов национален протест днес.Той е под надслов „Системата ни убива всички”, а исканията са насочени към чаканите и дискутирани от месеци законодателни промени.При последните разговори вчера майките на деца с увреждания и представителите на властта постигнаха напредък в исканията си.Двете страни се споразумяха за срокове, в които да се осъществи реформата.До момента са проведени 8 национални протеста.", "date": "2018.10.10", "title": "  Родителите на деца с увреждания отново излизат на национален протест"}
{"url": "http://www.cross.bg/pochistvat-golyam-petrolen-razliv-kraii-korsika-1585881.html", "text": "/КРОСС/ Край бреговете на Франция започна мащабна операция за почистване на голямо петно дизелово гориво. То изтече от кипърски контейнеровоз, след сблъсъка му с тунизийски ферибот.Двата плавателни съда се сблъскаха вчера през нощта близо до остров Корсика.При инцидента няма пострадали, но от пробойната в единия от корабите изтичат гориво и машинно масло. По него има и сериозни поражения по корпуса.Пристанищните власти разследват каква е причината за необичайния сблъсък в спокойно море, на 30 километра от брега.", "date": "2018.10.10", "title": "Почистват голям петролен разлив край Корсика"}
{"url": "http://www.cross.bg/tema-kraii-zhivo-1585885.html", "text": "/КРОСС/БНТ, „Сутрешен блок\"Тема: Разследването в Русе продължава: близо ли е развръзката?Тема: Димна завеса край Ихтиман - докога ще продължава проблемът със сметището?Тема: 100 хиляди лева глоба за изпълнителя на ремонта на \"Граф Игнатиев\" - как се редят плочките?Тема: Пореден теч на лични данни в мрежата - могат ли потребителите да защитят правата си?Тема: Специално за БНТ: Български лекар в екипа на нобеловите лауреати за медицина - кой е той?БТВ, \"Тази сутрин\"Тема: Кой е румънският гражданин, задържан за убийството на Виктория Маринова - пряко от Русе;Тема:Докога сметището край Ихтиман ще е причина за тежки катастрофи на магистралата?Тема: С колко ще ни глобяват ако пропуснем профилактичен преглед - позициите на семейните лекари и на пациентите;Тема: Какво ще бъде новото райониране на България? В студиото, Деница Николова, зам.-министър на регионалното развитие;Тема: Застреляха 17-годишен младеж, влязъл в чужд имот! Каква е версията на полицията и на близките на убития?Тема: Как ще бъдат съхранени хилядолетните разкопки край магистрала „Струма\" и кога ще е готово трасето - на живо от Благоевград;„Бардът на живота и любовта\" - Михаил Белчев за своя юбилеен концерт в НДКНова телевизия,  „Здравей  България\"Тема: Заподозрян или не? Кой е мъжът, който беше задържан за убийството на Вероника Маринова, а след това освободен? И има ли избягал от страната след престъплението?Тема: Говори бившият съпруг на убитата журналистка от Русе. На живо - какви са неговите версии за трагедията?Тема: Видимост нулева! Как горящо сметище предизвика поредна верижна катастрофа с пострадали и кой е отговорен?Тема: Разследват туристическа агенция за серия от измами! Говорят жертвите на схемите пред Вероника Димитрова.Тема: Строеж блокира коли в гаражи в Благоевград! Как се стигна до абсурда?Тема: Коя е най-скъпата беседка у нас и има ли полза от нея? Румен Бахов разказва.Тема: Кметове от цялата страна излизат на протест! Искат парите им да не зависят от големите общини.Тема: Скандали и футбол! Кои са претендентите за \"Златната топка\" и как някои от тях се озоваха на кориците на жълтите издания? На живо от Париж. ", "date": "2018.10.10", "title": "Теми и гости в ефира"}
{"url": "http://www.cross.bg/chasa-bulgariya-sofiyaot-1585875.html", "text": "/КРОСС/София.От 09.00 часа ще се проведе заседание на Народното събрание.***София.От 10.00 часа Министерски съвет ще проведе седмичното си заседание.***София.От 09.00 часа в зала „Средец\" на „София Хотел Балкан\" Комисията за противодействие на корупцията и за отнемане на незаконно придобитото имущество (КПКОНПИ) и Фондация „Конрад Аденауер\" организират конференция на тема „Антикорупционното образование - ефективен инструмент за превенция на корупцията\".***София.От 09.00 часа в Международното висше бизнес училище ще се проведе 2018 IPMA конференция: „Бъдещето на управлението на проекти - проектно лидерство, компетенции и култура. IPMA Agile сертификационен модел\".***София.От 09.00 часа по случай Световния ден на психичното здраве, Клиниката по психиатрия на УМБАЛ „Александровска\" организира Ден на отворените врати с демонстрация на арт терапии и обучения.***София.От 09.00 часа в Гранд хотел „София\" ще се проведе национална конференция на тема „Епилепсията - равни възможности\".***София.От 09.00 часа 4 състав на Специализирания наказателен съд ще гледа делото срещу Васил В., Велизар В. и др., обвинени в организиране и ръководене на организирана престъпна група.***София.От 09.00 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др., обвинени в организиране и ръководене на организирана престъпна група.***София. От 09.30 часа в зала „Мусала\" на хотел „Хилтън\" Заместник-министърът на регионалното развитие и благоустройството Деница Николова ще участва в международна конференция „Предстоящи, социални, пътни и железопътни инфраструктурни проекти 2018-2020 г.По-късно същия ден зам.-министър Николова ще отличи лауреатите в категория „Енергийна ефективност\" на конкурса „ЕКООБЩИНА\". Церемонията ще се състои от 17.00 часа във Френския културен институт (пл. „П. Славейков\" 3) в София.***София.От 09.30 часа в „Генератор\" Българската хранителна банка и Cargill България ще представят инициативата „Подай ръка на храната. Бизнесът среща хранителното банкиране\".***София.От 09.30 часа 14 състав на Специализирания наказателен съд ще гледа делото срещу Христоско В., обвинен в изнудване.***София.От 09.30 часа 8-и състав на Софийски градски съд ще заседава по делото срещу Николай Ненчев (чл. 282, ал. 3 НК).***София.От 09.45 часа 2 състав на Специализирания наказателен съд ще гледа делото срещу Огнян М., Георги И. и др., обвинени в организиране и ръководене на организирана престъпна група.***София.От 10.00 часа в Интер Експо Център ще бъде открит международният форум „Пътната безопасност - елемент от националната сигурност\", който се организира от Института за пътна безопасност.***София.От 10.00 часа 6 състав на Специализирания наказателен съд ще гледа делото срещу Даниел Б., Христо П. и др., обвинени в организиране и ръководене на организирана престъпна група.***София.От 10.00 часа 12 състав на Специализирания наказателен съд ще гледа делото срещу Владимир Т., Тодор Ст. и др., обвинени в организиране и ръководене на организирана престъпна група.***София.От 10.00 часа в Сargo-partner iLogistics Center ще се проведе пресконференция на тема „Развитие на логистичния бранш в България през погледа на Карго-партнер\".***София.От 10.30 часа 6 състав на Специализирания наказателен съд ще гледа делото срещу Мирослав Ч., производство за определяне на общо наказание по чл. 23-27 НК(кумулации - чл. 306, ал. 1, т. 1 НПК).***София.От 10.00 часа 12 състав на Специализирания наказателен съд ще гледа делото срещу Владимир Т., Тодор Ст. и др., обвинени в организиране и ръководене на организирана престъпна група.***София.От 11.00 часа в Аулата на Ректората Британският писател Иън Макюън ще бъде удостоен с почетното звание „доктор хонорис кауза\" на Софийския университет.***София.От 11.00 часа 17-и състав на Специализирания наказателен съд ще гледа делото срещу Виктор В., Росен А. и др., на които са повдигнати обвинения за организиране и ръководене на организирана престъпна група.***София.От 11.00 часа в Националния пресклуб на БТА ще се проведе пресконференция на Фондация „Има начин\" във връзка с началото на седмото издание на благотворителната кампания „Изплети топлина\".***София.От 11.30 часа 19-и състав на Специализирания наказателен съд ще гледа делото срещу Антон Х., Бойко Ф. и др., на които са повдигнати обвинения за организиране и ръководене на организирана престъпна група.***София.От 13.30 часа в заседателната зала в сградата на Висшия съдебен съвет ще се проведе седмичното заседание на Прокурорската колегия към ВСС.***София.От 13.30 часа 11-и състав на Специализирания наказателен съд ще гледа делото срещу Димитър В., на когото е повдигнато обвинение за изнудване.***София.От 13.30 часа 10-и състав на Специализирания наказателен съд ще заседава за определяне на общо наказание по чл. 23-27 НК на Стоян С.***София.От 14.00 часа 17-и състав на Специализирания наказателен съд ще гледа делото срещу Ангел П., Анатоли А. и др., обвинени в организиране и ръководене на организирана престъпна група.***София.От 14.00 часа 8-и състав на Специализирания наказателен съд ще гледа делото срещу Иво Д., Алиман Б. и др., обвинени в организиране и ръководене на организирана престъпна група.***София.От 15.00 часа 10-и състав на Специализирания наказателен съд ще заседава за определяне на общо наказание по чл. 23-27 НК на Петър К.***София.От 16.00 часа в изложбена зала „Архиви\" ще се проведе пресконференция на тема „Архив „Българска фотография\" - нова дигитална колекция на ДАА\", организирана от Държавна агенция „Архиви\" (ДАА). От 16.30 часа ще бъде открита изложбата „Художник на духа. 130 години от рождението на Борис Георгиев от Варна\".***София.От 17.00 часа в зала „Славейков\" във Френския институт в България ще се проведе тържествената церемония по връчване на наградите „Екообщина\" 2018 г. Събитието е организирано от Посолството на Франция в България, Министерството на околната среда и водите и Министерството на регионалното развитие и благоустройството.***София.От 17.30 часа пред Министерски съвет ще се състои Национален протест под наслов: „Системата ни УБИВА всички - отговорност на Бойко Борисов\".***София. От 18.00 часа в залата на Градския съвет на БСП Литературен салон „Леге 10\" организира вечер, посветена на незавършения политически роман на Христо Ботев „Да драснем кибрита на въстанието\".***София.От 18.30 часа в Литературен клуб „Перото\" ще бъде представена книгата на Атанас Скатов „Над 8000 метра. Гашербрум. Красивата планина\".***София.От 19.00 часа в зала 1 на НДК ще бъде открито четвъртото издание на CineLibri.***София.От 19.30 часа в JOY Station на ул. „Академик Стефан Младенов\" №3 ще се проведе официалната церемония по награждаването на най-добрите маркетингови стратегии и студентски проекти за 2018 година.***Алфатар. От 18.00 часа народните представители от ПГ на „БСП за България\" Дора Янкова и Николай Цонков ще се срещнат с хората в ресторант \"Добруджанска къща\", за да обсъдят „Визия за България\".***Благоевград.От 10.30 часа в Югозападен университет „Неофит Рилски\" ще се проведе Регионален форум на тема „Особености на българската културна традиция и културното многообразие на Европа\".***Благоевград.От 10.30 часа в двора на ОДМВР-Благоевград старши комисар Николай Хаджиев ще връчи ключовете на 19 нови служебни автомобила.***Благоевград. От 18.00 часа народните представители от ПГ на „БСП за България\" Петър Витанов, Тома Томов, Николай Бошкилов и Богдан Боцев ще се срещнат с граждани в залата на Историческия музей, за да обсъдят „Визия за България\".***Борово./с. Обретеник. От 17.15 часа народните представители от ПГ на „БСП за България\" Димитър Георгиев, проф. Анелия Клисарова, Георги Стоилов и Йордан Младенов ще се срещнат с представители на Земеделската кооперация в „Малък салон\" на читалището, за да обсъдят „Визия за България\".***Бургас.От 10.00 часа в Културен Център „Морско казино\" ще бъде представена книгата „Иновативни практики за пълноценно включване на глухите и слабочуващите хора в българското общество\".***Бургас.От 11.00 часа в Заседателната зала на Общината ще се проведе пресконференция по повод събитието е свързано със започване на изпълнението на проект: „Развитие на нови интегрирани услуги в Център за комплексна подкрепа на лица с увреждания на територията на община Бургас. Пресконференцията ще открие Лорис Мануелян, зам.-кмет с направление „Здравеопазване, социални дейности и спорт\", като ще бъде представена информация за предвидените дейности и заложените резултати, които ще бъдат постигнати в рамките на проекта.***Бургас.От 14.00 часа в Районен съд - Бургас ще проведе разпоредително заседание по дело за кражба на мотоциклет, по което подсъдим е Симеон С. („Малката Рижа\").***Бургас.От 16.30 часа в зала „Парк „Арена ОЗК\" Михаела Маринова ще пее за старта на Burgas Swimming open.***Бургас.От 18.00 часа в Дома на писателя ще се проведе литературна вечер „Намерени в превода\". Събитието се провежда в рамките на тазгодишното издание на Есенните литературни празници.***Варна.От 09.30 часа в Двореца на културата и спорта ще се проведе Международна трудова борса „Европейски ден на труда\".***Велики Преслав./ с. Златар.От 14.00 часа в сградата на кметството началникът на РУ- Шумен гл. инсп. Илиян Николов ще се срещне с жители на селото.***Велико Търново.От 10.00 часа в Регионалния пресклуб на БТА Община Велико Търново организира начална пресконференция по проект „Изграждане на комплекс от социални услуги за деца\".***Велико Търново.От 11.00 часа в голяма зала на Община Велико Търново ще се проведе информационна среща за предстоящото учредяване на Организация за управление на Старопланински туристически район, чийто център ще е Велико Търново.***Велико Търново.От 11.40 часа в Двореца на културата и спорта „Васил Левски\" ще започне финалът на детския футболен турнир за Купата на M&BM.***Велико Търново.От 17.30 часа в ПГ по туризъм „Д-р Васил Берон\" ще започнат занимания, посветени на Нощта на прилепите.*** Велико Търново. От 19.00 часа на Стадион „Ивайло\" ще се проведат Масови безплатни тренировки - есен 2018.***Велинград.От 14.00 часа в хотел „Св. Спас\" заместник-министърът на образованието и науката Деница Сачева ще открие Национална научно-практическа конференция на тема „Добри педагогически практики в областта на образователната интеграция на деца и ученици от етническите малцинства\".***Видин.От 17.00 часа заместник-кметът на Община Видин Венци Пасков ще присъства в Държавен архив - Видин на откриването на изложбата „В изгнание\", посветена на Деня на българските архивисти.***Враца. От 11.00 часа народните представители от ПГ на „БСП за България\" Николай Иванов и Иван Генов ще се срещнат с актива на Движението на ветераните от Северозападния регион в Областния съвет на БСП, за да обсъдят „Визия за България\".***Главиница. От 18.00 часа народните представители от ПГ на „БСП за България\" Крум Зарков и Валентин Ламбев ще се срещнат с хората в залата на Общинския съвет, за да обсъдят „Визия за България\".***Глоджево. От 14.30 часа народните представители от ПГ на „БСП за България\" Димитър Георгиев, проф. Анелия Клисарова, Георги Стоилов и Йордан Младенов ще се срещнат с директори на училища и преподаватели в училище „Христо Ботев\" на ул. „Димитър Благоев\" 38, за да обсъдят „Визия за България\".***Две могили. От 18.00 часа народните представители от ПГ на „БСП за България\" Манол Генов и Лало Кирилов ще се срещнат с гражданите в Клуба на интелектуалеца на ул. „Кирил и Методий\" 14, за да обсъдят „Визия за България\".***Димитровград.От 11.00 часа в заседателната зала на Община Димитровград представители на екипа на „Тракия Тех\" и социологическа агенция „Ноема\" ще дадат пресконференция във връзка с издаването нов бизнес пътеводител на града.***Добрич.От 18.00 часа в Художествена галерия - Добрич ще се проведе среща-разговор с представители на Българския ПЕН-център - Бойко Ламбовски - поет, белетрист, преводач, Георги Константинов - поет, Деян Енев - белетрист, и Хайри Хамдан - поет и преводач.***Дулово. От 18.00 часа народните представители от ПГ на „БСП за България\" Атон Кутев, Кольо Милев и Димитър Стоянов се срещат с гражданите в залата на общината, за да обсъдят „Визия за България\".***Завет. От 17.00 часа народните представители от ПГ на „БСП за България\" Димитър Данчев, Даниел Йорданов, Виолета Желева и Иван Димов Иванов ще се срещнат с партийния актив и граждани в клуба на БСП, за да обсъдят „Визия за България\".***Кайнарджа. От 18.00 часа народните представители от ПГ на „БСП за България\" Христо Проданов, Георги Гьоков и Донка Симеонова ще се срещат с хората в читалището на селото.***Каварна.От 10.30 часа в спортния салон на ДГ „Радост\" ще се състои церемония, на която носителят на 4 олимпийски медала и многократен световен шампион - гимнастикът Йордан Йовчев и кметът на Община Каварна Нина Ставрева ще представят дарение от 14 шведски стени за спортна зала „Олимпиада\", Професионална земеделска гимназия „Кл. А. Темирязев\" и Детска градина „Радост\" в Каварна. От 11.15 часа Йордан Йовчев и Нина Старева ще се срещнат и с учениците от ПЗГ „Кл. А. Тимирязев\".***Кюстендил.От 09.00 часа в заседателната зала на парк-хотел „Кюстендил\" ще се състои пета национална среща по проект „Приеми ме\".***Кюстендил.От 10.00 часа в Държавен архив ще бъдат представени дарени документи за Никола Лазарков и генерал Георги Тодоров.***Ловеч.От 10.00 часа в зала на хотел „Президиум Палас\" ще се проведе форумът „Успешни проекти\", организиран като част от национална кампания „Бъдеще на Кохезионната политика на ЕС\" на мрежата от областни информационни центрове в Р България.***Лозница. От 17.00 часа народните представители от ПГ на „БСП за България\" Иван Иванов, Веска Ненчева и Денчо Бояджиев, ще се срещнат с граждани в „Червената зала\" на читалище „Пробуда\", за да обсъдят „Визия за България\".***Лом.От 10.00 часа в заседателна зала на Общината ще се проведе информационен ден за оповестяване началото на проект „Обновени градски пространства в град Лом\", който се осъществява с финансовата подкрепа на Оперативна програма „Региони в растеж\" 2014-2020 г.\"***Монтана.От 11.00 часа в сградата на Държавен архив - Монтана ще бъдат отбелязани 55 години от създаването на Държавен архив - Монтана и ще бъде открита документална изложба „Памет за Чипровското въстание 1688 г.\" по повод 330-годишнината от въстанието.***Пазарджик.От 17.00 часа в Държавния архив ще бъде представена книгата „Пророци на България и на Армения\" на Теодор Траянов и ген. Нъждех, съставител, научен коментар и редактор - Видка Николова.***Пазарджик.От 18.00 часа Художествена галерия „Станислав Доспевски\" в Пазарджик ще представи изложбата „Нашето наследство: където миналото среща бъдещето\".***Плевен.В Медицинския университет в града се провежда 16-ото издание на Международната медицинска научна конференция за студенти и млади лекари. Участниците ще могат да се запознаят с възможностите за мобилност по Международната програма „ЕРАЗЪМ+\", които ще бъдат представени от проф. д-р Савелина Поповска д.м.н., зам. ректор по Европейска интеграция и международно сътрудничество и Николина Ангелова от Центъра за евроинтеграция и международно сътрудничество при МУ-Плевен.***Плевен.От 11.30 часа в Регионалния пресклуб на БТА ще се състои пресконференция на Румен Христов - председател на СДС, д-р Мариана Лазарова - заместник-председател на СДС и Петьо Петков - председател на Общинското ръководство на СДС в Плевен, на която ще бъдат коментирани актуални обществено-политически въпроси.***Пловдив.От 10.00 часа Окръжният съд ще разгледа искането за освобождаване от Пловдивския затвор на Никола Е., причинил катастрофа, при която е загинал таксиметров шофьор.***Пловдив.От 10.30 часа в Начално училище „Петко Р. Славейков\" кметът на Пловдив инж. Иван Тотев, заместник-кметът „Oбразование, бизнес развитие, европейски политики и международно сътрудничество\" Стефан Стоянов и кметът на район „Източен\" Николай Чунчуков ще открият съвременна спортна площадка, изградена със средства от общинския бюджет.***Пловдив.От 11.00 часа в Конферентната зала на НБ „Иван Вазов\" - Пловдив ще се проведе Петият форум по проекта „Бебеландия в Библиотеката\", посветен на детското четене за възраст от нула до шест години.***Пловдив.От 11.00 ч. на 10-ия етаж в Хирургичния блок на бул. „Пещерско шосе\" №66, ще се проведе брифинг в Клиниката по детска хирургия на УМБАЛ „Свети Георги\" в Пловдив във връзка с дарение.***Пловдив.От 17.30 часа в жк. „Тракия\" ще бъде открита площадка за разходка на домашни кучета.***Пловдив.Общинските съветници от ГЕРБ-Пловдив ще проведат приемни с граждани. Георги Василев, от 16.00 до 18.00 часа в офиса на ГЕРБ в район „Южен\" на ул. „Академик Петър Динеков\" №1А; Ани Лафчиева, от 17.00 до 18.30 часа в офиса на ГЕРБ в район „Източен\" на ул. „Коста Паница\" №5; Емил Русинов, от 17.30 до 19.00 часа в офиса на ГЕРБ в район „Източен\" на ул. „Коста Паница\" №5.***Пловдив.От 18.00 часа в Културен център-музей „Тракарт\", подлез „Археологически\" ще се проведе пресконференция, на която младежи от Пловдив, които имаха възможността по проект да се докоснат до „планината на боговете\" Немрут (Адъяман - Турция) ще разкажат за това приключение.***Пловдив.От 18.30 часа в Балабанова къща любителите на класиката ще могат да чуят Струнен квартет „VECTOR\" (Швейцария). Събитието е част от есенното издание на IX Международен фестивал „Дни на музиката в Балабановата къща\" 2018.***Пордим.От 15.00 часа в СУ ,,Св. Св. Кирил и Методий\" ще бъде отбелязан Roma pride по проект ,,Толерантни заедно\".***Силистра.От 10.00 часа областната дирекция на ДФ „Земеделие\" - РА в Силистра ще бъде домакин на инициативата „Дни на отворени врати\".***Силистра. От 16.00 часа зам.-председателите на ПГ на „БСП за България\" Драгомир Стойнев и Весела Лечева, както и народният представител Петър Кънев ще се срещнат с представители на бизнеса от речния град в „Син салон\" на ресторант „Данубе\" за да обсъдят „Визия за България\". От 18.00 часа те, заедно със зам.-председателя на групата на левицата в парламента Георги Свиленски и депутата Стоян Мирчев, ще се срещнат с граждани в Художествената галерия на Силистра.***Силистра./ с. Професор Иширково. От 16.00 часа народните представители от ПГ на „БСП за България\" проф. Светла Бъчварова и Стефан Бурджев ще се срещнат с представители на местната земеделска кооперация, за да обсъдят „Визия за България\".***Ситово. От 18.00 часа народните представители от ПГ на „БСП за България\" Александър Симов, Филип Попов и Красимир Янков, ще се срещнат с хората в местното читалище, за да обсъдят „Визия за България\".***Сливен.От 09.30 часа в зала „Галерия +\" на хотелски комплекс „Национал Палас\" ще бъде открит информационен ден под надслов „Моята идея, твоят час, нашето образование\" по проекта „ Твоят час\". ***Сливо поле./с. Борисово. От 17.30 часа народните представители от ПГ на „БСП за България\" Валентина Найденова и Радослав Стойчев ще се срещнат с граждани в пенсионерския клуб, за да обсъдят „Визия за България\".***Сливо поле./с. Бабово. От 17.30 часа народните представители от ПГ на „БСП за България\" Иван Ченчев и Георги Андреев ще се срещнат с хората в местното читалище, за да обсъдят „Визия за България\".***Смолян.От 11.00 часа, в зала 201 на Областна администрация Смолян, ще се проведе заседание на Комисията по заетост.***Смолян.От 13.00 часа, в зала 201 на Областна администрация Смолян, ще се проведе заседание на Областния щаб при бедствия и аварии.***Смолян.От 17.00 часа в Държавен архив - Смолян ще бъде открита документална изложба „Из богатия архивен фонд на Христо Попконстантинов\".***Стара Загора.От 11.00 часа в Регионална библиотека „Захарий Княжески\" ще се проведат среща, изложба и уъркшоп, организирани от Дневен център „Св. св. Козма и Дамян\", по повод Световния ден на психичното здраве.***Тутракан. От 17.00 часа народните представители от ПГ на „БСП за България\" Жельо Бойчев, Славчо Велков, Ирена Анастасова и Нона Йотова ще говорят с учители и читалищни дейци по темите Образование и Култура в залата на Общинския съвет, а в 18.30 часа - с гражданите на Тутракан в същата зала ще обсъдят „Визия за България\".***Шумен. От 10.00 часа в Държавен архив ще се проведе Ден на отворените врати.***Шумен. От 10.00 часа във II OУ „Д-р Петър Берон\" ще се състои демонстрация и практическа работа с роботчетата Финч с възпитаници на училището. ", "date": "2018.10.10", "title": "Предстоящи събития в страната за 10 октомври"}
{"url": "http://www.cross.bg/rezhisyor-oto-depytat-1585874.html", "text": "/КРОСС/ Александър Сабанов, депутат от „Обединени патриоти\" в 44-ото НСАнастас Анастасов, член на Конституционния съдАнтон Генов, бивш футболен съдия София Антонио Кръстев, световен и европейски шампион по вдигане на тежестиДанка Василева, журналисткаНегово Високо Преосвещенство Григорий, Великотърновски митрополитДаниел Смилов, политологИван Динев-Устата, рап певецМаргрет Николова, певицаНиколай Илиев, актьор и режисьорПетър Жеков, футболна легенда на ЦСКА,Проф. Пламен Марков, режисьорТеодора Георгиева, депутат от ГЕРБ в 44-ото НСО.з. ген. Тодор Бояджиев, основател на Български евро-атлантически разузнавателен форум", "date": "2018.10.10", "title": "Родени на 10 октомври"}
{"url": "http://www.cross.bg/ryse-ybietz-romskata-1585878.html", "text": "/КРОСС/ Предполагаемият убиец на телевизионната водеща  е задържан в Германия. По непотвърдена информация той е напуснал страната в неделя, ден след извършеното престъпление.Жители на ромската махала на дунавския град предоставиха на bTV снимки, на които твърдят, че е задържаният. Известен е като  и е на около 20 г. По неофициална информация в къщата на леля му в ромската махала в Русе са открити вещи на жертвата. Тялото на 30-годишната журналистка беше открито в събота – 6 октомври, на крайбрежната алея в Русе. Била е убита по особено жесток начин, като преди това е била изнасилена.Убийството получи и широк международен отзвук.Подробности около задържането на вероятния убиец ще дадат днес на брифинг в Министерския съвет премиерът , главният прокурор и вътрешният министър .Вчера в полицията в Русе бяха разпитвани множество лица. Задържан за 24 часа беше и румънец от украински произход, но не бяха намерени доказателства, че е свързан със случая.", "date": "2018.10.10", "title": "Предполагаемият убиец на Виктория Маринова е арестуван в Германия"}
{"url": "http://www.cross.bg/patzientite-pregledi-boteva-1585882.html", "text": "/КРОСС/ Само една трета от пациентите минават на профилактични прегледи, това е устойчива тенденция. И сега има глоба и тя е от 50 до 100 лева при първо неявяване и от 100 до 200 при второ пропускане на прегледа. Това обясни д-р Георги Миндов председател на Етичната комисия на Национално сдружение на общопрактикуващите лекари, в предаването „Тази сутрин” по bTV по повод идеята да се въведат нови санкции за пропускането на профилактични прегледи.Според Боряна Ботева, зам.-председател на Организацията на пациентите с ревматологични заболявания, пациентите не знаят какво им се полага и трябва  да се информират по-добре. По думите й хората не вярват, че тези прегледи са достатъчни.Новите санкции няма да имат дисциплиниращ ефект според Боряна Ботева. По думите й здравната култура на хоратае много ниска и за това трябва да се мисли още от училище.Промените няма да са в плюс за пациентите особено за хронично болните, посочи още Ботева.  ", "date": "2018.10.10", "title": "Д-р Георги Миндов: Само една трета от пациентите ходят на профилактичен преглед"}
{"url": "http://www.cross.bg/evlampiii-vsichki-hrista-1585871.html", "text": "/КРОСС/ През време на жестокото Максимианово гонение на християните живял в град Никодимия знатен момък на име Евлампий. Бил пламенен християнин. Заедно с други християни той се скрил в една пещера край града. Групата го изпратила един ден в града за хляб. Като влизал в града, той видял залепен на градските порти царски указ. Заповядвало се да бъдат предавани християните на смърт. Евлампий гласно изразил учудването си, че сам императорът опустошава държавата си, като избива най-верните си поданици. Християните смятали за свой дълг да се молят за царя, безпрекословно да изпълняват всички негови повели, когато те не са противни на Христовия закон. Изобщо за своята кротост и честност те заслужавали напълно названието добри и почтени граждани. Някои езичници фанатици чули тия думи на Евлампий, хванали го и веднага го завели при съдията. Отначало съдията се опитал ласкаво да увещае Евлампий да се поклони на боговете. - Не погубвай младостта си - казал му той. - Не нанасяй безчестие на целия свой славен род. Ако послушаш царската повеля и се поклониш на боговете, ще получиш богати дарове и почетен сан. Ще бъдеш уважаван от всички в града. Храмовете са отворени. Да отидем заедно и да се поклоним на боговете! - С лъжливи думи и коварни обещания ти няма да ме отвърнеш от моя Христос - заявил момъкът. Съдията много се разгневил, Евлампий продължил: - По-добре е да послушаш моите думи: последвай добрия съвет и познай истинския Бог! Той ще ти даде не временна и суетна слава, а слава вечна и истинска. Неговите дарове превишават всички богатства. На Тоя Бог аз се покланям. Към Него отправям молитвите си. Гневът на съдията се уталожил. И пак започнал да прави опити да убеди Евлампий да принесе жертва на боговете. След това го заплашил с мъчения и най-после, наново разгневен, заповядал на своите хора да го бият жестоко. Евлампий спокойно понесъл ударите. Твърдостта му усилила яростта на съдията. Той замислял все по-страшни изтезания. Заповядал да го сложат на нагорещена до зачервяване решетка. Мъченикът вече очаквал смъртта, когато изведнъж почувствал нови сили в себе си. Той се изправил здрав и невредим. Всички присъстващи изпаднали в изумление. Чувствайки в себе си благодатна, свръхестествена мощ, Евлампий изказал желание да отиде в езическия храм. Съдията се зарадвал. Той помислил, че мъченикът се е съгласил най-после да извърши жертвоприношение. Придружен от голямо множество народ, Евлампий бил заведен в езическото капище. Там имало голям идол. Евлампий се обърнал към него с думите: - В името на Господа Иисуса Христа, идоле неми и глухи, падни на земята и се обърни на прах! Веднага идолът паднал и се разсипал. Присъстващите извикали: - Велик и силен е християнския Бог! Озлобен, съдията не искал да повярва. Заповядал да предадат Евлампий на нови мъчения.     Мъченикът имал сестра, девойка, която се наричала Евлампия. Като чула, че брат й търпи мъчения за Христа и Неговото спасително дело, бързо се затекла към съдилището. Промъкнала се през тълпата. Приближила се до брат си и извикала: - Нали една майка ни е раждала? Нали в Единия Бог тя ни е научила да вярваме? Защо ти да страдаш за Христа, пък аз да съм лишена от тая чест? Защо не си ми обадил за това по-рано, та заедно да приемем страданията за нашия Бог? И аз искам да умра за Бога, и аз съм християнка! След това Евлампия се обърнала към съдията и му казала: - И аз съм служителка Христова! Христос е мой живот, радост на душата ми. И аз за Него съм готова да изтърпя същите страдания, които понася моят брат Евлампий! Съдията заповядал да бият девойката по лицето. После по негова заповед братът и сестрата трябвало да бъдат хвърлени в котел с кипящо масло. Евлампий пръв влязъл в котела. И оттам увещавал сестра си да не се бои, защото Божията помощ няма да ги остави. Като се прекръстила, Евлампия влязла също в котела. Господ изстудил врялото масло. Мъчениците радостно пеели хвалебни песни на Бога. Разгневеният съдия измислил нови мъчения. Избодени били очите на Евлампий. Братът и сестрата били хвърлени в огнена пещ. Но Господ не оставил верните си служители: смекчавал жестокостта на мъченията. След като се убедил, че не може да постигне целта си, съдията осъдил мъчениците на смърт. Главата на Евлампий била отсечена с меч. Евлампия предала душата си на Бога, преди още палачът да е дигнал меча си и над нея. Жития на светиите. Синодално издателство, София, 1991 г., под редакцията на Партений, епископ Левкийски и архимандрит д-р Атанасий Бончев     Страдание на светите мъченици Евлампия и Евлампий През царуването на Максимиан започнало страшно гонение срещу християните. Мнозина от вярващите, боейки се от преследванията на мъчителите, оставяли домовете си и се криели в планините, по пещери и пустини. В това време живеел един юноша на име Евлампий, който произхождал от благороден род от Никомидия. Той бил християнин - по вяра и по дела. Евлампий се криел заедно с други християни. Веднъж те го изпратили в града, за да купи хляб, и незабелязано от никого, да го донесе в пустинята. Когато пристигнал в Никомидия, той видял закован върху градските врати царски указ, написан върху пергамент, който повелявал да се избиват християните. Юношата прочел указа и се надсмял над това безумно разпореждане на царя, който, вместо да воюва с враговете на държавата, се надигнал срещу невинни хора и сам опустошавал страната си, като убивал безбройно множество християни. Но веднага бил заловен, вързан и заведен пред неправедния съд. Беззаконният съдия, като видял младия и красив юноша, отначало с лукави думи започнал да го съблазнява да се поклони на идолите. Той му казал: Лицето ти показва, че ти не си от прост, а от благороден и честен род. Не погубвай напразно, прекрасни младежо, своята красота и благородството си не заменяй с безчестие. Напротив - постарай се да придобиеш още повече слава за себе си и за целия си род. Ако се подчиниш на заповедта на царя и се поклониш с нас на боговете, тогава от всички нас ще получиш почести и слава, а от царя - награда и голям сан, и така ще прекараш дните си в благополучие. Послушай добрия ми съвет и стани наш единомишленик. Ето, всички храмове са отворени за тебе, в тях стоят различни богове, жертвениците са препълнени с жертви и всички се веселят за своите богове и им се кланят. Влез и ти, поклони се! И тогава и за себе си ще придобиеш големи блага, и на нас ще доставиш радост, а и боговете винаги ще бъдат милостиви към тебе. Свети Евлампий, изпълнен с благодатта на Светия Дух, отговорил на съдията: - Твоето сърце е изпълнено с коварство и думите в устата ти са лукави, напразни и лъжливи са всички твои обещания. С нищо не ще ме прелъстиш и не ще ме отвърнеш от моя Христос. О, ако би желал да чуеш моите истинни слова и моя искрен съвет; и ако би познал Истинския Бог, Когото аз почитам и Комуто се кланям! Аз бих ти обещал от Него не временна и суетна, а вечна и истинска чест и слава, и такива награди и богатства, каквито нито ти, нито твоят цар притежавате, и нито някъде в света има. Но тъй като ти си глух като аспида и няма да чуеш мен, който ти говоря само полезното, затова ще споделиш участта на твоите богове в огнената геена, а заради принасянето на скверните жертви на боговете сам ще бъдеш жертва на незаспиващия червей. А аз не на бесовете, а на Бога ще принеса в жертва хвала и ще отдам на Всевишния своите молитви. Щом чул думите му, съдията започнал да заплашва светият с различни мъчения. Но той без всякакъв страх се показал готов да се предаде на всякакви мъчения заради Христа, своя Господ. Тогава съдията заповядал да го съблекат, да го проснат на земята и да го бият с жили. Били светия дълго и безпощадно, но той мъжествено понасял мъченията. Усещайки силна болка от нанасяните му рани, той не показал с нищо страданието си - такова величие на духа проявил! А мъчителят, като видял неговото дълготърпение, се изпълнил с още по-голяма ярост и наредил да го повесят на дърво, а после да стържат тялото му с железни остриета. От тях мъченикът бил така жестоко наранен, че през раните се виждали дори костите му. След като продължително го измъчвали така, го оставили да лежи проснат на земята - целия окървавен и разпокъсан. Цялото му тяло представлявало една рана. Но с това не свършили страданията му. Съдията измислил ново мъчение. Той заповядал да свържат с тънки ремъци пръстите на ръцете и краката му и здраво да ги стегнат, което причинявало на страдалеца страшна болка, тъй като членовете му били насила отделяни от ставите. Но и с това не се наситила яростта на мъчителя. Към предишните страдания той прибавил ново мъчение: заповядал да нагорещят един железен одър и да сложат върху него светия мъченик, за да изгори тялото му върху одъра и да се стопи като восък от силния пламък. Когато одърът бил силно нагорещен, свети Евлампий изобразил върху себе си кръстния знак, качил се върху него и легнал отгоре му като на мека постеля. Тялото на светия мъченик, опалвано от огъня, започнало да се топи и да се разрушава. По всичко изглеждало, че търпейки такива страшни мъчения, той би трябвало да умре. Но Всемогъщият Бог поддържал живота на Своя раб и по надвишаващ естеството начин задържал душата му в неговото тяло, та чрез това да се яви пред всички и силата Божия, която се проявява в немощ, а и търпението на мъченика. Когато всички вече предполагали, че той ще умре върху нагорещения одър, светият почувствал в себе си нова сила и се изправил напълно здрав, сякаш не бил претърпял никакви мъчения. Твърдо вярвайки в сърцето си в Господа, своя Бог, той си дал вид, че се отказва от своето изповедание и че се съгласява с безбожието на нечестивите езичници. Затова го завели тържествено в идолския храм и всички заедно със съдията се радвали, като мислели, че светият се е отрекъл от Христа и иска да се поклони на техните богове. След него към храма вървяло множество народ. А светият по пътя към капището горещо се молил на Господ Иисус Христос, умолявайки Го да яви силата Си, да просвети ослепелите човеци и да прослави Своето свято Име. Когато влязъл в храма, той видял идола на Марс, който бил най-големият и най-разкошният от идолите в тоя храм. Като се приближил до него, той казал: - В името на моя Господ Иисус Христос, ти заповядвам, идоле ням и бездушен, да паднеш на земята и да се превърнеш на прах! Щом само светият изрекъл това, начаса паднал идолът и се разбил на съвсем дребни частици. Като видял това, народът започнал да вика: - Само християнският Бог е велик и силен! И мнозина повярвали в Христа. А съдията изпаднал в още по-голяма ярост и заповядал отново да заловят светия, за да го предаде на нови мъчения. Неговата сестра - девойка на име Евлампия - щом чула, че брат й страда за Христа, побързала да дойде на мястото на мъчението и като застанала по средата, силно извикала към брат си: - Не ни ли е родила една майка, не сме ли сукали от едни гърди и не в един Бог ли сме научени да вярваме? А защо ти, като страдаш за Христа, ме лишаваш от същата участ? Защо не ме извести за това, та и аз заедно с теб от самото начало да понеса всички мъки? Аз също като тебе искам да умра за моя Господ! Нека знаят всички мъчители, че аз съм християнка и че съм готова да умра за Христа! А на съдията тя казала: - Чуй, съдия, и познай коя съм аз! Аз съм Христова рабиня. Христос е моят живот и радостта на моята душа! Него съм възлюбила и на Него искам да се принеса в жертва! Приготви огън, доведи зверове, постави колела за мъчения, наостри мечовете си, изобрети различни мъчения и както искаш ме измъчвай заради моя Христос. Аз съм готова да претърпя всичко, както и моят възлюбен брат Евлампий! Мъчителят, като чул думите й, се удивил на нейната смелост и заповядал да я бият по лицето. Дълго били светата, докато лицето й не било съвсем обезобразено, а от носа и устата й се леела кръв. А свети Евлампий укрепявал сестра си, говорейки: - Не се бой, сестро, „от ония, които убиват тялото, а душата не могат да убият\". След това по заповед на мъчителя бил приготвен котел с кипящо масло, за да хвърлят в него и двамата. Свети Евлампий побързал сам да влезе в котела, а Евлампия, бидейки млада девица, се побояла и започнала да се колебае. Брат и, като видял, че тя се колебае, започнал да я вика при себе си в кипящия котел като в някое прохладно място: - Не бой се, сестро, бъди смела и ела тук. Ето, виж - аз съм невредим и никаква болка не усещам. И ти, щом се докоснеш до врящия котел, веднага ще почувстваш Божията помощ и ще останеш невредима. Като чула думите на брат си, светата побързала да влезе в котела. Силата на огъня веднага отслабнала, котелът изстинал, а светиите останали цели и невредими, възпявали и славели Бога. Хората се изумили, като видели това чудо, и тогава повярвали двеста мъже. Те изповядали Христа и затова били посечени с меч от нечестивите идолопоклонници. Беззаконният съдия заповядал да извадят очите на Евлампий, а неговата сестра заповядал да повесят за косите й и да я бият безпощадно. А тя сред мъченията зовяла към Господа: - Благодаря Ти, Боже и Създателю мой, че си ме удостоил мен, Твоята рабиня, да пострадам за Твоето свято Име! След това мъчителят наредил да разпалят силно пещта, за да хвърли в нея мъчениците. Когато тя била нагорещена, повели за ръка вече слепия свети Евлампий и го хвърлили в нея. А света Евлампия, без да чака, сама тръгнала с радост и сякаш отивала в прекрасен палат, побързала да влезе в огнената пещ. Но и тук светиите останали цели и невредими: Огънят се превърнал в прохлада. Светите мъченици пеели в пещта песента на тримата отроци и благославяли Бога. Мъчителят, не знаейки вече какво да прави с тях, ги осъдил на посичане с меч. Войниците им свързали ръцете отзад и ги повели към мястото на наказанието. Когато пристигнали там, свети Евлампий сам положил под меча своята честна глава и бил посечен. А света Евлампия предала душата си в Божиите ръце, още преди присъдата да бъде изпълнена. Като видели, че тя е вече мъртва, войниците не отсекли главата й. Така свети Евлампий заедно със своята сестра - света Евлампия, като завършили подвига на мъченичеството, заедно отишли при Съдията на мъченическите подвизи - Христа, за да приемат от Него венци на правдата. По техните молитви да удостои и нас със Своето царство Христос Бог, Комуто, заедно с Отца и Светия Дух, е честта и славата во веки. Амин.  Жития на светиите, преведени на български език от църковно-славянския текст на Чети-минеите на св. Димитрий Ростовски   Преподобният Теофан се родил в Палестина от благочестиви родители. Те били хора богобоязливи и особено усърдни в страннолюбието. Свети Теофан имал брат, впоследствие заради понесените от иконоборците страдания наречен Начертани. Родителите се погрижили Теофан и Теодор да бъдат обучени на книжната мъдрост и братята станали изкусни философи. (Философ - на гръцки \"любител на мъдростта\", т.е. учен, посветил себе си на изследването на висшите въпроси на битието: на Бога, на началата и законите на света и човека, на предназначението на човека, и крайната цел на съществуването на света и подобни). Разбрали суетата и непостоянството на света, \"защото е преходен образът на този свят\" (1Кор.7:31),, те оставили всичко, отишли в Лаврата на свети Сава (има се предвид Лаврата на св. Сава Освещени) и се посветили на монашеския живот, в който се подвизавали ревностно, преуспявайки в молитвите и всички добродетели. За своя добродетелен живот Теофан бил удостоен с презвитерски сан. По това време започнало безбожното гонение на светите икони*, което развълнувало цялата Божия Църква. Заради почитането на светите икони много християни били подложени на мъчения и гонения. Тогава Иерусалимският патриарх** изпратил тези премъдри учители и защитници на православието като агнета сред вълци при император Лъв Арменец (византийски император - иконоборец, царувал от  813 до 820 година), за да изобличат нечестието му. Когато пристигнали в Константинопол и застанали пред богопротивника, те дръзновено го изобличили в злочестие. * Иконоборческата ерес и гоненията на иконопочитателите възникнала във Византия в първата половина на VIII век и продължила почти до средата на IX век, от царуването на Лъв Исаврянин (714-741) до Михаил III и неговата майка Теодора. ** Патриарх бил св. Никифор, изпратен по-късно на заточение заради това, че защитил православното иконопочитание. Паметта му се чества на 13 март.(Св. Димитрий Ростовски има несъмнено предвид Константинополския патриарх Никифор) Братята философи много пострадали заради това и не само от императора Лъв Арменец, но и от приемниците му - императорите Михаил Валвос (Михаил II Балба, или Косноязычный, царувал 820-829) и Теофил (царувал 829 - 842 г). Те понесли много различни мъчения, рани и окови, глад и жажда, заточение, жигосване на лицата и други безчислени страдания. Повече от две десетилетия, от 817 до 842 година, те били мъчени и преследвани от иконоборците. Сред тези бедствия свети Теодор се представил на Господа (около 840 г.), а Теофан дочакал настъпването на мира в Църквата. Михаил*, синът на византийския император Теофил, който приел заедно с майка си Теодора скиптъра на византийските императори, възстановил почитането на светите икони, внесъл ги в Божиите църкви и с големи почести върнал от заточение всички свети мъже, пострадали за иконопочитанието. Тогава се завърнал и свети Теофан и след като бил ръкоположен от патриарх Методий (Константинополски патриарх от 842 до 846 година), който унищожил иконоборческата ерес, бил назначен на митрополитската катедра на Никейската църква*. * В първите години след възкачването на Михаил III на царския престол (през 842 г.), до 855 г. управлявала неговата майка св. Теодора. След нея Михаил царувал до 867 година. Възстановяването на иконопочитанието се състояло на Константинополския събор в 842 г., и в негова памет в Църквата бил установен особен \"Чин на Православието\", извършван и днес в първия неделен ден на светата Четиридесетница. ** Никея (днес Изник) - древен град в Мала Азия, в средните векове богат и цветущ, а днес беден и малконаселен. Никея се ползвала с особено внимание от римските, а по-късно и от византийските императори. Никейската митрополитска катедра била считана за една от най-видните. В Никея били проведени Първия и Седмия вселенски събор. Свети Теофан съставил тържествен канон за почитането на светите икони и оставил на Христовата църква много други полезни писания. От този земен живот той се преселил при Господа (около 850 г.) и след много страдалчески подвизи сега блаженства в небесните обители. Теофан оставил много съчинения в защита на православието и бил особено известен като писател на канони, до 148 на брой. Сред най-добрите му канони са канонът в неделя на православието, всички канони на апостолите и за починалите. Освен това, св. Теофан написал и стихири на някои дни. След освобождаването на Византийската империя от властта на латинците, на византийския престол застанал Михаил VIII Палеолог (1260-1282). През април 1204 г. рицарите от четвъртия \"кръстоносен\" поход превзели Константинопол и създали Латинска империя. Византия била под властта на латинците до 1261 г. През лятото на 1261 г. на Михаил VIII Палеолог се удало да отвоюва Константинопол и да възстанови Византийската империя. По това време империята била заплашвана от арабите откъм Мала Азия, а също и от завоевателните намерения на папския Запад. Тогава Михаил, вместо да възложи на Господа своето упование, намислил да прибегне към съмнителното \"застъпничество\" на папата, с цената на отстъпление от Бога и от светото Православие. Той решил да угодничи на римския първосвещеник и да приеме неговата ерес. С ласкателства и заплахи склонил част от константинополското духовенство да поддържа неговата линия и в края на юни 1274 г. в Лион пристигнала византийска делегация. На 6 юли тя подписала позорната Лионска уния, с която императорът и неговите съмишленици сред клира признавали върховенство на папата и се съгласявали с ереста му. Но православният народ не приел унията и осъдил императора. Тогава той се опитал да я въведе насилствено и подлагал на смърт всички в столицата, които я осъждали. През 1278 г. издал и указ унията да се въвежда чрез всякакви насилствени мерки. Въпреки това нито заплахите му, нито насилията му имали успех. Православният народ твърдо държал за светата Вяра, а още повече се възпротивили на императора светогорските монаси. Те изпратили послание до него, в което доказвали, че нито претенциите на папата за \"главенство\", нито поменаването му в църквите, нито извършването на светата Евхаристия с пресен хляб, нито прибавката към Символа на вярата \"и от Сина\" могат да бъдат допуснати. Молели го да пребъдва в онова учение, което е приел от светите Отци на Църквата. Във връзка с тези събития във Византия дошли папски пратеници, за да проверят дали унията се прилага, а междувременно отишли и на Атон. Ето какво се разказва за това. \"Причината за станалите злодейски убийства на Атон беше законопрестъпният и нечестив Палеолог, този нов Навуходоносор\". По волята на императора скитници кръстоносци, изгонени от Палестина и наели се да служат като придворни войници във Византия, се нахвърлили с всичката си злоба върху зографските монаси. На път за Цариград папските пратеници се нахвърлиха върху светата Атонска Гора и започнаха да преследват всички, които обитаваха там. Най-напред нападнаха Лаврата на св. Атанасий и предложиха на монасите да се съединят с тяхната латинска вяра и да влязат в общение с тях. Монасите се изплашиха. Те криво разбираха апостолските думи: \"Дайте място на гнева\" и чрез един свой отлъчен свещеноинок се съгласиха, съединиха се с тях и по такъв начин спасиха временния си живот, но погубиха душите си. По-късно тези монаси бяха изобличени и наказани от Бога. След това латинците отидоха в Иверската (Грузинската) лавра и поискаха от тамошните иноци и те да се съединят с тях. Иноците от този монастир не само не склониха на това, но изобличиха нечестивците и според думите на апостола (Гал.1:8) ги проклеха за тяхното нововъведение. Беззаконниците, щом чуха това, силно се разяриха: извлякоха всички братя навън от монастира, натовариха старейшините на кораб и заедно с него ги потопиха в морето. Така блажените иноци приеха от Спасителя Христа венеца на мъченичеството и изповедничеството. А по-младите от тях, родом от Иверия (Грузия), бяха откарани в плен в Италия - там след като им съблекли иноческите дрехи, ги продали на евреите.     От Иверската лавра латинците отидоха във Ватопедския монастир. Тук те намериха само болни и престарели иноци и ги попитаха къде са останалите. Отговориха им: - Крият се в долините, из гъсталака, за да запазят вярата си и да не се осквернят с нечестивците. Тогава латинците избиха тези свети изповедници и веднага се спуснаха в околността на монастира. Там намериха настоятеля и други монаси. Отначало започнаха \"любезно\" да ги увещават да станат техни единомисленици, но един от монасите им каза: - Трябва на Христа да угодим, а не на антихриста! - Нима - отговориха им те - ние не сме на Христа, а сме на антихриста? - Да - каза им преподобният отец, - защото всеки, който се противи на Христовото Евангелие, е антихрист и той именно сега ви помага. Какво общение може да има светлината с тъмнината? Ние никога няма да се присъединим към вас! Щом чуха това, папистите запушиха ушите си. Ослепени от своята злоба, те отдавна бяха затворили сърцата си за истината. След това простряха беззаконните си ръце върху преподобните иноци и ги избесиха всички на мястото, където ги намериха. Оттогава и досега това място се нарича Фурковуни, т.е. \"гората на бесилките\".     После латинците преминаха на другата страна на света Гора и се доближиха до монастира \"Св. великомъченик Георги\", наричан Зограф. Още отпреди няколко дни игуменът на този монастир, преподобни Тома, знаеше, че нечестивите еретици са нападнали св. Гора, и бе известен за бедствията, които ще понесат неговите братя и сподвижници. Междувременно се бе явило дивно Божие откровение. Един добродетелен старец - монах живееше на монастирското лозе, което се намира на половин час път югозападно от монастира. Този старец имаше в килията си икона на Пресвета Богородица, пред която всеки ден кадеше тамян и четеше акатист. Когато богомерзките римляни нападнаха света Гора със злодейски намерения и бяха вече излезли от корабите си, този богоугоден старец стоял пред иконата на Божията Майка и четял, според обичая си, акатист. Но когато произнесъл славословието: \"Радвай се\", чул от светата икона следните думи: - Радвай се и ти, старче, но бягай по-скоро оттук, за да не те сполети нещастие! Иди и кажи на братята в монастира да се затворят, защото богопротивните римляни нападнаха това благословено от Мен място и вече са наблизо. Той паднал пред иконата и казал: - Как мога, Владичице, да оставя Теб, моята Застъпница? А гласът от иконата му отговорил: - Не се грижи за Мен, но иди по-скоро! Когато старецът тръгнал към монастира за да каже какво му е заповядала Покровителката на Атон, иконата по неизповедима Божия сила го изпреварила, дошла в монастира и застанала над монастирските порти. Дошъл до тях, той погледна нагоре и с удивление гледаше светата икона. След това разказа на всички за необикновеното Божие откровение. А иноците, щом видяха иконата на св. Богородица и чуха за това дивно чудо, прославиха Бога и пречистата Му Майка. Игуменът разбра, че в скоро време монастирските братя ще бъдат поставени на сериозно изпитание - съветваше ги да бъдат бодри и да не се страхуват. - Отци и братя! - казваше им. - \"Всички, водени от Духа Божий, са синове Божии, защото вие не приехте духа на робство, та да бъдете в страх, а приехте Духа на осиновение\" (Рим.8:14-15). Ние се наричаме и сме чеда Божии. Ако пък сме чеда, то сме сънаследници на Христа; и ако с Него страдаме, с Него ще се прославим (ст.16-17). \"Защото мисля, че страданията на сегашното време не са нищо в сравнение с онази слава, която ще се яви в нас\" (ст.18). Затова, казвам ви заедно с апостола: които сте готови духом и не се боите от мъченията, останете заедно с мен в светата обител, а които се страхувате - скрийте се с църковните съсъди за малко време, докато премине яростта на еретиците, за да не би от малодушие да изпаднете в богоотстъпничество. Тогава онези, които се страхуваха от мъчения, се скриха в долините, пещерите и храсталаците, а светият игумен с останалите иноци се затвори в кулата. Те постъпиха така не от страх, а за да използват останалото им макар и малко време за да изобличат беззаконната ерес. Мъчителите заобиколиха монастира от всички страни и започнаха да викат към монасите, които бяха в кулата: - Отворете ни, господа, отворете! Преподобният игумен им отвърна: - Не ви знаем откъде сте! - Ние сме Христови раби - продължиха мъчителите - и идваме да обърнем и вас, заблудените, в правия път. Тогава светецът им отвърна: - Отдалечете се от нас вие, които вършите беззаконие, защото апостолът говори: \"Ако дори и Ангел от небето започне да ви благовести не това, което сме ви благовестили, да бъде проклет!\" (Гал.1:8) Какъв друг учител търсите вие? Друг учител търсят само онези, които явно безумстват. Кажете ни вашето учение, и ако то е от Бога, ние ще се присъединим към вас и ще ви приемем като братя; ако ли пък не е от Бога, тогава махнете се от нас! На това еретиците отговориха: - Ние сме от Бога, вярваме в Господа Иисуса Христа и проповядваме светото Евангелие. Изпратени сме от блаженейшия римски папа, който е глава на Църквата, да кажем и на вас, безумните, това, което вие не разбирате, за да се вразумите, да разберете църковните устави и правилно да четете в светия Символ на вярата: \"Вярвам в Единия Бог Отец Вседържител...\", че Пресветият Дух изхожда от Отца и Сина, а на Проскомидията да принасяте пресен, а не квасен хляб. Също вашите свещеници да си бръснат брадите и с това да не съгрешават в Божията служба, понеже те са жениси на Църквата. Ако изпълните всичко това, ще получите очищение от Вседържителя, и ние от радост за вашето покаяние ще се умилостивим. Ако ли пък не, то ще ви погубим безмилостно, за да не заемате място на земята напразно! Щом изрекоха тези и други подобни хули, еретиците очакваха отговор от преподобните отци. Те им възразиха: - Ние искаме да намерим истината и не обръщаме внимание на вашите съблазни и безумия, защото не се страхуваме от заплахите ви. Писано е, че трябва да се боим само от Бога, а от хората няма защо да се плашим. Затова твърдо ви казваме: никой не може да въстане срещу нас, ако с нас е Бог, Който \"е праведен и е възлюбил правдата\" (Пс.10:7). Сам нашият Господ Иисус Христос в светото Евангелие казва: \"Когато дойде Утешителят, Когото ще ви пратя от Отца, Духът на истината, Който изхожда от Отца, Той ще свидетелства за Мене\" (Иоан.15:26). И пак: \"Аз ще помоля Отца, и ще ви даде друг Утешител, за да пребъдва с вас во веки - Духът на истината\" (14:16-17). И още: \"Това ви казах, бидейки с вас. А Утешителят, Дух Светий, Когото Отец ще изпрати в Мое име, Той ще ви научи на всичко и ще ви напомни всичко, що съм ви говорил\" (ст.25-26). Преподобните отци няколко пъти повториха тези думи - за доказателство на истината и за да затворят устата на онези, които казват, че Дух Светий изхожда и от Сина. После добавиха: - Ако и това не вярвате, духоборци, научете се от Господния Предтеча и Кръстител Иоан, който видя Светия Дух да слиза като гълъб от небето и да пребъдва върху Сина. От това вижте, че Светият Дух изхожда само от Отца. Това учение поддържа нашата Майка, светата Вселенска и Апостолска Църква, и напоява всички свои чеда с благодатта, която изтича от Божествените думи на Христа. А Той казва: \"Проповядвайте Евангелието на всяка твар. Който повярва и се кръсти, ще бъде спасен, а който не повярва, ще бъде осъден\" (Марк.16:15-16) . И още: \"Затова казвам ви: всеки грях и хула ще се прости на човеците; но хулата против Духа Светий няма да се прости на човеците; и ако някой каже дума против Сина Човечески, ще му се прости; но ако някой каже против Светия Дух, няма да му се прости нито на този, нито на онзи свят\" (Мат.12:31-32) . Защото всички пророци, апостоли и учители, научени от Светия Дух, са кръщавали, преподавали и учили хората от разните краища на света да признават четиримата евангелисти: Матей, Марко, Лука и Иоан; а който прибавя пети евангелист, той да бъде проклет! \"Който съблазни едного от малките\" Мои братя - казва Спасителят, - е достоен за мъка, а вие, които съблазнявате целия свят, как ще се оправдаете и как ще избегнете заслуженото наказание? Кой от седемте богоизбрани събори казва, че Светият Дух изхожда от Отца и Сина, или кой от тях е постановил, че трябва да принасяме пресен хляб и да стрижем косите и брадите си, както вие искате? Ти, духоборецо, изпълнен с други седем лукави духове, в кой Христос ни учиш да вярваме? Не Евангелие проповядваш ти, а антихристово учение! И тъй, пети евангелист ние не намираме.     - А що се отнася до вашите преснохлебни мъртви жертви, това е юдейски обичай. Но вие ще кажете: \"Нима Христос, препасан и с тояга в ръка, според Писанието, не яде пасха?\" Да - ще ви отговорим, - Той яде пасха, но я отмени, както направи с обрязването и с други неща. След нея Той седна с дванадесетте Си ученици в Сионската горница и установи Своята Пасха. През време на вечерята Той взе хляб, благослови го, раздаде го на учениците Си и каза: \"Вземете, яжте: това е Моето тяло\" (Мат.26:26) - ето истинското Тайнство. Казано е: взе хляб, т.е. квасен, а не пресен, както вие противоканонично правите и служите, и така поддържате Аполинариевата ерес. В евангелските текстове (Мат.26:26, Марк.14:22, Лук.22:19, както и в посланието на св. апостол Павел (1Кор.11:23), при установяването от Спасителя на Тайнството Евхаристия изрично е употребена думата \"артос\", която на гръцки означава квасен хляб. За безквасен хляб (опреснок) в Св. Писание се употребява думата \"азимон\" (Лук.22:1). \"Тъй като Тайната вечеря била извършена през нощта срещу 14 нисан, в който ден до залез слънце, според равинската литература, не било позволено да се употребява пресен хляб, на нея е бил употребен квасен хляб. И в сегашно време, както и в миналото, Тайнството Евхаристия (в Православната Църква) се извършва с квасен хляб\". \"Първоначално евхаристийният хляб, с който си служили на Запад бил, както на Изток, обикновен хляб, в който имало квас. О. Сирмон, йезуит, признава, че на Запад, както и на Изток, квасният хляб е бил употребяван в продължение на първите девет века и че римската църква е променила древния обичай в периода от края на IX в. до първата половина на XI в.\" (О. Владимир Гете, \"Папството като ерес\", Париж, с. 168.). Употребата на безквасен хляб у католиците е резултат от по-късно юдейско влияние. Виж също  Лъжеученията на папството - о. Владимир Гете.       Тези думи на преподобните отци бяха крайно неприятни за римокатолиците - както са неприятни за вълка камъните, с които пастирът го прогонва от стадото. Те се спуснаха и запалиха от всички страни светата обител. Тогава Христовите мъченици, заобиколени от пламъци в кулата подобно на тримата свети отроци, отправиха последната си молитва към Христа Бога. - Владико Господи Иисусе Христе, Боже наш - казваха, - Единородни Сине и Слово Божие, Ти доброволно си предал Себе Си на заколение и смърт като непорочно агне, за спасението на човешкия род! Ти, Господи, си пролял пречистата Си Кръв за Своята Църква и си казал, че силите на ада няма да я победят. И тъй, запази я от вълците, които я унищожават! Умножи, Господи, верните Си раби по целия свят - от единия край на земята до другия! Запази навеки непреклонен и непреодолим жребия на Твоята Пречиста Майка; освети го, прослави го заедно със Себе Си и го помилвай! Въздигни жилищата на Твоите светии - за Твоя слава и за наш спомен. Приеми тази молитва от нашите уста като благовонно кадило и погледни на нас милостиво, както милостиво си погледнал на Авраамовата жертва и Иефтаевото всесъжение, защото си благ и човеколюбив. След като свършиха молитвата, от небето се чу глас: - \"Радвайте се и се веселете, защото голяма е наградата ви на Небесата\" (Мат.5:12). От този неочакван глас мъчителите страшно се изплашиха, но мракът, който покриваше духовните им очи, не им позволи да проумеят станалото - лишени от Божествената светлина на Светия Дух, Когото хулеха, те пребъдваха в своето ожесточение и упорито противене на благодатта. Така блажените отци предадоха душите си в Божиите ръце. Те завършиха мъченическия си подвиг в огъня през 1276 г., а според един гръцки ръкопис, който се намира в Протата, в Иверския и Ватопедския монастири - на 10 октомври 1280 година. Светите Зографски мъченици са 26: от тях 22-ма монаси и 4 миряни, чиито имена са неизвестни. А имената на монасите са следните: Тома, Варсануфий, Кирил, Михей, Симон, Иларион, Яков, Иов, Киприан, Сава, Яков, Мартиниан, Козма, Сергий, Мина, Иоасаф, Иоаникий, Павел, Антоний, Евтимий, Дометиан и Партенийклисар. Първият от тях - Тома - беше, както се спомена по-горе, игумен и той водеше разговорите с папистите; а последният - клисарят Партений, беше останал в горящата кула и беше свален на земята жив. Той разказа на завърналите се братя всичко, което бе станало в кулата. След това живя още 30 дни, а на 10 ноември предаде душата си на Бога и получи заедно с починалите си събратя мъченически венец.     След като извършиха своето злодеяние, беззаконните латинци с голяма ярост се пръснаха по цялата света Гора и нито една обител, нито една кула, нито един скит, нито една монашеска килия не можа да се укрие от тях. Те всичко разориха и изгориха, а монастирските имущества разграбиха. Още много мъченици положиха на Атон живота си за Христа и за Православната вяра. А онези, които предпочетоха да спасят временния си живот и да изгубят вечния, се съединиха и съслужиха с богоненавистните латинци, но Бог ги наказа със страшни знамения и бедствия. Беззаконният цар Михаил Палеолог, който имаше намерение да дойде на св. Гора и да унищожи тук Православието, не успя да осъществи намерението си, защото скоро се лиши от царството и живота си. По време на един поход срещу сръбския княз Иван Душан той се разболя и през декември 1282 г. умря в лагера си близо до град Бер, неприсъединен към римокатолическата общност и отлъчен от Православната Църква\". Кулата, където пострадали светите Зографски преподобномъченици и където останала цяла и невредима чудотворната икона на Божията Майка \"Предвъзвестителка\", се запазила отчасти до 1873 г. Тя, обаче, закривала северното здание на монастира, а освен това поради старост имало опасност да се срути - тогава се наложило да бъде разрушена. Но за да се запази завинаги споменът за мъченическия подвиг на пострадалите, всички братя от Зографската обител единодушно решили да издигнат на нейното място паметник. Това и станало още през същата 1873 г. Паметникът трябвало да бъде осветен в деня, когато се празнува паметта на мъчениците. В навечерието, след залез слънце, започнало всенощно бдение. Нощта била безлунна и на небето едва блещукали звезди. Наоколо царяла тишина. По време на службата, точно в полунощ, когато след първата катизма започнали да четат \"Житието и страданието на св. Зографски мъченици\", над църквата неочаквано се появил огнен стълб. Той осветил обителта и цялата околност с такава ярка светлина, че можели да се разпознават и най - дребните предмети. Този дивен стълб, след като постоял над храма около 3-4 минути, се преместил над паметника, отново спрял за няколко минути, а след това започнал да се издига нагоре и се превърнал в кръг, подобен на венец, който увенчавал отвисоко паметника и мястото, където пострадали светите мъченици. Това необикновено явление продължило около 15 минути. Очевидци на чудото били монастирските братя и много от монастирските гости - пустинници и жители на околните скитове, дошли в Зограф на празника. Така всемогъщият Бог с дивното небесно знамение над самия паметник на мястото на страдалческата кончина на монасите - изповедници, в самия ден на тяхната памет показал явно пред всички колко е благоугоден пред Него подвигът на тези страдалци за истинската вяра и за предаността към светата Православна Църква. Жития на българските светии (в новобългарски превод) от †Левкийски епископ Партений, том втoри. Синодално издателство, София, 1974 г.  ", "date": "2018.10.10", "title": "* Св. мчци Евлампий и Евлампия. Преп. Теофил Изповедник. Св. 26 прпмчци Зографски"}
{"url": "http://www.cross.bg/zagivat-voiina-obyavyava-1585872.html", "text": "/КРОСС/ 732 г. - Битката при Поатие: Близо до Поатие, Франция, майордомът на Меровингите - крале на франките, Карл Мартел разбива голяма армия на маврите и по този начин спира нашествието на мюсюлманите в Западна Европа.1582 г. - Поради въвеждането на Григорианския календар този ден от тази година не съществува в Италия, Полша, Португалия и Испания.1780 г. - При най-опустошителния ураган, връхлетял Карибските острови, загиват над 22 000 души.1846 г. - 17 дни след откриването на планетата Нептун английският астроном Уилям Ласел открива нейния най-голям естествен спътник - Тритон.1868 г. - В Куба избухва въстание против испанските колонизатори, което е начало на 10-годишната война за независимост.1911 г. - В Китай избухва Учангското въстание, което довежда до абдикация на последната китайска династия Цин и обявяване на Република Китай.1935 г. - Гърция е обявена за монархия.1944 г. - Втората световна война: 800 цигански деца са убити в концлагера Аушвиц.1944 г. - Правителството на България приема наредба-закон за разтуряне на младежката организация Бранник.1963 г. - Влиза в сила международния Договор за забрана на ядрените опити в атмосферата, космоса и под водата; договорът е безсрочен и открит за присъединяване, първоначално подписан от СССР, САЩ и Великобритания на 5 август.1964 г. - Открити са летните олимпийски игри в Токио, Япония.1970 г. - Фиджи обявява независимост от Великобритания.1977 г. - В София се открива Национална гимназия за древни езици и култури (Класическата гимназия).1977 г. - Състои се премиерата на българския игрален драматичен филм \"Авантаж\".1983 г. - Съветският космически апарат Венера 15 влиза в орбита около Венера и започва да картографира нейната повърхност.1986 г. - При земетресение в Салвадор загиват 1 500 души.1987 г. - Държавата Фиджи е обявена за република.1994 г. - В 10:51 часа в ТЕЦ Марица изток 3 се случва най-голямата промишлена авария в България - спуква се цистерна с вряла вода, при което се образува вълна висока над два метра, загиват 21 души, 6-ма на място и 15 по-късно в болница.2001 г. - Президентът на САЩ Джордж Буш обявява списък на 22 най-опасни терористи в света.", "date": "2018.10.10", "title": "10 октомври в историята"}
{"url": "http://www.cross.bg/istinskiyat-minava-vuzhe-1585873.html", "text": "/КРОСС/ Истинският път минава по въже, което е опънато не кой знае колко високо, а само малко над земята. Изглежда поставено така, като че по-скоро да кара хората да се препъват, а не да вървят по него. Франц Кафка", "date": "2018.10.10", "title": "Истинският път минава по въже, което е..."}
