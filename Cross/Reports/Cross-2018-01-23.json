{"url": "http://www.cross.bg/university-azerbaiidzhan-predlaga-1566134.html", "text": "/КРОСС/ Студентите на ADA University са повече от бъдещи успешни предприемачи и водещи обществени фигури. Те са тези, които намират високо интелектуални решения в комбинация с етика и гражданско самосъзнание. Един от най-новите университети на Азербайджан е декларирал тази амбициозна мисия като собствена задача.Основана през 2006 г. като Дипломатическа академия на Азербайджан, с цел да предлага обучения за дипломати и държавни служители в рамките на Министерството на външните работи, образователната институция се развива с бързо темпо, до голяма степен в крак с впечатляващия темп на растеж на страната, в която се намира, и се превръща в пълноценен университет, който предлага бакалавърски и магистърски програми в четирите си факултета - „Публични и международни отношения\", „Бизнес\", „Образование\", „Информационни технологии и инженерни науки\" - на английски език.Въпреки малкия брой учащи спрямо общия брой студенти в Азербайджан, наброяващи 160 000 души, в ADA University днес се обучават повече чуждестранни студенти, отколкото в другите университети в страната. Студенти, преподаватели, служители и възпитаници от 46 държави наричат ADA University свой дом и обогатяват мозайката на приобщаващата учебна среда тук. Чрез учебна програма, изградена около триада от задълбочено изследване, избирателни и общообразователни курсове, съчетани с възможности за експериментално учене и възможностите за обмен, университетът обучава в една истински международна среда възпитаници, които имат силен потенциал за въздействие.В Азербайджан общият размер на публичното финансиране на образователната система се е увеличил до почти 20 милиарда долара през последното десетилетие. ADA University се възползва от тази подкрепа за изграждането на кампус на световно ниво в един от централните квартали на столицата Баку. Първи по рода си в региона, този „зелен\" и „умен\" кампус разполага с интелигентни съоръжения, които ползват възобновяеми енергийни източници. Към мултимедийните центрове, интерактивните класни стаи и просторните учебни и социални зони беше добавена през тази учебна година внедрената информационна система MyADA, която използва програмата Banner, за да отговори на нуждите на студентите и очакванията им за ефективен и прозрачен достъп до данни.ADA University насърчава международните си студенти да се запознаят с местната общност чрез екскурзии, езиково потапяне, социални проекти и други за по-цялостен подход към културното, образователното и гражданското развитие. Той вярва, че обучението в чужбина се интерпретира и като възможност за обмен с някоя от 50-те партньорски институции по света, където студентите обединяват учене и пътувания за по-нататъшно развитие на хоризонтите си. Символ на кампуса е четириетажната сграда на библиотеката на ADA. Както виртуална, така и физическа, тя предлага най-голямата колекция на английски език в страната с достъп до половин милион хартиени и дигитални копия в подкрепа на предлаганите специалности.От 2009 г. насам ADA University предлага международна стипендия на името на Алимардан Топчубашев, за да даде достъп до първокласно международно образование и водещо обучение на студенти по целия свят. Започна приемът за 2018 г. за 700 места във всички програми. С краен срок за кандидатстване 5 април 2018 г. стипендиантската програма „Топчибашев\" набира кандидати, които имат силно желание да служат на обществена кауза. Стипендиантската програма е отворена за всички международни кандидат-студенти за бакалавърските и магистърските програми, които са приети в някой от факултетите на ADA University. Стипендията може да се подновява всеки семестър по време на курса на обучение, ако са изпълнени определени критерии за среден успех, и обхваща само таксата за обучение. Очаква се стипендиантите да покрият всички други разходи, включително настаняване, учебници, студентски такси и комунални услуги. ", "date": "2018.01.23", "title": "Най-международният университет в Азербайджан започва прием за 2018 г."}
{"url": "http://www.cross.bg/borisov-stranite-makedoniya-1566125.html", "text": "/КРОСС/ Министър-председателят Бойко Борисов разговаря с премиера на Република Македония Зоран Заев за активизиране на работата по изграждането на транспортната инфраструктура на Балканите. Борисов посочи, че при срещите си в Страсбург е поставил въпроса за свързаността като първа стъпка за интеграцията на страните от региона, която може да бъде направена още докато държавите се подготвят за членство.Българският премиер каза, че е изтъкнал важността на Коридор №8 за целия континент и необходимостта страните, които не ползват еврофондове, да бъдат подпомогнати финансово.Бойко Борисов посочи също, че е възложил на министъра на транспорта, информационните технологии и съобщенията да следи лично хода на реализацията на жп линията между София и Скопие - проект, чието значение беше изтъкнат и от много жители на Струмица по време на съвместното заседание на правителствата на България и Република Македония.  ", "date": "2018.01.23", "title": "Борисов и Заев се разбраха за активизиране на работата по транспортната инфраструктура"}
{"url": "http://www.cross.bg/dzhonsun-boris-zdraveopazvaneto-1566112.html", "text": "/КРОСС/ Британският външен министър Борис Джонсън поиска на днешното заседание на кабинета да се осигурят допълнително 100 милиона паунда седмично за здравеопазването след Брекзит. Той обаче бе критикуван от министри и съпартийци в политически игри и неправомерна намеса в работата на правителството.Премиерът Тереза Мей е подложена на голям натиск за мерки в здравеопазването и социалните грижи от видни фигури в нейната Консервативна партия. Начинът обаче, по който Борис Джонсън постави днес въпроса, подразни дори критиците на премиера. Стана известно, че Джонсън дори не е разговарял предварително с министъра на здравеопазването. Преди заседанието на кабинета министърът на финансите Филип Хамънд се опита да каже, че Борис Джонсън се меси в чужди сектори: \"Господин Джонсън е министър на външните работи. Аз отпуснах на министъра на здравеопазването допълнително 6 милиарда паунда в последния бюджет\".Депутатката Анна Соубри пък бе съвсем пряма като отново призова Борис Джонсън да си подаде оставката и да престане да подрива работата на правителството. Каралайн Лукас от Зелената партия нарече лицемерие казаното от Борис Джонсън, който, по нейните думи,  се прави на спасител на здравеопазването след като с политиката си хора като него доведоха до напускането на европейските медицински сестри. Политическият редактор на телевизията АйТиВи Робърт Пестъп изрази мнение, че с позицията си Борис Джонсън вероятно подготвя почвата да подаде оставка, ако Тереза Мей поеме към \"мек Брекзит\". ", "date": "2018.01.23", "title": "Критикуват Тереза Мей заради липсата на мерки в здравеопазването и социалните грижи"}
{"url": "http://www.cross.bg/helikopter-vuzdyha-shtytgart-1566132.html", "text": "/КРОСС/ Германската полиция съобщи, че малък самолет се е сблъскал във въздуха с хеликоптер североизточно от град Щутгарт, при което са загинали четирима души, съобщава АФП.Полицията уточни пред ДПА, че двете летателни машини са се ударили край град Филипсбург в провинция Баден-Вюртемберг, на около 100 км от Щутгарт.От полицията засега не предоставят повече подробности за инцидента. ", "date": "2018.01.23", "title": "Сблъсък във въздуха между самолет и хеликоптер в Германия"}
{"url": "http://www.cross.bg/teritoriyata-epidemiya-gripna-1566114.html", "text": "/КРОСС/ От 24 януари е обявена грипна епидемия за община Бобов дол. Това каза пред Радио „Фокус\" д-р Красимира Панчева, главен експерт в Дирекция „Надзор на заразните болести\" към Регионална здравна инспекция - Кюстендил.По думите ѝ грипната епидемия е само за територията на общината поради отчетеният голям брой заболели от остри респираторни заболявания и грип. В грипна ваканция са действащите на територията на общината учебни заведения и детски градини.„Въведени са противоепедимични мерки, разписани в оперативния план. Преустановяват се женските и детските консултации, ваксинирането\", каза д-р Панчева.По думите ѝ на територията на община Бобов дол няма лечебно заведение. Най-близките болници са в Дупница ", "date": "2018.01.23", "title": "И Бобов дол обявява грипна епидемия от утре"}
{"url": "http://www.cross.bg/ostavka-beshe-prezidenta-1566124.html", "text": "/КРОСС/ Ангел Ангелов - началникът Националната служба за охрана (НСО) е подал оставка, съобщава \"Гласове\". От администрацията на президента коментираха пред news.bg, че към момента няма депозиран такъв документ. Ако такава оставка е на лице, обществеността ще бъде информирана своевременно.\"Гласове\" информира, че формална причина за молбата за напускане, която беше депозирана в понеделник вечерта, е предложение за друга работна позиция, но реалната причина е прокурорска проверка за извършени от него злоупотреби.Военно-окръжната прокуратура започнала проверка по няколко сигнала, подадени от служители на НСО. Сигналите твърдят, че ловни излети на Антонов били маскирани като командировки. Той е ловувал в ловното стопанство \"Кричим\".Припомняме, миналата година НСО беше замесено в скандал относно джиповете на държавните горски стопанства.Антонов има дългогодишна кариера в МВР. Той получи поста по предложение на правителството през 2014 г. и беше назначен на поста от президента Росен Плевнелиев. През юни 2017 г. в НСО провериха всички служители, които отговарят за сигурността на автомобилите. Проверката се осъществи заради сигнала с развитите болтове на автомобила на председателя на Върховния касационен съд Лозан Панов.В мандата на президента Плевнелиев Андонов получи и звание генерал. С една степен по-високо от нужното за поста в НСО.През октомври 2017 г. се появи информация, че президентът Румен Радев има намерение да смени шефа на Националната служба за охрана. ", "date": "2018.01.23", "title": "Шефът на НСО подал оставка"}
{"url": "http://www.cross.bg/ski-olimpiiiski-igri-1566116.html", "text": "/КРОСС/ Най-малко 19 спортисти ще бъдат включени в българската делегация на XXIII зимни олимпийски игри в ПьонгЧанг `18 (9-25 февруари), съобщава „Сега\".Съставът бе утвърден от Общото събрание на БОК, като в него допълнително може да бъдат включени състезатели, които евентуално успеят да покрият норматив до края на месеца.Почти сигурно в групата ще влезе и Теодора Пенчева, която очаква потвърждение за спечелена квота в алпийските дисциплини на сноуборда. Със сигурност броят на българските спортисти в Пьонгчанг ще бъде по-голям в сравнение с игрите в Сочи `14, когато страната ни бе представяна от 18 състезатели.Спортистите в настоящия състав са разпределени в 6 вида спорт - ски алпийски дисциплини, ски бягане, ски скок, сноуборд, биатлон и шейни. Най-опитни в отбора на България са сноубордистката Александра Жекова и скиорката Мария Киркова, които ще участват на четвърта олимпиада.Водач на българската делегация ще бъде президентът на БОК Стефка Костадинова, а олимпийски аташе ще бъде единствената олимпийска шампионка на България от зимни игри и президент на федерацията по биатлон - златната медалистка от Нагано `98 Екатерина Дафовска.СЪСТАВЪТАлберт Попов, Мария Киркова (ски алпийски дисциплини); Веселин Цинзов, Йордан Чучуганов, Антония Григорова (ски бягане); Владимир Зографски (ски скок); Александра Жекова, Радослав Янков (сноуборд); Павел Ангелов (шейни); Красимир Анев, Владимир Илиев, Антон Синапов, Димитър Герджиков, Михаил Клечеров, Емилия Йорданова, Десислава Стоянова, Стефани Попова, Даниела Кадева и Милена Тодорова (биатлон). ", "date": "2018.01.23", "title": "19 наши спортисти ще участват на XXIII зимни олимпийски игри"}
{"url": "http://www.cross.bg/rabotata-stantziya-kosmicheski-1566121.html", "text": "/КРОСС/ Руската орбитална станция, която може да бъде създадена в случай на спиране на работата на Международната космическа станция (МКС), ще се състои от 5 модула. Това разкри руският главен конструктор на пилотирани космически системи и комплекси Евгений Микрин.\"В случай на решение за прекратяване на работата на МКС, може да бъде създадена руска станция... Предвижда се, че тя ще се състои от пет модула\", коментира Микрин.Станцията ще бъде проектирана за екипаж от трима души. Теглото на станцията трябва да бъде около 60 тона, т. е. почти 7 пъти по-малко от МКС.Новият \"товарен космически кораб\" с увеличена товароподемност (в сравнение с използвания в момента товарен кораб \"Прогрес\"), който разработва Ракетно-космическата корпорация \"Енергия\", също така е планирано да бъде използван за осигуряване на руската орбитална станция.Същевременно той напомнил, че през 2024 г. към МКС е планиран полет и скачване на новия пилотиран космически кораб \"Федерация\" с екипаж.Прекратяването на работата на МКС е планирано през 2024 г. Методите за прекратяването на работата на станцията и извеждането ѝ от орбита все още не са определени. Също така има информации за преговори за продължаване на работата на МКС до 2028 г., но нищо не е известно за резултатите от тях. ", "date": "2018.01.23", "title": "Русия се готви да създаде нова орбитална станция"}
{"url": "http://www.cross.bg/gechev-informatziya-sistemata-1566115.html", "text": "/КРОСС/ Системата за обмен на информация между агенция „Митници\" и Българската акцизна централизирана информационна система (БАЦИС) не е била манипулирана, но ако това се е случило, то няма как да се докаже. Това е основният извод на ДАНС и прокуратурата. Според Румен Гечев, депутат от ПГ на „БСП за България\" системата е компрометирана и е изложила на риск финансовата сигурност на страната.„Изумително за софтуерна програма - когато служител влиза в системата, тя не записва кой, кога и защо е влизал. Позволява да се трият файлове, да се манипулира системата. Програмата е скандална, така се манипулират данни за милиарди. Естествено е, че са се възползвали. Всички данъчни служители са ползвали и една и съща парола, компютрите са имали „Скайп\" и „Ай Си Кю\", което е помагало за изнасянето на информация\", посочи Гечев.Политикът допълни, че програмата умишлено е разработена така, че де не може да се открие виновен за манипулациите. „Прокуратурата не могат да подведат никой под отговорност, защото тази програма не показва нищо, няма следи. Не е нормално в потоци за милиарди левове, служителите да влизат с една и съща парола\", допълни Гечев.На въпрос какво ще се случи по време на дебата за вота на недоверие, Гечев поясни, че мачът все още не е решен. „Ние изпълняваме задълженията си на опозиционна партия като доказваме , че управляващите са корумпирани. Дори световни медии публикуваха информация, че България е на първо място по сива икономика и корупция\", посочи Гечев. ", "date": "2018.01.23", "title": "Гечев: Пропуските в акцизната система на Агенция „Митници“ са умишлени"}
{"url": "http://www.cross.bg/s-rysiya-kompleksi-1566119.html", "text": "/КРОСС/ Москва води преговори за продажбата на зенитно-ракетни комплекси С-400 \"Триумф\" в страни от Близкия изток и Югоизточна Азия. Това обяви военният министър на Русия Сергей Шойгу, цитиран от руските медии.Той нарече С-400 \"уникални комплекси\", чиито характеристики са недостижими за никого друг в света.По думите му, това потвърждавало наскоро сключения договор за доставка на противовъздушната система на Турция, която членува в НАТО.Шойгу подчертал, че без обсъждането на въпросите, свързани с придобиването на руски оръжия, вече не минавала нито една среща с неговите чуждестранни колеги.Той отбелязал, че понастоящем два комплекса \"Триумф\" действат в Сирия. Русия била готова да сподели опита си от използването на техниката и въоръжението в Арабската република.\"На първо място това е, разбира се, нашата бойна авиация, оборудването и оръжията на сухопътните войски, специалните части и на отделни места - руската система за противовъздушна отбрана. Не става дума само за такива комплекси като \"Панцир\", които бяха използвани в Сирия, но също и за зенитно-ракетни системи С-300 и С-400\", посочил руският военен министър.По-рано индийското издание Times of India, позовавайки се на военен източник, съобщи, че Русия и Индия приключват преговорите за доставката на пет дивизиона С-400. Сумата на сделката възлиза на около 390 млрд. рупии (около 5,5 млрд. долара). ", "date": "2018.01.23", "title": "Русия ще продава С-400 в Близкия изток и Югоизточна Азия"}
{"url": "http://www.cross.bg/potrebiteli-triliona-dolara-1566111.html", "text": "/КРОСС/ Европейските потребители срещат значителни трудности при онлайн пазаруване извън ЕС. Това сочи проучване на Европейската асоциация на потребителите.Потребителското доверие към този пазар остава значително ниско на фона на данните,че продажбите на глобалната търговия се очаква да достигнат 4 трилиона долара през 2020 г, спрямо 1,6 трилиона долара през 2016 г. Това коментира пред \"Хоризонт\" изпълнителният директор на Асоциация \"Активни потребители\" Богомил Николов.Липсва механизъм, по който потребителите да могат да търсят някакви свои права. Това е едно по-скоро искане или апел към европейските институции да подемат инициатива и да разработят механизми, но на междудържавно равнище - да кажем, ако има много търговия с американски сайтове, защо да не се създаде един механизъм за извънсъдебно решаване на спорове, по споразумение със САЩ. ", "date": "2018.01.23", "title": "Ниско остава доверието на европейските потребители към онлайн пазарите извън ЕС"}
{"url": "http://www.cross.bg/televiziya-tzenzyra-dvizhenie-1566122.html", "text": "/КРОСС/ \"Движение 21\" осъжда категорично опитите да бъде налагана цензура в Българската национална телевизия. Това става ясно от позиция на партията, изпратена до медиите.\"Националният изпълнителен съвет на ПП „Движение 21\" осъжда категорично опитите да бъде налагана цензура в Българската национална телевизия. Настояването за „по-разчупени\" предавания, с „по-малко говорене\", за да бъдат продукциите „по-популярни\", „гледаеми\" и „качествени\" са фалшиви аргументи, прикриващи намерения за отнемане свободата на словото, на избор на теми и събеседници, за намеса в журналистическата работа с цел манипулация на зрителите.Случващото се в БНТ на практика е стъпка към разпростирането на медийния монопол на определена групировка и върху обществената телевизия. С явното или прикрито съдействие на управляващите, както и поради пасивността на опозицията, в ръководството на БНТ проникнаха лица, налагащи стил, реторика и поведение, характерни за огромната част от българските медии. Пренасянето и в обществената телевизия на практиките на цензура, списъци на подходящи и неподходящи гости за дискусионни предавания, дежурни говорители и анализатори по всички теми, правилни и неправилни въпроси, ще нанесе много сериозно и трайно увреждане на вече значително деформираната среда за публична комуникация.Подкрепяме стремежа на журналистите в БНТ да съхранят характера на телевизията като обществен оператор, носещ отговорност за изграждане на обществен интегритет, плурализъм, култура и гражданското самосъзнание. Не приемаме и всячески ще се противопоставяме на ширещата се практика, средствата за масово осведомяване да бъдат превръщани в инструменти за пропаганда, за манипулация на общественото мнение или за дискредитиране на неудобни общественици, политици, бизнесмени. Този медиен модел, съпровождан с циничен, профански и ругателен език стимулира агресията и задълбочаващите се конфликти във всички сфери на обществения живот. Налагането и възприемането на такъв тип отношения уврежда не само отделните личности, но и способността на обществото като цяло да взаимодейства ефективно, да намира адекватни решения на общи проблеми, да осъществява общ напредък и успешно развитие.\"  ", "date": "2018.01.23", "title": "\"Движение 21\" скочи срещу цензурата в БНТ"}
{"url": "http://www.cross.bg/hotela-stana-alpi-1566117.html", "text": "/КРОСС/ Лавина падна върху хотел в района на Италианските Алпи, предаде АФП.Снежната маса се стовари върху сградата тази нощ и стана причина за евакуация на 76 гости и служители на хотела, както и неустановен на този етап брой местни жители.\"Няма пострадали и хората не изпаднаха в паника\", заяви мениджърка на хотела.Инцидентът стана в долината Веноста, намираща се на 1800 метра надморска височина. Мястото в северната част на Ботуша и е популярно сред скиорите и други фенове на зимните спортове.  ", "date": "2018.01.23", "title": "Лавина падна върху хотел в Италианските Алпи"}
{"url": "http://www.cross.bg/borisov-ministur-predsedatel-integratziyata-1566120.html", "text": "/КРОСС/ Премиерът Бойко Борисов информира сръбския министър-председател Ана Бърнабич за обсъжданията, проведени от него през последните дни, за насърчаване на интеграцията на страните от Западните Балкани.В телефонен разговор Борисов посочи, че темата, изведена като приоритет на Българското председателство на Съвета на ЕС, е била подкрепена консенсусно от различните групи в Европейския парламент и от лидерите на Съюза. Общото мнение е, че първият етап е инфраструктурната свързаност и изграждането на трансевропейските транспортни коридори.В това отношение премиерът Борисов посочи и възможностите, които предоставя Берлинският процес, както и интересът, проявен от международни финансови организации. Българският министър-председател каза, че страната ни ще продължи да е активна в този процес и разчита на ангажираността и на сръбското правителство. ", "date": "2018.01.23", "title": "Премиерите Борисов и Бърнабич обсъдиха развитие на инфраструктурата като предпоставка за интеграцията"}
{"url": "http://www.cross.bg/programata-nankov-ministurut-1566123.html", "text": "/КРОСС/ Тотална митологема е твърдението за концентрацията на обществени поръчки и на фирми в даден областен град. Това каза министърът на регионалното развитие Николай Нанков по време на дебатите по вота на недоверие към кабинета „Борисов\" 3 и във връзка с твърдението на Елена Йончева, че по програмата на саниране се дават обществени поръчки на определени фирми, близки до властта.Министърът посочи, че за пореден път се употребява темата със санирането като \"голямата корупция\". „Една лъжа повторена сто пъти, може би звучи като истината. На различни дебати заклеймяването на програмата с подобни манипулативни тези, наистина обрича нейното бъдеще като може би на не толкова оптимистично\", коментира министър Николай Нанков. Той припомни, че от БСП още в самото начало са плашели хората с тази програма. По думите му програмата за саниране се оптимизира и като контролни механизми, и като цени.„Вие споменахте на първо място темата за концентрацията на обществени поръчки и на определени фирми в даден областен град, което е тотална митологема. Факт, който не почива на никакви доказателства. Към момента са приключени 1517 сгради, а активните строители са 967. По-голяма диверсификация на строителния бранш в подобна публична програма, здраве му кажи\", каза министърът.Той обърна внимание, че половин милиард лева са раздадени без каквито и да е цени при управление на БСП. „Вие тогава твърдяхте, че пазарът определя и формира цените. Такъв принцип заложихме и ние, когато стартирахме програмата. На пазарен принцип, фирмите изпълнителки да се конкурират\", посочи министърът на регионалното развитие.Според него обидно звучи, че ГЕРБ и правителството са корумпирани. Нанков заяви, че обидно звучи да се твърди, че са корумпирани кметовете, над 100 хил. работници, строители, проектанти, консултанти, надзорници по програмата. \"Дайте да докараме консултанти и кметове от чужбина и да се реши проблемът\", обърна се министър Николай Нанков към БСП. ", "date": "2018.01.23", "title": "Нанков за санирането: Да докараме кметове и консултанти от чужбина и да се реши проблемът"}
{"url": "http://www.cross.bg/stara-zagora-pomosht-1566118.html", "text": "/КРОСС/ Регионална здравна инспекция обяви грипна епидемия в Стара Загора заради увеличаване на заболелите от грип и остри респираторни заболявания през последните дни. Тенденцията за достигане на епидемичната стойност се запазва. Считано от 24 януари 2018 г. РЗИ - Стара Загора обявява грипна епидемия за област Стара Загора.Най-малките са сред най-силно боледуващите. Най-висока заболяемост се регистрира сред възрастовите групи от 0 - 4 и 5 - 14 години.РЗИ - Стара Загора предложи на Регионално управление на образованието да бъдат прекратени учебните занятия в област Стара Загора за периода 24 - 26 януари 2018 г.Препоръчва се на лечебните заведения за болнична помощ да преустановят свижданията. За лечебните заведения за извънболнична помощ като медицинските диагностично-консултативни центрове и центровете за спешна медицинска помощ препоръчително е да разкрият при възможност грипни кабинети; да преустановят работата на женските и детски консултации; да преустановяват провеждането на плановите профилактични имунизации и реимунизации; да спрат профилактичната дейност.  ", "date": "2018.01.23", "title": "Стара Загора е в грипна епидемия от 24 януари"}
{"url": "http://www.cross.bg/suglasni-kolebayat-poslednite-1566109.html", "text": "/КРОСС/ Мнозинство от 67% от българите са съгласни с мнението, че по време на европредседателството партийните различия трябва да се загърбят. 65% обаче вече са чули за публикациите в западни медии, а 82% от чулите за тях са и съгласни с констатациите, че страната ни е бедна и корумпирана. Това сочат данните от проучване на „Галъп интернешънъл\", проведен сред 801 души на 15 и 16 януари.Напрежението в обществото е ясно доловимо, а обвиненията в концентрация на власт и влияние водят до това, че 51% са съгласни, че демокрацията у нас в момента е застрашена. 40% са на обратното мнение, а останалите се колебаят.Посредническата ни роля по отношение на Турция се приема нееднозначно. 49% са съгласни да помагаме на Турция да подобри отношенията с ЕС, но сходен дял от 42% са на обратното мнение, а останалите се колебаят. След последните изявления за „чакалнята\" на еврото 46% най-общо и принципно одобряват въвеждането на еврото, но 48% не одобряват. Останалите се колебаят.На фона на най-различните протести от последните седмици 38% от българите са готови да се солидаризират пряко с някаква форма на протест по темите от последните седмици, а 60% - не. Тези 38% са около 2 милиона българи, които споделят сериозна критика към статуквото. Макар и да са малцинство, те са ясно свидетелство, че общественото напрежение явно е остава валидно, дори и на фона на тържественото откриване на европредседателството.Напрежението се сгъстява и от факта, че 50% възприемат мнението, че убийствата от последните седмици са по-скоро свързани с политиката, а от 37% подкрепят становището, че по-скоро не са. Останалите се затрудняват да отговорят. Макар подобни въпроси да проверяват по-скоро обществения инстинкт по деликатни теми, отколкото обществената информираност, те показват ясно дълбокото и трайно недоверие към политическия процес в страната.Най-общата перспективата за въвеждане на еврото у нас пък се приема още по-нееднозначно, както показаха и предишни изследвания на „Галъп интернешънъл\". В този сондаж 46% принципно одобряват въвеждането му, но 48% не одобряват. Останалите се колебаят.  ", "date": "2018.01.23", "title": "\"Галъп\": 82% от българите смятат, че сме бедна и корумпирана страна"}
{"url": "http://www.cross.bg/kolev-poveche-horata-1566110.html", "text": "/КРОСС/ До голяма степен бъдещето на националните политически битки ще бъде на основата на антиевропейското и дистанцирането от диктата на европейското, прогнозира в предаването „12+3\" социологът Кольо Колев от агенция Медиана. Онези партии, при които има елемент на дистанциране и противопоставяне, но не крайно, ще бъдат в по-добра позиция, подчерта той и се аргументира:Все повече и повече нараства усещането за лъжа. Преди говорехме за евроатлантически ценности, европейски хубави неща, европейски принципи. Все повече това престава да съществува и хората навсякъде виждат лъжа. Всичко това удря върху усещането за добрата Европа, доброто НАТО, добрия цивилизационен избор, ако щете, който беше рекламиран. И хората все повече и повече, изпитвайки отвращение, ще търсят нещо друго.Дълбокото ми убеждение е, че на следващите избори алтернатива ще има, допълни социологът:Независимо дали това ще е Слави Трифонов, ако той скочи в дълбокото, или някоя друга политическа формация, но ще има. Категорично. Има огромна ниша - за някой, който казва: \"Не ща и тези, и тези. Всички са навързани като свински черва. Искам някой, който най-накрая да ми говори истина, да не ме лъже\".Ще има нова политическа формация, но дали тя ще бъде успешна като НДСВ, или като ГЕРБ, или ще остане на по-ниски нива, както беше Бареков, или \"Воля\" на Марешки, не може да се съди отсега.Малко или много Българското председателство ще бъде много шум за нищо, смята Кольо Колев:Темата полека-лека започва да се изтърква и ще продължи да се изтърква, ако няма някакви реални, вълнуващи хората теми и събития, например влизането на България в Шенген или в чакалнята за еврото. Това ще бъде една бързо изтъркваща се тема, ако няма някаква форма на закачки, свързани с националните интереси на България.Върху вота на недоверие се наслагват допълнително казусите на Истанбулската конвенция и Пирин. Всичко това пряко удря върху управляващите и по несъмнен начин ерозира подкрепата за тях, изтъкна още Колев:По Истанбулската конвенция без съмнение точки натрупаха Обединените патриоти и  по-конкретно Красимир Каракачанов, който бе сред първите, били камбаната. БСП също ще получи своите позитиви - към момента тя се явява единствената основна партия, която е анти ГЕРБ.ДПС в случая трудно можем да кажем в каква степен в момента са опозиция, или не са, отбеляза Колев. ", "date": "2018.01.23", "title": "Колев видя ниша за появата на нова политическа формация"}
{"url": "http://www.cross.bg/koryptziyata-gerb-pokazhat-1566104.html", "text": "/КРОСС/ Млади хора протестират пред Народното събрание с искане за оставката на ГЕРБ и в подкрепа на вота на недоверие към правителството. „Глас срещу ГЕРБ = глас за България\", „Спаси България от корупцията\", „Ходете си вие, за да не емигрираме ние\" и „ГЕРБ = корупция\"- са само част от плакатите, които младежите са направили, за да покажат отношението си към политиката на кабинета „Борисов 3\".За да изразят отрицанието си към аферата Суджукгейт, като метафора на корупцията в страната, младите хора бяха закачили истински суджук на въдица.Те раздават на народните представители от мнозинството листовки, направени под формата на банкноти от 200 и 500 евро, за да покажат, че корупцията се шири и по най-високите нива на държавната власт. ", "date": "2018.01.23", "title": "Младежи поискаха оставката на ГЕРБ "}
{"url": "http://www.cross.bg/konventziyata-nyama-nasilie-1566099.html", "text": "/КРОСС/ Държавната и светска власт в спор за Истанбулската конвенция, разбунила духовете в обществото и вероизповеданията. Аулата на СУ \"Св. Климент Охридски\" се оказа тясна за желаещите да се включат в дискусиите. 140 НПО-та са се регистрирали, предава news.bg.Правосъдният министър Цецка Цачева информира колко писма \"за\" и \"против\" конвенцията е получила. Конвенцията дава цялостна рамка за защита на жените и момичетата срещу всяка форма на насилие, по думите й. Министерство на правосъдието предлага ратификация с резерви.Пол е централен термин, използван в конвенцията. Мъжът и жената имат определен социални роли в обществото, заяви още Цачева и обясни, че полът няма да замени термините мъже и жени. Според Цачева насилието над жени е проблем и у нас. Тя успокои и че няма да приемаме транссексуални бежанци, няма да признаем и трети пол. \"Конституцията ни не позволява признаването на еднополовите бракове\", посочи още правосъдният министър.Целта на конвенцията е преодоляване на дискриминацията и сексуалното насилие. Алтернатива е приемането на тълкувателна декларация. Именно това предлага и правосъдното ведомство. Такава декларация щяла да успокои духовете, по мнението на министър Цачева.Омбудсманът Мая Манолова подкрепи конвенцията. Нямам навика да си променям позициите спрямо дивидентите, които ще ми донесат, подчерта Манолова и припомни, че всяка четвърта жена е жертва на домашно насилие. Един милион жени са жертви на домашен тормоз или един милион мъже са насилници, по думите й. Тя застава категорично зад борбата с насилието над насилие. \"Проблемът няма да се реши само с поправка в Наказателния кодекс. Държавата е абдикирала от проблема с домашното насилие и го е \"аутсорснала на НПО-тата\", отсече общественият защитник. Манолова също иска тълкувателна декларация.Старозагорският митрополит Киприян изрази притеснението си от Истанбулската конвенция като заплаха за християнството. Църквата се притеснява от морален разпад на обществото. И църквата е срещу насилието над жените, но заложените в конвенцията идеи противостоят на българските ценности за чест, морал и семейство. Конвенцията насажда чужди ценности, според отец Киприян и заяви позицията, че нов превод няма да промени смисъла на Конвенцията. Конвенцията обяснява, че полът мъж или жена нямали значение за идентичността на човека. Той припомни, че Бог е създал човека по свой образ и подобие и е създал мъжа и жената. Църквата е срещу джендър идеологията.Призоваваме българският народ да отстоява своята вяра, поиска отец Киприян. С бурни аплаузи и възторжени викове бе посрещнато становището на църквата. Думите на отец Киприян изправиха на крака противниците на Конвенцията. След изказването обаче митрополитите напуснаха аулата.  ", "date": "2018.01.23", "title": "Опашки от желаещи да изкажат мнение за Истанбулската конвенция"}
{"url": "http://www.cross.bg/nekov-pchelari-momchil-1566133.html", "text": "/КРОСС/ Повече подкрепа за пчеларския сектор и увеличено финансиране. Това става възможно с гласуваният днес Доклад за пчеларството на заседание на Комисията по земеделие и развитие на селските райони към ЕП. „С приемането на Доклада за пчеларството става възможно увеличението с  50 %  на бюджета на националните програми по пчеларство\". Това заяви евродепутат Момчил Неков във връзка с приемането на доклад за пчеларството на заседание на Комисията по земеделие и развитие на селските райони към ЕП.Момчил Неков изрази задоволство, че желанието на българскте пчелари в ОСП след 2020 да се включи нова схема за помощ на пчелари също бе приета с мнозинство. Тя по адекватен начин ще отразява екологичните услуги, които пчелите осигуряват като опрашители, тоест да се предвидят субсидии за опрашване.В доклада са отбелязани и специфичните нужди на малките и средните пчелари, включително и на тези в планинските райони, за да може да се предвидят целенасочени помощи и за тях.„Доволен съм от факта, че в доклада залегна и препоръка към държавите членки да въведат компенсаторна мярка в националните програми по пчеларство за пчелните колонии, когато има смъртност причинена от природни бедствия или болести\", каза Неков. Това е един сериозен проблем пред българските пчелари и с тази мярка, те ще могат да разчитат на подкрепа. „От бранша ми бяха разказали, че силните студове са довели до големи загуби на пчелни семейства.  В района на Гоце Делчев зимната смъртност на пчелите е достигнала 100%. Средно за страната по данни на Обединения български пчеларски съюз загубите са между 30 и 50%, а на места са дори по-високи\", коментира Момчил Неков„С Доклада за пчеларството надявам се да решим един огромен проблем пред пчеларите - използването на пестицидите. Българските пчелари не еднократно организираха протести и аз като представител в Комисията по земеделие и развитие на селските райони към ЕП поставих въпроса, а с днешното приемане на доклада защитаваме и техните искания\", заяви евродепутатът. Ето какво се посочва в доклада: „ЕК трябва да прекрати оторизирането на тези пестицидни активни вещества, които застрашават здравето на пчелите. Европейската комисия и държавите членки да забранят пестицидте, включително тези неоникотиноиди и системни инсектициди, които са научно доказани като вредни за пчелите\".\"Бих искал да отбележа и напредък относно означаването на меда.  Според сегашните изисквания на етикетиране се посочва, че медът е от ЕС или извън ЕС, или смесица от двете. Според новото предложение ще трябва да се посочват държавата на произход, а в случай на смесица от мед - да бъдат изброени всички, като задължително да бъде посочено и процентното съдържание от всяка страна - от илиизвън ЕС. Така ако български мед се смесва с китайски или украински, това ще се знае. С приемането на доклада се предлага въвеждането на означение „Мед от ЕС\" за мед, които е произведен на 100% от мед от държавите членки\", коментира още евродепутат Неков.\"Докладът за пчеларството призовава медът да бъде признат за чувствителен продукт и да не бъде включван в международни споразумения на ЕС, защото изискванията и разходите за европейските пчелари са високи и те стават жертва на конкуренция отвън. Българските пчелари ще бъдат ощетени от украинския внос, което стана възможно след като правителството подкрепи мярката. Такива ситуации не трябва повече да се допускат\", заяви още Момчил Неков.Не на последно място евродепутатът изрази удовлетворение, с приетото решение  програмите да окуражават млади хора да се занимават с пчеларската професия, вземайки предвид притискащата нужда за смяна на поколенията.Докладът за пчеларството бе гласуван и приет днес на заседание на Комисията по земеделие и развитие на селските райони към ЕП с всички отправени предложения от евродепутат Момчил Неков. Той благодари на своите колеги за подкрепата и им подари по бурканче „Странджански манов мед\", като подчерта, че до края на 2018 г. този мед се очаква да получи географско обозначение. ", "date": "2018.01.23", "title": "Момчил Неков: Днес заявихме повече подкрепа за пчеларския сектор и увеличение с 50% бюджета за националните програми по пчеларство "}
{"url": "http://www.cross.bg/zhena-moreto-kraii-1566100.html", "text": "/КРОСС/ Морето край Бургас е изхвърлило тяло на жена. Това съобщиха от пресцентъра на ОД на МВР. Тя е на видима възраст между 30 и 40 години.Тялото й е откарано за аутопсия в бургаската болница.Там ще бъде изяснена причината за смъртта.Все още не е установена самоличността на жената.  ", "date": "2018.01.23", "title": "Морето край Бургас изхвърли тяло на жена"}
{"url": "http://www.cross.bg/tyrtziya-chavyshogly-siriiiskiya-1566103.html", "text": "/КРОСС/ Турция иска да избегне всякакви сблъсъци със сирийски, руски или американски сили по време на операцията й в Северна Сирия, но ще предприеме необходимите стъпки за нейната сигурност, заяви днес турският външен министър Мевлют Чавушоглу, цитиран от Ройтерс.САЩ и Русия призовават Турция към сдържаност в рамките на военната й кампания \"Маслинова клонка\", предприета в района на сирийския кюрдски град Африн в събота, отбелязва агенцията.Президентът на Турция Реджеп Тайип Ердоган, който твърди, че сирийските кюрдски Сили за защита на народа (СЗН) са свързани с поставената извън закона Кюрдска работническа партия (ПКК), обеща Турция да изтласка кюрдските бойци и от сирийския град Манбидж, предаде БТА.Терористите в Манбидж постоянно произвеждат провокативни изстрели. Ако САЩ не спрат това, ние ще ги спрем (терористите), заяви външният министър Чавушоглу.Целта ни е не да влизаме в сблъсък с руснаците, със сирийския режим или със САЩ, а да се сражаваме с терористичните организации, каза той, цитиран от турската телевизия Хабертюрк.Трябва да се вземат необходимите стъпки. Ако не се направи това, бъдещето на нашата страна е хаос. Ние не сме уплашени от никого по този въпрос, пълни сме с решителност. Няма да живеем със страх и заплахи, изтъкна Чавушоглу.Във връзка с отношенията на Турция със САЩ той посочи, че бъдещето на двустранните отношения зависи от стъпките, които САЩ ще предприемат.Чавушоглу каза, че Турция, която извърши седеммесечна военна операция в Сирия преди година и половина, за да изтласка бойците от \"Ислямска държава\" и Силите за защита на народа, ще продължи да действа, където сметне, че е необходимо.Няма значение дали става въпрос за Манбидж, Африн, за източно от река Ефрат или за заплахи от Северен Ирак. Ако има терористи от другата страна на нашите граници, това е заплаха за нас, каза турският външен министър.  ", "date": "2018.01.23", "title": "Турция: Ако САЩ не спрат терористите, ние ще ги спрем"}
{"url": "http://www.cross.bg/baseiina-dostup-nyama-1566105.html", "text": "/КРОСС/ \"Свободният достъп до басейна на 153-то училище в район \"Надежда\" ще бъде запазен\". Това заяви заместник-председателят на Комисията по образование, култура, наука и културно многообразие и лидер на БСП - София Калоян Паргов. Той беше потърсен за помощ от притеснени родители, чиито деца използват басейна.\"В края на миналата седмица се срещнах с над 200 родители, които изразиха притеснение пред мен, че може да бъде спрян свободният достъп до басейна на 153-то училище, коментира Калоян Паргов. - В спортното училище предстои да бъде разкрита паралелка с плуване и родителите се опасяваха да не бъде това да стане повод да бъде възпрепятстван свободният достъп до спортното съоръжение. В този басейн от години безплатно плуват деца от \"Надежда\", \"Връбница\", \"Обеля\" и други райони на София. Поех ангажимент да проверя какво се случва. Разговарях с кмета на района, с председателя на спортния клуб Локомотив (Сф), с госпожа Ваня Кастрева от столичния инспекторат по образование. В крайна сметка, свободният достъп до басейна няма да бъде спрян, както се опасяваха родителите. Децата имат право да използват публичната общинска спортна инфраструктура и няма да се налага да плащат високи такси всеки месец\".Калоян Паргов обясни, че спортната паралелка с плуване, в която ще бъдат записани 15-20 деца, няма да уплътни часовете за ползване и ще остане възможността за свободен достъп. \"Ще бъде изготвен график за ползване и така всички ще бъдат доволни, каза той. - Собствеността на басейна ще остане в Спортна школа „София\" като гаранция, че в бъдеще няма да бъдат налагани непосилни такси за ползването му\". ", "date": "2018.01.23", "title": "Калоян Паргов: Запазваме свободния достъп до басейна на 153-то училище"}
{"url": "http://www.cross.bg/bioverativ-sanofi-dolara-1566106.html", "text": "/КРОСС/ Sanofi и Bioverativ, биофармацевтична компания, фокусирана върху терапии за лечение на хемофилия и други редки кръвни болести, подписаха окончателно споразумение по силата, на което Sanofi ще придобие всички акции на Bioverativ на цена от 105 долара за акция или сумарно ще заплати около 11,6 млрд. долара. Транзакцията е единодушно одобрена от бордовете на директорите на Sanofi и Bioverativ.„С придобиването на Bioverativ, лидер в растящия пазар на терапии за хемофилия, Sanofi ще засили присъствието си в продуктите за специализирана грижа и водещите си позициии в областта на редките болести, в унисон със стратегическата рамка 2020. Едновременно с това сделката дава основа за растеж в другите области на редките кръвни болести. Заедно ние имаме възможността да доставим иновативни лекарства за пациентите по целия свят, надграждайки успеха на  Bioverativ в разработването на нови стандарти за грижа с фактор-заместващи терапии с удължено действие\", коментира Оливие Брандикур, главен изпълнителен директор на Sanofi. „С обединени усилия ще засилим научните си познания, фокус и експертиза, които ще позволят да увеличим стойността на компанията и да създадем неоткрити до сега терапии за пациентите\", допълни той.Главният изпълнителен директор на Bioverativ Джон Кокс отбеляза: „Bioverativ беше създадена, за да направи значителен прогрес в лечението на хората, живеещи с хемофилия и други редки кръвни болести и аз съм изключително горд с постиженията, които достигнахме през последните години. Sanofi притежава доказан капацитет и инфраструктура, които вярваме, че ще спомогнат за по-бързото навлизане на нашите лекарства по света и така ще подсилят нашата мисия да подобрим живота на хората с редки кръвни заболявания.  Нашият председател Брайън Поснър, целият ни борд и аз силно вярваме, че новото партньорство е значителна добавена стойност за компанията и тази сделка е от огромно значение за акционерите, които инвестират и подкрепят нашата мисия\".Създаване на лидерско портфолио в областта на хемофилиятаСъс своите приблизително 10 млрд. долара годишни продажби и 181 000 диагностицирани пациенти по света лечението  на хемофилията е най-големият пазар сред редките болести. Очакванията са той да расте с над 7% годишно до 2022 г. Терапиите за лечение на пациентите се оформят според променящите се стандарти за здравна грижа по света и включват профилактика и лекарства с удължен полуживот, включително и разработването и прилагането на иновативни терапии.През 2016 г. Bioverativ генерира продажби на стойност 847 млн. долара и 41 млн. долара от патенти. Към момента пазарите, на които оперира Bioverativ, са САЩ, Япония, Канада и Австралия. Плановете са да се осъществи експанзия и на нови световни пазари. Терапиите на Bioverativ се предлагат и в някои държави в ЕС и други страни чрез партньорски споразумения. Sanofi вярва, че фактор-заместващата терапия ще остане дълго време стандарт за лечение на хемофилията поради благоприятния профил на безопасност и удължено действие. Sanofi ще има възможност да подсили клиничната експертиза и съществуващата търговска платформа на Bioverativ.Укрепване на специализираното портфолио на SanofiЕдин от приоритетите в Стратегическата рамка 2020 на Sanofi е преструктуриране на портфолиото и съсредоточаване върху областите, в които в момента компанията има или може ефективно да придобие лидерска позиция. Придобиването на Bioverativ подкрепя този приоритет като добавя към портфолиото на Sanofi диференцирано предлагане на иновативни терапии и осигурява платформа за растеж в областта на  редките кръвни болести, което ще разшири присъствието на компанията  в специалните грижи, допълнително ще укрепи лидерската й позиция в редките заболявания и ще отговори на нуждите на пациентската общност.Освен настоящето портфолио сред водещите проекти на Bioverativ са програма във Фаза 3 за тестване на студовоаглутининова болест и в по-ранна фаза на развитие изследователски програми и сътрудничество в областта на хемофилията и други редки кръвни болести, включително сърповидноклетъчна анемия и бета таласeмия.Организацията за научноизследователска дейност на Sanofi ще подкрепи Bioverativ, за да може тези терапии да достигнат по-бързо до пациентите. Освен това глобалното присъствие на Sanofi, доказаният опит, успехът в пускането на специализирани лекарства и доброто представяне на компанията на ключови развиващи се пазари ще помогнат на Bioverativ да извлече максимална полза от възможностите за растеж на настоящите си и бъдещите продукти.Увеличаване стойността на акциитеОчаква се придобиването на Bioverativ да доведе до значително увеличение на стойността на акциите на Sanofi, като се очаква паричните потоци от продажбите на продуктите на Bioverativ да увеличат финансовия и оперативен капацитет на Sanofi. Очаква се придобиването да се отрази незабавно на стойността на акциите на Sanofi през 2018 г.  и да доведе до пивишаването им с до 5% през 2019.Предвижда се Sanofi да постигне възвръщаемост на направената инвестиция в рамките на три години. Sanofi очаква да запази високия си кредитен рейтинг.Условия на сделкатаСъгласно условията на споразумението Sanofi ще отправи търгово предложение за придобиване на всички акции на Bioverativ на цена от 105 долара на акция. Цената включва премия от 64% спрямо цената на затваряне на книжата на Bioverativ от 19 януари.Завършването на търговото предложение е подчинено на различни условия, включително офертата на най-малко мнозинство от неизплатените акции на Bioverativ, повторна данъчна оценка, предоставена при подписването, изтичането или прекратяването на периода на изчакване съгласно Закона за подобрения на антитръстовите правила на Hart Scott Rodino и получаването на някои други регулаторни одобрения и други обичайни условия. След успешното завършване на търговото предложение изцяло притежаваното дъщерно дружество на Sanofi ще се слее с Bioverativ, неизплатените акции на Bioverativ, които не са част от търговото предложение, ще бъдат преобразувани и ще получат същите 105 долара на акция. Търговото предложение се очаква да започне през февруари 2018 г.Sanofi планира да финансира сделката с комбинация от налични парични средства и чрез емитиране на дълг. Тръжното предложение няма да подлежи на други условия за финансиране, различни от обявените. При удовлетворяване или отказ от обичайните условия за затваряне сделката се очаква да бъде финализирана в рамките на 3 месеца.  ", "date": "2018.01.23", "title": "Sanofi придобива Bioverativ за 11,6 млрд. долара"}
{"url": "http://www.cross.bg/ninova-korneliya-koryptziyata-1566102.html", "text": "/КРОСС/ \"Като че ли вотът приключи преди да е започвал. Отсъствието на Борисов е самопризнае за вина за корупция. Ако не беше така, той щеше да е тук\". Това заяви от трибуната на Народното събрание лидерът на БСП Корнелия Нинова по време на дебатите за вота на недоверие.Тя се обърна към българските граждани: \"Правим този вот за вас. Всеки от вас е срещал корупцията. Този вот правим за вас, за да ви дадем смелост и сили, да си дадем самочувствие,че нито едно правителство не е по-голямо от вас\", каза Корнелия Нинова.Корупцията е една от главните причини за бедността и за неравенството, каза тя. По думите й корупцията е завладяла всички - от най-ниските етажи на властта - до най-високите.\"Рано или късно, уважаеми българи, не се предавайте, който краде от вас ще лежи в затвора\", заяви Нинова.  ", "date": "2018.01.23", "title": "Нинова: Отсъствието на Борисов е признание за корупция"}
{"url": "http://www.cross.bg/borisov-evropeiiskiya-tyrizma-1566107.html", "text": "/КРОСС/ Министър-председателят Бойко Борисов и посланикът на Руската федерация Анатолий Макаров проведоха работна среща, на която обсъдиха развитието на двустранните отношения.Като области от взаимен интерес бяха посочени енергетиката и туризма.Руският дипломат поздрави премиера за началото на ротационното председателство на Съвета на Европейския съюз и убедителната защита на приоритетите му пред Европейския парламент.Той изрази надежда, че България ще работи за подобряване на диалога между държавите-членки и Русия. ", "date": "2018.01.23", "title": "Премиерът Борисов посланик Макаров обсъдиха енергетиката и туризма"}
{"url": "http://www.cross.bg/narodnoto-subranie-kytev-1566108.html", "text": "/КРОСС/ „Няма как да оправдаем закъснението или отсъствието на премиера, когато става въпрос за вот на недоверие към правителството\", това каза зам.- председателят на ПГ на „БСП за България\" Антон Кутев. Той попита- дали министър-председателят знае, че има вот на недоверие. „Призовавам председателя на Народното събрание да обяви почивка, тъй като не можем да обсъждаме вота без министър-председателят да е тук\", призова Антон Кутев.„Вече един час министър-председателят, срещу чието правителство е този вот , няма политическа смелост да дойде в Народното събрание\", заяви народният представител от ПГ на \"БСП за България\" Таско Ерменков. Той попита- страх ли го е или  няма уважение към парламента, който с гласуването си го е направил министър-председател. „Няма държава, в която се гласува вот на недоверие за корупционната политика на правителство и премиерът да не присъства. Искам почивка до идването на премиера\", заяви Ерменков. След неговото искане председателят на Народното събрание обяви 15 мин. почивка. ", "date": "2018.01.23", "title": "Антон Кутев: Бойко Борисов да дойде в Народното събрание"}
{"url": "http://www.cross.bg/minys-gradysa-raiioni-1566113.html", "text": "/КРОСС/ През нощта ще преобладава ясно, в сряда - слънчево време. По-значителна ще е облачността в Северозападна България, а сутринта в западните райони на Дунавската равнина ще се образува мъгла. Ще духа слаб североизточен, в източните райони - умерен северен вятър.Сутринта ще е мразовито, с минимални температури между минус 9 и минус 4 градуса, а дневните ще достигнат от минус 2 до 3 градуса.Над Черноморието ще бъде предимно слънчево, с временни увеличения на облачността преди обяд в крайните северни и южни райони. Ще духа умерен север-североизточен вятър. Максималните температури на въздуха ще са от 0 до 3 градуса. Температурата на морската вода е 6-7 градуса. Вълнението на морето ще е 2-3 бала.Над планините ще бъде предимно слънчево. По-значителни увеличения на облачността ще има преди обяд над масивите от Западна България. Ще духа до умерен север-североизточен вятър. Максималната температура на височина 1200 метра ще е около минус 3 градуса, на 2000 метра - около минус 8 градуса.В четвъртък и в петък в планините и планинските райони ще бъде слънчево. В равнинната част от страната на места ще се образува мъгла или инверсионна облачност. Сутринта ще е студено, с минимални температури между минус 12 и минус 7 градуса, в отделни райони - и по-ниски; максималните ще са предимно между минус 1 и 4 градуса. ", "date": "2018.01.23", "title": "Слънчево, но студено ще е утре"}
{"url": "http://www.cross.bg/gerb-iioncheva-shemi-1566131.html", "text": "/КРОСС/ „Според ГЕРБ силата на партията им и е Бойко Борисов, който смело разбива всички корупционни схеми. Очевидно ГЕРБ имат чувство за хумор\", коментира народният представител от ПГ на „БСП за България\" Елена Йончева от парламентарната трибуна. Според нея в условията на шеги и закачки, корупцията се е превърнала в житейска норма. Като примери посочи дребни рушвети на чиновници, купени дипломи и шофьорски книжки. „От ГЕРБ успяха да вкарат корупцията даже в детските градини\", допълни тя. По нейните думи вече има концентрация на власт в цели общини, където политици, чрез поставени фирми на бизнес-партньори и роднини, източват публични ресурси за милиони. „Финансово-икономическите схеми на хора, близки до властта, водят вече до поръчкови убийства\", каза още Йончева. Тя обясни, че вече е съставен модел на управление, който превръща областните градове във феодални владения на мутри-бизнесмени-политици.„Владения, където законът не важи за този, който е приближен до кмета, полицията или ГЕРБ. Владения, където българинът, който не е част от корупционната схема, няма никакъв шанс за просперитет\", подчерта тя. Народният представител е категорична, че липсата на конкуренция убива всеки бизнес, отнема правото на бъдеще на цели поколения. „ГЕРБ дори успяха да създадат легална корупционна схема за 2 млрд.лв. - санирането. Има случаи, когато санирането на сгради излиза по-скъпо, отколкото да бъде построена отново\", припомни тя. По нейните думи парите за саниране са многократно завишени и това става ясно още през 2015 г., когато държавата плаща над 300 лв/ кв.м. - двойно по-скъпо. „В Хасково, например, при участие на 130 фирми в последната поръчка за саниране, 10 блока от 11 са спечелени от роднинско-приятелския кръг на областния координатор на ГЕРБ, за което имаме документи и са предоставени на прокуратурата\", каза още депутатът от левицата.Според Йончева няма съмнения, че финансово-икономическите схеми на ГЕРБ генерират корупция и бедност в родината. „Тези схеми се ползват за печелене на избори, като част от ресурса се използва и за купуване на медийно влияние.  Не случайно България се срина в класациите за свободата на медиите\", уточни народният представител.Елена Йончева припомни и случая „Суджукгейт\". Тя е на мнение, че ГЕРБ дори са се опитали да засекретят корупцията, свързана  с  оградата на границата. „Съоръжението е построено некачествено, проектите са променени и се различават значително от първоначалното задание на МВР. Как Борисов ще обясни на обществото, че са изхарчени 180 млн. лв. за оградата по турската граница, а още преди настъпването на зимата, тя започва да пада\", попита Йончева. По нейните думи оградата между Гърция и Турция е с много по-добри параметри и много по-евтина.Народният представител цитира доклад на Държавния департамент на САЩ, в който се казва: „Служители във всички клонове в правителството са замесени в корупционни практики, безнаказано. Корупционните практики включват и сложни схеми за присвояване\". „Защо премиерът не отговаря - кои са тези сложни схеми, кои са тези служители, замесени в корупционни практики?\", продължи с въпросите тя. Според нея законът за омертата безспорно се спазва в България - законът на мафията, на мълчанието. „Но българинът има точка на търпимост и смятам, че вече я стигнахме. Превръщането на България в корумпирано владение на ГЕРБ и на Борисов, в територия без перспектива за нас, българите, няма да мине\", категорична е Елена Йончева.  ", "date": "2018.01.23", "title": "Йончева: Превръщането на България в корумпирано владение на ГЕРБ и Борисов, няма да мине"}
{"url": "http://www.cross.bg/bulgariya-milev-milen-1566101.html", "text": "/КРОСС/ Отворено ПисмоДО: Г-н Бойко Борисов, Министър Председател на Република България, Предсетадел на ПП ГЕРБОТ: Елица Стоименова, Управител на фирма \"Арва Консултинг\" ЕООДИма ли корупция в България господин Борисов, има ли работеща прокуратура и съдебна система?   По време на Евро Председателството в България има ли изобщо някакви закони?УВАЖАЕМИ Г-Н БОРИСОВ,Пиша Ви настоящото писмо във връзка един сигнал за корупция подаден в  Окръжна Прокуратура Ловеч на 19 Януари в 16:30 часа в началото на Ерво Председателството в България.Пиша Ви с някои отворени въпроси, на които категорично вярвам, че аз, обществото ни, децата на България и всеки съзнателен български гражданин заслужаваме да получим отговори сега за веднага, не утре, не в други ден или по-късно, а сега веднага.Все пак най-напред ще бъда така любезна да  Ви въведа в ситуацията подхождайки с добронамерената презумпция, че Вие нищо не знаете по случая.През 2014 година срещу Милен Милев (прекръстен от Ганев)  - бивш кмет на град Тетевен бива образувано дело за серия длъжностни престъпления  - длъжностно присвояване средства на Общинска Фондация \"Тома Васильов\", град Тетевен и  престъпление по служба  - документна измама, фалшифицирани и манипулирани тръжни процедури и Общински поръчки.Информация има в редица български медии, включително в. Капитал, Блиц, БТВ.Почти никоя медия обаче не отрази факта, че от 2014 насам ход на делата срещу Милен Милев (Ганев) не бе даден при отказ затова от самото обвинение и съда в Ловеч. Публикация на БНТ по темата 2016 година. Как бихте коментирал това?Прокуратурата и съдът в Ловеч не само не съдят Милен Милев (прекръстил се от Ганев), но и същият е възстановен на пост в държавната администрация на град Тетевен още през 2014 година като Общински съветник в Община Тетевен под Общинско управление и кмет на ПП ГЕРБ в района. Бихте ли коментирали това?Според разследване на в. Капитал Милен Милев в миналото се е казвал Милен Ганев и е имал тесни връзки със захарната мафия като фирмата му \"Вълна М2\" се е занимавала с незаконна търговия със захар в зората на демокрацията през 90-тте години. Запознати лица свързват фигурата на Милен Милев (Ганев) и тази безпрецедетна безнаказаност с връзките на Ганев с Ловешкия бос на футбола Гриша Ганчев и фирмата му \"Литекс Комерс\" станал гарант на Ганев за кредит от 3 милиона долара взети от СИК за нелегална търговия със захар през 90-тте години. Според в. Капитал Милен Ганев (понастоящем Милев) е взел кредит от СИК през 90-тте години и е бил приближен до групата на \"Мултигруп\". Бихте ли коментирал това?Хора запознати със случая се питат още ли живеем в 95 година? Не мина ли началото на прехода, на СИК, на Мултигруп, на измитата от дъжда захар залог за десетки милиони долари, през 90-тте години? Не мина ли времето на групировките и силовия бизнес? Каква държава е тази, в която престъпник бивш кмет обвинен в две сериозни обвинения като кмет на община Тетевен  - длъжностно присвояване и в документни престъпления и престъпления по служба, чиито арест отразяват национални медии в цяла България няма придвижено дело от 2014 година насам?  Питат се има ли кой да търпи подобни своеволия в правова държава член на Европейския Съюз и център на Евро Председателството в 21 век? Изобщо някой мисли ли и смята ли нещо или всички просто само се страхуват и мълчат и струват евала пред труповете на мъртвите босове на прехода и движещите се по инерция престъпления дело на техните групировки? Вие имате ли коментар по техните въпроси, Г-н Борисов?В 16:30 часа на петъчния работен следобед на 19 Януари 2018 година в Окръжна Прокуратура Ловеч е постъпил сигнал за корупция срещу Общинска Администрация град Тетевен, както и срещу юридическо лице \"МЕГА-ОПТИК\" ООД, с ЕИК: 121194357, с управител ДИМИТЪР ИВАНОВ ВАСИЛЕВ за съучастието му в дългогодишна продължаваща корупция с Бившия кмет на гр. Тетевен Милен Милев (в миналото Ганев).  В сигналът до Окръжна Прокуратура Ловеч се посочва и подава информация срещу съучастник в корупционните схеми на Милен Милев верига оптики Opticlasa (Оптикласа) с над 21 оптики в цялата страна, (представлявано от юридическо дружество \"МЕГА-ОПТИК\" ООД, с ЕИК: 121194357, с управител ДИМИТЪР ИВАНОВ ВАСИЛЕВ). Запознат ли сте с това, Г-н Борисов?Според сигналът Димитър Василев като управител на верига оптики Opticlasa (Оптикласа) е съучастник на Милен Ганев (поново му Милев) в престъпление по чл. 205, ал.1, т.3, във вр. с чл. 202, ал.2, т. 1, във вр. с чл. 26, ал.1., в което като Председател на Общинска фондация \"Тома Васильов\" Милен Милев е присвоил чужди пари собственост на фондацията. Сигналът цитира схема на предаване на рушвети от Василев към Милев в периода 2007-2014 година като официално по сметките на Общинска Фондация \"Тома Васильов\" не е заплатена нито стотинка наем за имот на фондацията ползван \"под наем\" от Оптикласа за период от 7 години, но според запознати източници са заплащани рушвети по посочено от Милев ЕТ ползвани за лични нужди на кмета.  Запознат ли сте със случая Г-н Борисов и бихте ли го коментирали?В сигналът до Окръжна Прокуратура Ловеч Димитър Василев и известната му верига оптики Оптикласа (юридически управлявана от дружеството \"Мега Оптик\" ООД) не само са обвинени в участие в продължаваща дългогодишна корупционна схема, но също и че исторически владеят незаконно недвижим имот собственост на общинска фондация, - магазин \"под наем\" в центъра на град София с точен адрес ул. \"Граф Игнатиев\" 41. Обвинени са, че незаконно, принудително и насилствено се помещават в имот на общинска фондация \"Тома Васильов\" по смисъла на закона повече от 7 поредни години (периода 2007-14) без да са заплатили нито стотинка официален наем за целта на Общинската Фондация.Парадоксалното е че след като е свален от кметския пост и обвинен в серия кражби и престъпления по служба Милен Милев не само не бива ефективно съден вече 4 години, но и бива възстановен в управлението на град Тетевен (което е на ПП ГЕРБ) на позицията Общински съветник в Община Тетевен. Така въпреки нарушенията си от 2007 до 2014 в далаверите си с Милен Милев Димитър Василев и фирмата му Оптикласа отново наемат имота 2015 година този път вече със законен договор за наем, плащайки рушвет на ръка за \"правилно решение\" на вече Общинския Съветник Милен Милев, според сигнала до Окръжна Прокуратура Ловеч.През 2016 години се организира търг за наемане на имота, в който участват 3 кандидата със своите търговски оферти за наем. Офертата на верига оптики Оптикласа (\"Мега-Оптик\" ООД)  и Димитър Василев е по-ниска от всички останали оферти с 16%. Въпреки това Общото събрание на Общинска фондация „Тома Васильов\" , гр. Тетевен гласува договор за 2017 година да спечели най-ниската търговска оферта за наемане на имота, а именно офертата на Оптикласа (Мега-Оптик\" ООД)  и Димитър Василев отново срещу платени на Милев пари. Бихте ли коментирали случая Г-н Борисов? Това не Ви ли прилича поне малко на корупция?Сигналът подаден на 19 Янари 2018г. е освен срещу Оптикласа (Мега-Оптик\" ООД)  и Димитър Василев като съучастник в корупция и исторически принудителен незаконен ползвател на чужда собственост, също и срещу Общинска фондация „Тома Васильов\" за корупция и извършване на длъжностно престъпление срещу настоящото й управление,  както и за несправедливо провеждане на тръжна конкурсна процедура в рамките на Община Тетевен и избор на най-ниска търговска оферта срещу незаконно парично обезщетение от страна на Димитър Василев и Оптикласа.Как бихте коментирали това, Г-н Борисов? Корупция ли е това според Вас? Смятате ли, че има работеща съдебна система в България и смятате ли, че имаме нужда от съдебна реформа?Докато крупни престъпници се разхождат на свобода, а перачници на мутренските пари на прехода като Оптикласа стават пазарни лидери и определят цените на цял пазарен сегмент, считате ли, че България може да се нарече правова държава с работеща икономика и съдебна система, Г-н Борисов?Може ли в 21 век в правова държава член на Европейския съюз прости мутри от 90 година, съдени за серия престъпления като част от държавната администрация, не само да са на свобода, но и да продължават да си въртят далаверите безнаказано?В сигналът до Окръжна Прокуратура Ловеч подаден на 19 Януари 2018 година е описано още нещо изключително важно - Общинска Фондация \"Тома Васильов\" е с предмет на дейност подпомагане на деца на територията на Община Тетевен под формата на благотворителни инициативи и социално отговорни каузи за деца таланти. В този смисъл Димитър Василев и Милен Милев като участници в корупционна схема в периода 2007-2014 година  са крали от шансовете за бъдеще и развитие на българските деца повече от 7 години с търговски бизнес цели и с цел лична облага.Как намирате това Г-н Борисов като социално отговорен Министър Председател? Одобрявате ли го?Държа да отбележа, че по смисъла на Конституцията на Република България Окръжна Прокуратура Ловеч е длъжна да разследва докрай това престъпление и да има осъдени по тези престъпления срещу населението и децата на град Тетевен, срещу шансовете и бъдещето на децата на Република България.Остават много отворени въпроси и за всички нас. Дали Окръжна Прокуратура Ловеч ще реагира изобщо? Дали верига оптики Оптикласа/ Opticlasa не е просто мутренска перачница а мръсните пари на групировките на прехода, чиито бизнес явно би било по-добре да не спонсорираме? Дали изобщо ще има осъдени и Милен Милев (Ганев) и Димитър Василев ще поемат своята отговорност или отново само ще се платят едни пари на едни хора под една маса и всичко ще утихне? Вие имате ли становище по тях, Г-н Борисов?Питам Ви още Г-н Борисов, според Вас  - нормално ли е в 21 век като държава член на Европейския съюз да сме все още държавата на силовите групировки, корупцията, липсващата съдебна система и перачниците на пари?Дали е нормално през 2018 година в правова държава член на Европйския съюз по време на Европредседателството да вървят по инерция престъпни схеми на силовите групировки от деветдесетте години и несъществуващите им измрели босове само защото всеки го е страх да говори и реагира на страната на закона и обществото на България, в защита на закона, обществото и правото на бъдеще на децата на България?Има ли корупция в България, господин Борисов, има ли работеща прокуратура и съдебна система?   По време на Евро Председателството в България има ли изобщо някакви закони, които да защитават обществото ни и децата на Република България? Още ли живеем в 95 година и когато излезне това писмо в медиите мога ли да очаквам \"куршум за 60 стотинки в главата\" , както бях мило заплашена от един от Общинските съветници, който помага на Василев през трети човек, за да спра да се занимавам с този случай, или смятате да отговорите и да ни обясните защо позволявате престъпници от 90-тте години да крадат от децата на България продължаващо и безнаказано?Ще смятате ли България за достойна страна и себе си за достоен Министър Председател ако не спрете безнаказаното престъпление срещу шансовете за бъдеще децата на България по този случай?Благодаря Ви за Вниманието!Елица Стоименова19.01.2018г. (по време на Евро Председателството)  ", "date": "2018.01.23", "title": "Отворено писмо от Елица Стоименова"}
{"url": "http://www.cross.bg/moskovski-ivaiilo-ministurut-1566091.html", "text": "/КРОСС/ България поема Председателството на Съвета на Европейския съюз в период с много интензивен цифров дневен ред. Това заяви министърът на транспорта, информационните технологии и съобщенията Ивайло Московски по време на изслушване в Комисията по вътрешен пазар и защита на потребителите (IMCO) в Европейския парламент.Основна задача на Българското председателство, ще бъде успешното завършване на преговорите за реформата на регулаторната рамка за електронните съобщения, каза още той. По думите му, новата нормативна уредба, е от голямо значение за европейската индустрия. Тя ще очертае насоките на развитие на конкуренцията и ще заложи стимулите за инвестиции в мрежите от пето поколение (5G) и фиксираните оптични мрежи с много висок капацитет. Министър Московски изрази увереност, че потребителите също ще усетят реалните ползи от новите правила за иновативни услуги.България работи усилено по регламента за свободното движение на данни, които са събрани от обществения сектор, посочи министърът. Той добави, че свободният поток на нелични данни е предпоставка за функционираща цифрова икономика и за нови работни места. „Съзнаваме, че нашите граждани се нуждаят от поверителност на техните комуникации и неприкосновеност на личния живот в електронна среда, за което ще търсим компромисни решения за балансиране между адекватно ниво на защита и достатъчно стимули за иновациите\", каза още министър Ивайло Московски.Сред приоритетите на Българското председателство е и популяризирането цифровите политики на ЕС сред страните от Западните Балкани, подчерта в изказването си Ивайло Московски. Той добави, че акцент в това отношение е покритието с широколентов достъп за всички, насърчаването на високоскоростната трансгранична свързаност и въвеждането на правилата на ЕС за постепенното намаляване на надценките за роуминг услуги в тези страни. „В тази връзка сме предприели редица инициативи на двустранна основа\", заяви министърът.Ивайло Московски ще представи приоритетите на Българското председателство в областта на информационните технологии и съобщенията и пред Комисията по индустрия, енергетика и изследвания (ITRE).  ", "date": "2018.01.23", "title": "Московски: България поема Председателството на ЕС в период с интензивен цифров дневен ред"}
{"url": "http://www.cross.bg/live-singul-evrofytbol-1566090.html", "text": "/КРОСС/   Букмейкърската къща дава оценка 4.50 на испанеца в  за футболист, открил резултата, а ставките за крайния изход на срещата също показват надмощието на гостите, макар и в труден сблъсък: 2.37 за „2\" срещу 2.69 за домакините от „Емирейтс\" и 3.28 за равенство. Повече информация за двубоя може да намерите .Ето още от акцентите на „Еврофутбол\" от идните дни:Бристол сити - Манчестър сити                                         Сингъл, Live, ТОП „1\"- 10.50 „Х\"-5.80 „2\"-1.22Севиля - Атлетико Мадрид                                                           Сингъл, Live, ТОП „1\"- 2.80   „Х\"-3.22 „2\"-2.37Алавес - Валенсия                                                                       Сингъл, Live, ТОП „1\"- 3.42   „Х\"-3.38 „2\"-1.95Сампдория - Рома                                                            Сингъл, Live, ТОП „1\"- 3.60   „Х\"-3.56 „2\"-1.84Монако - Лион                                                                   Сингъл, Live, ТОП „1\"- 2.24   „Х\"-3.44 „2\"-2.76Спортинг Лисабон - Порто                                                            Сингъл, Live, ТОП „1\"- 2.59   „Х\"-2.84 „2\"-2.12Барселона - Еспаньол                                                      Сингъл, Live, ТОП „1\"- 1.08   „Х\"-8.20 „2\"-18.00Информация за всички предстоящи спортни събития с българско участие може да намерите ., „Еврофутбол\" дава възможност на своите участници да спечелят и от познаването на  с 15 срещи,  с 13 мача и . Натрупаната сума в СДП15 към 11 ч. на 23.01.2018 г. е 77 832 лева, а в Джакпот13 е 10 191 лева.   ", "date": "2018.01.23", "title": "„Еврофутбол“: Челси бие Арсенал с първи гол на Алваро Мората"}
{"url": "http://www.cross.bg/godina-stolichna-obshtina-1566098.html", "text": "/КРОСС/ Управляващите в Столична община лишиха софиянци от 210 милиона лева за инвестиции през 2017 година, а сега подготвят същото и за 2018-а. Това заяви заместник-председателят на Комисията по финанси и бюджет в СОС от БСП Иван Таков. Той представи и защити внесения от групата на социалистите доклад с предложения за промени в приходната и разходната част на проекта за сборен бюджет на Столична община за 2018 година.\"Инвестиционната програма в размер на 480 милиона лева, за която толкова говориха в началото на 2017 година управляващите в Столична община, всъщност, беше изпълнена едва на 56%, разкри Иван Таков. - Това означва, че софиянци са били лишени от 210 милиона лева за инвестиции, които са жизненоважни за нашия град. Тъй като всяка година има сериозно неизпълнение на инвестиционната програма, затова толкова много настоявамхе общинските съветници да участват в изготвянето на тази за 2018 година. Това не се случи. И сега нашите предвиждания са, че точно след година ще установим същото\".Според Иван Таков, общинските съветници отново са били подведени и излъгани от управляващите в Столична община. \"За поредна година ние, общинските съветници се явяваме функция, някакво продължение на администрацията на общината, коментира той. - Третират ни само като машини за гласуване и за легитимиране на приумиците на администрацията и на кмета на Столична община. Това е абсурдно и вредно за София\".  ", "date": "2018.01.23", "title": "Иван Таков: Управляващите в СО лишиха софиянци от 210 млн. лв. за инвестиции през 2017-а, готвят същото и за 2018-а"}
{"url": "http://www.cross.bg/sofiya-raiiona-selo-1566093.html", "text": "/КРОСС/ Временно е затворен пътят София - Варна, в района на село МикреСигнал за тежка катастрофа на пътя София - Варна, в района на село Микре, е подаден малко преди 10 часа днес.По първоначални данни челно са се ударили лек и товарен автомобил. От удара тежко била ранена водачката на колата, която на път за болницата е починала.Осемгодишното дете, което е пътувало с нея, е отведено за преглед в болницата.Продължава огледът на място, по случая е образувано досъдебно производство.До приключване на следствените действия пътят  е затворен, обходният маршрут е през село Голец. Пътни полицаи са на място и отклоняват движението на моторните превозни средства.Малко по-рано, около 9 часа, бе подаден сигнал за верижна катастрофа на АМ\"Хемус\" посока София, след тунел \"Топли дол\". По първоначални данни в спрял автомобил се е ударил лек автомобил „Рено\", а в него - „Ситроен\". Двама пострадали от пътния инцидент са транспортирани в болнично заведение за преглед. Движението в района е затруднено, пътни полицаи регулират на място.   ", "date": "2018.01.23", "title": "Жена е загинала, а 8-годишно дете е пострадало при пътен инцидент край Микре"}
{"url": "http://www.cross.bg/epidemiyata-dryanovo-epidemiya-1566096.html", "text": "/КРОСС/ Грипна епидемия е обявена от днес в няколко български града.Това са Димитровград, Трявна и Дряново. Остава в сила епидемията за община Благоевград.В предепидемична обстановка е цялата русенска област, съобщават от Здравното министерство.В разгара на епидемията е важно и да подсилим организма си с витамини и полезна храна, съветват специалистите. Не се препоръчват диети и преяждания в този период, а балансирано хранене. ", "date": "2018.01.23", "title": "Обявиха грипна епидемия в Димитровград, Трявна и Дряново"}
{"url": "http://www.cross.bg/tzynami-opasnost-alyaska-1566097.html", "text": "/КРОСС/ Земетресение с магнитуд 8,2 удари на 256 км югоизточно от Чиниак, в Аляска, на дълбочина 10 км, в 9 ч. и 31 мин. по Гринуич, съобщи Геофизическият институт на САЩ, цитиран от Ройтерс.След труса бе издадено предупреждение за опасност от цунами за части от Аляска и Канада, както и се води наблюдение за опасност от приливни вълни по цялото западно крайбрежие на Съединените щати, съобщи американската служба за наблюдение на цунами.  ", "date": "2018.01.23", "title": "8,2 по Рихтер разлюля Аляска, има опасност от цунами"}
{"url": "http://www.cross.bg/kirov-kircho-direktor-1566092.html", "text": "/КРОСС/ В Софийската военно - окръжна прокуратура постигна тежка осъдителна присъда и по второто дело, водено  срещу бившия директор на Националната разузнавателна служба - генерал Кирчо Киров.Обвинителният акт беше внесен в Софийски военен съд през пролетта на 2017 г. Бившият директор на НРС генерал-лейтенант Кирчо Киров беше обвинен в това, че от 2007 г. до 2011 г. като директор на НРС, в съучастие със свой подчинен началник, е присвоил от бюджета на службата валута-евро и щатски долари в особено големи размери, равняващи се на повече от пет милиона и сто хиляди лв.След като прецени всички доказателства - събраните от военните следователи и прокурори в досъдебното производство и установените в съдебното заседание по време на съдебното следствие, Софийски военен съд обяви длъжностното присвояване като особено тежък случай и наложи на ген. Киров петнадесет години лишаване от свобода и конфискация на половината от притежаваното имущество.На съучастника на Киров - Димитър Лидарев - полковник от резерва и бивш служител на НРС, Софийски военен съд наложи три години лишаване от свобода, с петгодишен изпитателен срок. По разпореждане на директора си Кирчо Киров, Лидарев е изготвял фалшивите документи за теглене и отчитане на сумите и е получавал парите от касата на службата. ", "date": "2018.01.23", "title": "Втора, по-тежка присъда за ген. Кирчо Киров"}
{"url": "http://www.cross.bg/tyrtziya-borisov-ylysoii-1566089.html", "text": "/КРОСС/ Министър-председателят Бойко Борисов се срещна с посланика на Турция Хасан Улусой. По време на разговора Улусой поздрави българския премиер с поемането на ротационното председателство на Съвета на ЕС и изрази очакване, че това ще бъде успешен период не само за страната ни, но и за цяла Европа. Двамата са единодушни, че диалогът между държавите-членки на ЕС и Турция трябва да бъде нормализиран в контекста на разбирателство и разумни решения.Премиерът Борисов и посланик Улусой обсъдиха и подготовката и организацията на предстоящата среща между ръководителите на водещите европейски институции и Турция.На срещата беше дискутирано и продължаващото сътрудничество и партньорство между България и Турция в областта на културата. Възстановяването на духовни сгради на територията на двете страни беше заявено още при срещата на премиера Борисов с турския президент Реджеп Тайип Ердоган на 7 януари в Истанбул, когато двамата откриха реставрирания български храм „Свети Стефан\". Българският министър-председател Бойко Борисов и посланикът на Турция обобщиха по време на срещата си, че България и Турция ще продължат да поддържат активно двустранно сътрудничество, защото освен непосредствен наш съсед, турската държава е и важен партньор в областта на миграцията, борбата с тероризма, земеделието и енергетиката. ", "date": "2018.01.23", "title": "Премиерът Бойко Борисов се срещна с турския посланик Хасан Улусой"}
{"url": "http://www.cross.bg/vasilev-zasedanie-zasedanieto-1566084.html", "text": "/КРОСС/ Стартът на делото за КТБ в специализирания съд бе отложено за втори път. Причините са идентични като с първото заседание, а именно, че призовката не е достигнала до обвиняемия мажоритарен собственик на банката Цветан Василев.По време на заседанието стана ясно и, че подсъдимият Георги Христов е болен и не може да се яви на заседанието.Да не се даде ход на делото поискаха от прокуратурата и от страна на адвокатите. Датата, на която процесът ще продължи, е 14 февруари.Интересно е, че както при първото заседание, така и сега, Цветан Василев е бил търсен на домашния му адрес в София.На предишното заседание Константин Симеонов, адвокатът на Василев, посочи, „инициаторът на този процес не е разпитан\". „Има едно лице с три имена и адрес, което е пуснало сигнал на 27 март 2014 г. и същия ден е образувано досъдебното производство (...) Този човек нито е потърсен, нито е разпитан\". ", "date": "2018.01.23", "title": "Делото КТБ пак не тръгна"}
{"url": "http://www.cross.bg/tzipras-ramkite-davos-1566087.html", "text": "/КРОСС/ Премиерът на Гърция Алексис Ципрас заминава днес за Давос за участие в Световния икономически форум.Една от срещите му в рамките на форума ще е с македонския му колега Зоран Заев. Тя ще се проведе непосредствено след започналите с посредничеството на ООН преговори между двете страни за решаване на техния спор за името на Македония.Очаква се Ципрас да изрази готовността на правителството си за намиране на общоприемливо решение на проблема, което да е в рамките на едно съставно название за всеобща употреба. ", "date": "2018.01.23", "title": "Ципрас и Заев ще се договарят за името на Македония в Давос"}
{"url": "http://www.cross.bg/istoriya-dyma-bulgarskata-1566088.html", "text": "/КРОСС/ Градският съвет на БСП - София настоява за оставката на министъра на образованието и науката. Това ставя ясно от позиция на съвета, изпратена до медиите.Ето и пълния текст:\"ПОЗИЦИЯ на Градския съвет на БСП - СофияОтносно: Одобрената от министъра на образованието и науката програма по История и цивилизация за Х класГрадският съвет на БСП - София е сериозно обезпокоен от поредния опит българската образователна система да бъде използвана за налагане на идеологеми и стериотипи, изфабрикувани от световния неолиберализъм и неговите представители у нас. В този случай, с приетите програми по история и цивилизация за учениците от Х клас.Още по време на първия кабинет на Бойко Борисов (2009 - 2013) бе разработен доклад със задача да се пренапише българската история, която да се превърне в инструмент за възпитание на т.нар. гражданско общество от соросоиден тип. Тогава авторите изпълниха задачата да разкрият „дискриминационната\" роля и нетолерантно отношение на българската класика, предлагайки от учебната програма да бъдат изхвърлени творби на Ботев, Вазов, Яворов, Елин Пелин, Дебелянов, Йовков, Смирненски, Гео Милев, Вапцаров. Тези антикултурни актове ставаха част от политиката и на служебните правителства, назначавани от президента Росен Плевнелиев.По времето на втория кабинет на Бойко Борисов (2014-2016), с участието на Реформаторския блок, управляващите отново посегнаха към емблемите на националната ни памет, но преди всичко към знаците и символите на революционните и социални борби у нас. Чуждестранни фондации и техните български емисари провеждаха открити уроци по антикомунизъм в българското училище, представяйки откровени лъжи и груби манипулации за историческия път на България през втората половина на ХХ век. Министър Кунева стимулираше този процес, както и мултиприцирането на безпаметието за нацизма и неговите ужасни деяния у нас.А днес, третият кабинет на Бойко Борисов узакони такива програми по история и цивилизация, в които учениците ще трябва за една година да усвоят хилядолетното историческо развитие на народите по българските земи. Това, само по себе си, е нонсенс. Зачерква се досегашният подход, според който усвояването на българската история се извършва на етапи с оглед на възрастовите характеристики на учениците и което е още по-пагубно, българската история престава да е специално обособена в контекста на европейската и световната история, за да се разтвори в тях като един от равнопоставените им компоненти.И така, новата програма по история за Х клас, разчетена на процеси, протичащи в течение на повече от десет хилядолетия по българските земи, е ненаучна и в същото време непосилна за усвояване. Единственото обяснение за въвеждането на такава програма е, ако родните неолиберали, заели възлови позиции в управлението на държавата, са решили младите българи да знаят колкото се може по-малко и по-еклектично за собствената си държава и културна принадлежност.След покушението срещу сърцевината на културната идентичност се атакува същността на голяма част от събитията през ХХ век, отново през призмата на идеологическите клишета на неолибералното мислене и пропаганда. Учениците ще трябва да усвояват и запаметят като най-типични за историята от първата и втората половина на ХХ век следните понятия: терор, атентат, комунизъм, съветизация, диктатура на пролетариата, експроприация, Комунистически интернационал, безпартиен режим, Народен съд, репресивен апарат, „трудововъзпитателни общежития\" (лагери), горяни, „Възродителен процес\", социалистическа индустриализация, насилствено коопериране, изселване.Същевременно, няма и дума за убийството на Стамболийски, за първото в света антифашистко въстание - Септемврийското въстание. Няма дума за приетия още през 1924 г. Закон за защита на държавата, който през 40-те години се насища с още по-радикални наказателни текстове. Няма дума за убитите без съд и присъда български комунисти, земеделци, леви интелектуалци, сред които Гео Милев, Христо Ясенов, Йосиф Хербст, Георги Шейтанов. Няма дума за присъединяването на България към фашистката коалиция с активната роля на Богдан Филов и Борис ІІІ. Няма дума за убитите деца от Ястребино, за набучените на коловете глави на партизани и ятаци. Няма и дума за фашизъм, нацизъм, хитлеризъм, Холокоста, концентрационни лагери.Едва ли има българин, който да не е наясно, че съвременният неолиберализъм се характеризира със заличаване на истините от националната културна и историческа памет, с възпитанието в антикомунизъм и русофобия. Едва ли има българин, който да не е наясно, че щедро платените агенти на Джордж Сорос и на други чуждестранни фондации изпълняват поръчките на своите господари да тровят българското общество с неистини и груби фалшификации. Едва ли има българин, който да не е наясно, че под претекста изучаване на национална история се масовизират лъжи за близката история на България, извършва се груба манипулация с младите българи: те се възпитават в омраза към всичко, което е резултат от колективната енергия на народа ни, от неговите революционни и социални пориви, превръщат се в национални нихилисти и отцеругатели.Ние, социалистите от София, предупреждаваме народните представители, правителството на България и лично министър-председателя Бойко Борисов, че заиграването с българската история, пренебрегването на крупни исторически събития, опитите да бъдат заличени фашизмът и хитлеризмът от паметта на българския народ ни разделя не само като общество, но и от фундаменталните ценности на Европейския съюз.Държим българското правителство да изтегли програмите по история и цивилизация за Х клас. Да се организира обществено обсъждане на програмите по българска история и по българска литература, разработени за българското училище, с оглед на тяхното обективно осветляване.Градският съвет на БСП - София настоява за оставката на министъра на образованието и науката, който носи основната вина за приемането и одобряването на програмата по История и цивилизация за Х клас, която изопачава националната ни история, зачерква антифашистката съпротива у нас и фактически съдейства за реабилитиране на фашизма.\"  ", "date": "2018.01.23", "title": "ГС на БСП-София иска оставката на образователния министър"}
{"url": "http://www.cross.bg/bullitt-mustang-ford-1566086.html", "text": "/КРОСС/ По време на емблематичния търг BARRETT-JACKSON SCOTTSDALE, първата серийна бройка на новия Ford Mustang Bullitt (VIN 001) беше продадена за внушителните 300 000 щатски долара. Цялата сума ще бъде предоставена на организацията Boys Republic, която се занимава с подпомагане на младежи, живеещи в рискова обстановка, и която е помогнала на легендата Стив Маккуин, когато е бил дете.Ford Mustang Bullitt 2019 е създаден в чест на 50-та годишнина на легендарния филм Bullitt, с неговата емблематична и почти десетминутна сцена с преследване по улиците на Сан Франциско, Ford възроди иконата Mustang Bullitt със специална лимитирана серия.Автомобилът, който в състояние да развие максимална скорост от 260 км/ч, е оборудван с доработен петлитров V-образен, осемцилиндров двигател с максимална мощност от минимум 475 конски сили, наличен класически Dark Highland Green екстериорен цвят, стилни хромирани апликации, 12-инчов LCD инструментален блок, седалки RECARO с кожена тапицерия и уникален зелен шев, бяла топка на лоста на ръчната скоростна кутия, изпускателна система с активно управление на звука и други.Аутопрес", "date": "2018.01.23", "title": "Първият Ford Mustang Bullitt 2019 се продаде за 300 000 долара"}
{"url": "http://www.cross.bg/letishte-siriya-kyurdi-1566079.html", "text": "/КРОСС/ Турци и кюрди участваха в масов бой на германско летище. Повод за безредиците била офанзивата на Анкара срещу кюрдските отряди в Сирия.Кюрди правели демонстрация срещу военната кампания на Турция, която започна миналата седмица. На летището в Хановер те носели знамена на Кюрдистан и Северна Сирия.Скандирали, че Реджеп Ердоган е фашист и искали спиране на боевете. Група от няколко десетки турци ги нападнали. Полицията се намесила бързо, но двама души вече били с наранявания. Няколко са арестувани. \n\t\t\t\t\t", "date": "2018.01.23", "title": "Кюрди и турци се биха на летище в Германия (видео)"}
{"url": "http://www.cross.bg/steni-nevidimi-slavcho-1566082.html", "text": "/КРОСС/ Както във всички въздействащи и с послание текстове на Славчо Николов от репертоара на рок бандата и „Невидими стени\" е с история, която  разказва за ограниченията, които ни налагат нашите собствени страхове.   С „Невидими стени\" е  озаглавен и 12-ия студиен албум на Б.Т.Р. който е с определено завръщане към твърдия звук.\n\t\t\t\t\tКонцерт - премиерата на „Невидими стени\" е на 29 март, НДК, зала 1.Б.Т.Р. в състав - Атанас Пенев -  вокали, Славчо Николов - китари, вокали, Иван Калфов - бас-китара, Илиян Диков - барабани ще забият повечето песни от последната си тава „Невидими стени\" и най-популярните си хит-сингли.Пилотният сингъл „Моята сила\" от предстоящия албум „Невидими стени\" оглави музикалните класации, а лентата със сюжет, близо до екшън драма, с реж. Асен Блатечки е от най-впечатляващите видеопродукции. Билетите за концерта „Невидими стени\"  се разпространяват в мрежите на ticketportal и касите на НДК.Б.Т.Р.Невидими стениМузика и текст -  Славчо Николов Аранжимент  -Б.Т.Р.Продуцент - Б.Т.Р.  ", "date": "2018.01.23", "title": "Б.Т.Р. представят: Невидими стени "}
{"url": "http://www.cross.bg/intzidenta-postradali-koli-1566083.html", "text": "/КРОСС/ Верижна катастрофа възникна на АМ \"Хемус\". По първоначална информация при пътния инцидент са пострадали 5 души.Инцидентът е възникнал след тунел \"Топли дол\" в посока София. Движението в изпреварващата лента на магистралата е ограничено след тунела, съобщи Агенция \"Пътна инфраструктура\". Трафикът се осъществява в активната лента. АПИ призовава шофьорите да се движат с повишено внимание и съобразена скорост.До инцидента се е стигнало, след като в спрял автомобил са се нанизали други две коли. Сигналът за инцидента е подаден в 8.53 часа.Прави се организация за пренасочването на потока от автомобили.За сега не е ясен броят на коли, участвали в катастрофата, както и обстоятелствата, довели го инцидента.  ", "date": "2018.01.23", "title": "Верижна катастрофа е станала на \"Хемус\", има пострадали"}
{"url": "http://www.cross.bg/dionisiii-neshto-istanbylskata-1566080.html", "text": "/КРОСС/ „Министерският съвет, който е гласувал такова нещо, би следвало да бъде в забрана да посещава храмовете на Българската православна църква, ако не си изтегли предложението за ратификация на Истанбулската конвенция. Що се отнася до народното представителство, тези, които си позволят да гласуват подобно нещо, би следвало веднага да бъдат отлъчени от църквата\". С тези думи отец Дионисий коментира по Нова Истанбулската конвенция, чиито спорни текстове ще бъдат обсъдени в парламента днес.Председателят на Народното събрание Цвета Караянчева организира обществена дискусия по законопроекта. Ще присъстват депутати, представители на изпълнителната власт, неправителствени организации и експерти.„Надявам се да се оцени самото становище, което е изпратено в Народното събрание, защото юридически то е блестящо, защото се засягат неща, свързани с Конституцията, с международни договори, с приети в страната закони, които така или иначе дават една гаранция за възможност за защита. Надявам се Светият синод да действа и по-остро освен да призове народните представители\", добави отец Дионисий. ", "date": "2018.01.23", "title": "Отец Дионисий: Да се забрани на премиера и министрите да влизат в църква"}
{"url": "http://www.cross.bg/ivan-gerb-koryptziyata-1566081.html", "text": "/КРОСС/ „Пробойните в системата БАЦИС лишават от пари както здравеопазването, образованието, фонд пенсии, така редица други сфери.\" Това каза народният представител от ПГ на „БСП за България\" Иван Иванов пред БТВ. Той припомни, че по време на изслушването в парламента на служителите на ДАНС, Менда Стоянова от ГЕРБ се е опитвала да им вкара думи в устата, за бъде прикрит проблемът.„Европредседателството ни започна с няколко много сериозни чужди публикации в западни медии за корупцията у нас. Те бяха съпътствани от няколко сериозни социологически проучвания- на Евробарометър и на Българската стопанска камара, в които се казва, че корупцията е най-сериозният проблем. Сега  е шансът да изчистим този проблем и да се вземат мерки\", посочи Иван Иванов. Според него ГЕРБ управляват вече над осем години и генерират корупция.„БСП е единствената алтернатива на това управление, лицето на корупцията е партия ГЕРБ, която управлява вече над 8 години страната\", каза той. На въпрос на водещия, дали всички в парламента ще са срещу БСП, Иван Иванов отговори: „Много вероятно. Корупцията обединява интереси.\" ", "date": "2018.01.23", "title": "Иван Иванов: Лицето на корупцията в България е ГЕРБ"}
{"url": "http://www.cross.bg/boiichev-sistemata-batzis-1566078.html", "text": "/КРОСС/ „По време на дебата за вота на недоверие се надявам на един откровен разговор, защото го дължим и на българските граждани и на европейските ни партньори. Няма съмнение, че корупцията е голям проблем, който води до бедност и престъпност. Заради корупционните практики държавата ни се лишава от своята добра перспектива. Вижте нивото на чуждите инвестиции, вместо да имаме добрата икономическа конюнктура и да имаме догонващ икономически ръст, ние сме на най-ниската точка на ниво по чужди инвестиции. Това е най-добрата оценка за страната ни, дали има върховенство на закона, дали работят регулаторните ни органи и доколко хората, които идват да инвестират у нас се чувстват защитени.\" Това каза по Нова ТВ зам.-председателят на ПГ на „БСП за България\" Жельо Бойчев.Той добави, че тук идват европейски лидери, потупват по рамото управляващите и обясняват, че ще влезем в Шенген, но по процедурата. „Ние сме изпълнили техническите изисквания, но имаме проблем за присъединяването ни към шенгенското пространство- и това е корупцията\", отсече Бойчев. По скандала със системата БАЦИС, депутатът каза, че това е съзнателно регулирана система, която да контролира контрабандата.Бойчев добави, че данните не са на опозицията, а на ДАНС и прокуратурата. Той прочете в ефир част от доклада на ДАНС, според който: „Налице са значителни технически уязвимости, които поставят под съмнение достоверността и точността на получените от Агенция „Митници\" данни.\" В документа се казва още, че част от информацията е изтрита, както и са налице технически възможности за манипулиране, както и че съществуват условия за заплаха на финансовата и икономическата сигурност в страната. „Това е констатирано преди две години\", уточни Бойчев и добави, че според доклад на финансовия министър, проблемът, който и днес съществува- да се влиза с една парола в системата от цялата страна, ще бъде отстранен идващото лято. За спекулациите на управляващите, че въпреки нередностите в системата се е повишила събираемостта на акцизи и данъци, Бойчев каза, че и трите правителства на Борисов не могат да се сравнят със събираемостта по времето на правителството на Сергей Станишев.„Тогава от акцизи се събираха 6,2 % от БВП. Въпреки, че акцизите са се повишили, настоящата събираемост показва по-нисък дял, спрямо БВП\", посочи Жельо Бойчев. Позовавайки се на доклада на ДАНС за системата БАЦИС, депутатът смята, че: \"контрабандата е централизирана и организирана, покровителствана от високо политическо ниво\". По отношение на антикорупционния закон на ГЕРБ, народният представител от левицата категорично го определи като отбиване на номер пред европейските партньори.  ", "date": "2018.01.23", "title": "Жельо Бойчев: Чрез БАЦИС контрабандата е централизирана и организирана"}
{"url": "http://www.cross.bg/ylitza-zaradi-blizka-1566072.html", "text": "/КРОСС/ Гара Чаринг Крос в центъра на Лондон бе затворена рано тази сутрин заради изтичане на газ на близка улица, предаде Ройтерс, като цитира британските железници.Екипи на лондонската пожарна установиха високи нива на природен газ в атмосферата на \"Крейвън стрийт\", където има скъсан газопровод.Пожарникари помагат на полицията да отстрани повредата. Около 1450 души са евакуирани от хотел и нощен клуб в района, добавя Ройтерс.", "date": "2018.01.23", "title": "Затвориха лондонска гара заради изтичане на газ на близка улица"}
{"url": "http://www.cross.bg/dimitrov-grigor-purvi-1566069.html", "text": "/КРОСС/ Григор Димитров отпадна от Откритото първенство на Австралия по тенис. Българинът, който бе трети поставен в основната схема, допусна загуба от втората ракета на Великобритания Кайл Едмънд с 4:6, 6:3, 3:6, 4:6 в двубой от четвъртфиналите на турнира.Това е първи успех на британеца срещу Григор Димитров. До този момент двамата тенисисти бяха изиграли две срещи помежду си, като и в двете победител бе българинът.С победата си Едмънд за първи път се класира за полуфинал на турнир от „Големия шлем\". ", "date": "2018.01.23", "title": "Григор Димитров отпадна от Откритото първенство на Австралия по тенис"}
{"url": "http://www.cross.bg/ystroiistveni-planove-mrrb-1566071.html", "text": "/КРОСС/ Над 4,1 млн. лв. осигурява Министерството на регионалното развитие и благоустройството за изработване на общи устройствени планове на общините през 2018 г. Редът и условията за достъп до този ресурс са утвърдени от министър Николай Нанков. Съгласно Закона за устройство на територията на министъра на регионалното развитие и благоустройството е възложено разпределянето на средствата от държавния бюджет, които се предвиждат за финансово подпомагане изработването на общи устройствени планове.В съответствие с одобрените Ред и условия МРРБ ще предприеме действия за финансово подпомагане на общините, които са кандидатствали след 2016 г. за финансово подпомагане изработването на задания и проекти на ОУПО. Допуска се финансиране по сключени договори с избран изпълнител след 2014 г., чието изпълнение (действие)  не е приключило.Одобрените Ред и условия и приложението към тях са достъпни на интернет страницата на МРРБ в раздел „За потребителя\" - „Нормативни актове\" - . ", "date": "2018.01.23", "title": "МРРБ осигурява над 4.1 млн. лв. за общи устройствени планове на общините през 2018 г."}
{"url": "http://www.cross.bg/chavdarov-detzata-yanyari-1566073.html", "text": "/КРОСС/ Тинейджърите, които убиха 53-годишния бездомник Красимир Куртев във Варна, не са криминално проявени и нямат предишни провинения. Това стана ясно от думите на окръжния прокурор Владимир Чавдаров в ефира на Нова.Държавното обвинение ще иска постоянен арест за 14-годишното момче, пребило да смърт мъжът. Другият виновен обаче е на 13 години и не може да носи съдебна отговорност. Той е настанен в дом.Прокурор Чавдаров изтъкна, че децата са от определен етнос. \"Голямото е в осми клас, а другото не е посещавало училище\", обясни той.Припомняме, децата първо влезли в конфликт с бездомника на 17 януари пред пункт за вторични суровини. На 20 януари тинейджърите намерили мъжа и го пребили. Впоследствие обаче решили, че това не е достатъчно и продължили с боя. Мъжът издъхнал от тежка черепно-мозъчна травма. Аутопсията показала, че клошарят бил със счупени ребра, причинили разкъсване на вътрешните му органи.Другите две деца, които били на мястото на убийството, снимали побоя над бездомника.Бездомникът бил намерен от случаен минувач в безпомощно състояние в района на пазара до блок 20 в кв. \"Владиславово\". ", "date": "2018.01.23", "title": "Децата, убили клошар, нямат други провинения"}
{"url": "http://www.cross.bg/nzok-tazi-otchitat-1566074.html", "text": "/КРОСС/ Последните промени в Закона за здравното осигуряване задължават личните лекари да отчитат прегледите на пенсионерите с номерата на издадени касови бележки. Българският лекарски съюз не е съгласен с тези промени стана ясно от думите на председателя му д-р Венцислав Грозев в ефира на БНР.\"НЗОК няма абсолютно никакво отношение към тази сума от 1.90 лв. Тази сума се превежда от Министерство на здравеопазването към НЗОК и колегите от НЗОК превеждат сумите през своите регионални структури на лекарите. Как тогава ще извършат контрола за неща, които те не заплащат? Няма никаква яснота, ако на пациент му се наложи повече от един път да бъде прегледан. Няма яснота при домашните посещения на лекарите как ще отчитат тази дейност... На нас ни омръзна вече повече от две-три години да се намираме все в някаква надлимитна дейност, обаче задълженията, които някои други хора да си изпълнят, се оказват в нормална ситуация. Е, така не може да продължава\", категоричен беше д-р Грозев.Той изтъкна, че БЛС не е против контрола, но намира тази мярка за ненужна. Според съюза това ангажира лекарите с още една допълнителна административна дейност, а не да обръщат повече внимание на пациентите.По думите му от БЛС са предложили отлагане на тази промяна за известно време. Идеята им е софтуерните фирми, които могат да променят софтуерния продукт, да автоматизират процеса и автоматично да се отчита тази информация в амбулаторния лист. Това не се случило.Поради тази причина от БЛС изпращат писмо до министъра на здравеопазването и до управителя на НЗОК. В писмото на лекарския съюз пише, че личните лекари нямат техническа готовност за новия начин на отчитане пред НЗОК.Д-р Грозев изтъкна, че до настоящия момента няма абсолютно никакви указания по какъв ред и начин да се отчитат личните лекари. Според него това означава, че всеки може да изпраща информация както прецени. ", "date": "2018.01.23", "title": "Лекарите питат как НЗОК извършва контрол за неща, които не плащат"}
{"url": "http://www.cross.bg/godini-lecheva-koryptziyata-1566070.html", "text": "/КРОСС/ „Доста задълбочено изработихме мотивите за вота на недоверие към управляващите.  Всеки ден обществото получава доказателства за дълбоко вкоренената корупция, която е обзела почти целия обществен и икономически живот в страната. Тя е и един от основните проблеми за развитието на държавата.\" Това каза зам.-председателят на ПГ на „БСП за България\" Весела Лечева. „Слагаме знак за равенство между корупция и ниски доходи. Между корупция и бедност. Затова и вотът на недоверие трябва да предизвика сериозен обществен дебат, най-вече по въпроса- защо правителството не се справя през последните години в борбата с корупцията\", добави народният представител.Лечева обясни, че този вот дори е закъснял, защото изпуснатите години в борбата с корупцията са дали отражение на икономиката и са изкривили пазарната среда. Тя посочи, че сме свидетели на сериозни пробиви на системи в държавата. „Имаме пробив в управлението на НЗОК, системата за контрол на акцизни стоки и др. Това са все бомби със закъснител, все отлагани реформи, които нанасят сериозни поражения на икономиката и затова слагаме знак за равенство между бедност и корупция. Ние сме държавата с най-ниски доходи\", каза Лечева.Народният представител обясни, че според аргументите на управляващите, хората едва ли не са имали дежа вю с корупцията, свикнали са с нея, според премиера трябвало да поизчакат още две-три години и щели да се справят с нея. „Още през 2009 г. дойде Борисов на власт с една от най-важните си задачи- да се справи с корупцията. Девет години по-късно, ние отново си говорим за корупцията, но тя е вече дълбоко вкоренена във всички държавни институции. Как може управляващите да говорят, че мотивите са несериозни, а по време на европредседателството, НС, едва ли не, трябвало да излезе във ваканция, да изчака да мине и едва тогава да започне да работи. Е как? Гражданите очакват конкретни действия. Всеки ден доходите на всеки човек биват ограбвани\", категорична бе Весела Лечева.„Вчера бяха изнесени шокиращи данни във връзка с една система, която трябва да пълни хазната. Тези данни, които бяха изнесени, показват или крайна некомпетентност по начина, по който тя е изработена, или съзнателно регулирана система, която да контролира контрабандата. И това влияе на доходите на населението. Тя, Меркел не знае, че българските пенсионери получават по 100 евро на месец и че заплатите са около 250 евро извън София. Този дебат не е закъснял с няколко седмици, а с години. Корупционната среда е станала модел на управление\", аргументира се Лечева. Тя каза, че през последните години у нас нещата са доведени дотам, че за да се реализираш, или трябва да си от нечия схема, или от ГЕРБ.„Ремонтът на шадравана на най-централната ни улица- Витошка е правен с плочки за баня. Вижте как се прави ремонт в Словения, където поправка няма да се наложи в следващите 50-60 години. И затова ли ви трябва доказателство за корупция. 89% от бизнеса казва, че обществените поръчки са нагласени\", посочи още Лечева. ", "date": "2018.01.23", "title": "Весела Лечева: Слагаме знак за равенство между корупция и бедност"}
{"url": "http://www.cross.bg/hristov-prezidenta-vsyako-1566076.html", "text": "/КРОСС/ „Президентът бе благоразумен да не дава никакви популистки обещания по време на кампанията. Той остана принципен и достоверен в действията си. Винаги беше верен на кредото, което афишираше: суверенитет, антикорупция, справедливост. Той печели симпатия с личните си качества. Никога не съм бил разочарован от неговата принципност и почтеност. Той сплоти екип около себе си. Нормално е хората да го усещат.\" Това заяви в интервю за БНТ началникът на президентския кабинет Иво Христов, който направи равносметка за първата година от мандата на президента Румен Радев.Христов коментира различни въпроси - от причината за високия рейтинг на държавния глава през служебното правителство до отношенията с лидера на опозицията Корнелия Нинова и с управляващото мнозинство.„Съставът на служебното правителство бе подчертано експертен. Доколкото имаше политически лица, те бяха от разнообразни политически хоризонти. В резултат на изрядните избори, които организира правителството, на власт дойде точно тази партия, която най-много бе срещу него.\"„Когато се среща с Корнелия Нинова, г-жа Нинова говори на излизане от институцията. У нас все повече се установява атмосферата на партията-държавата, по силата на която се внушава, че всяко мнение, което не е в съзвучие с управляващите, е с нещо подозрително\", подчерта Иво Христов. Той сложи акцент и върху друго: „В България управляващите държат не само парламентарното мнозинство, те имат влияние в съдебната система. Те имат влияние върху големите национални медии и контролират, по силата на законите, и специалните служби. Хубаво е, че при тази концентрация на власт има един овластен гражданин - президента, подкрепен от 2 милиона българи, който е контрапункт на всяко отклонение на властта.Според него трябва да има повече чуваемост в парламентарното мнозинство за тезите на президента. „За съжаление, наблюдаваме механично прегласуване на всяко вето, коментира Христов. „Наблюдаваме алъш-вериш между парламентарните групи, който води до безотказно мнозинство и ветата на президента не се чуват като аргументи.\"На въпрос дали има война между институциите той каза, че противоборство има и то е изцяло в полза на българската демокрация. „Президентът няма призвание да бъде съзвучен с правителството. Напротив - той трябва да коригира всяка отклонение.\"„За модернизацията на армията съгласие няма\", подчерта Иво Христов. „Дали ще има е трудно да се прогнозира. Но ако не бъде постигнато, ще се лишим от 100-годишната българска авиация. Виждате, че самолетите започват да аварират, голяма част от тях не летят.\"„Борбата с корупцията е траен ангажимент на президента. Тя е ключ към българската безизходица в момента. Тя е причина и за бедността, тя ерозира съдебната система, минира държавната администрация, обезсърчава хората. Много често българите емигрират не от бедността, а отчаянието, че не може да пробие тази безизходица\", каза Иво Христов. Трябва общо национално усилие с корупцията, подчерта той.Подкрепихме правителството в неговите приоритети за българското европредседателство. Това е разумен избор. Държа да поздравя г-жа Павлова, която организира добре началото на председателството, заяви Иво Христов. ", "date": "2018.01.23", "title": "Иво Христов: Президентът е контрапункт на всяко отклонение на властта"}
{"url": "http://www.cross.bg/siriya-tyrtziya-chykov-1566077.html", "text": "/КРОСС/ Защо точно в този момент Турция атакува сирийските кюрди и опитва ли се по този начин Ердоган да укрепи разклатени свои позиции в Турция? Според арабиста проф. Владимир Чуков очевидно става въпрос за преразпределението на влиянието в Сирия.\"В момента виждаме една роля на гарантиращите страни - Турция, Сирия, Иран, т.е. преразпределяне на зоните на влияние в самата Сирия. В момента се водят много ожесточени боеве в провинцията Идлип. Там се забелязва силен напредък на правителствените сили, което нямам как да стане без турско знание и неподкрепа на Турция за бунтовниците. Очевидно става въпрос за преразпределението на влиянието в Сирия\", каза проф. Чуков. ", "date": "2018.01.23", "title": "Проф. Чуков: Турската офанзива в Сирия говори за преразпределение на зоните"}
{"url": "http://www.cross.bg/kilometra-indoneziya-rihter-1566075.html", "text": "/КРОСС/ Земетресение с магнитуд от 6.0 по скалата на Рихтер удари остров Ява в Индонезия, на който е разположена и столицата Джакарта, показва справка на официалната интернет страница на Европейския средиземноморски сеизмологичен център (EMSC).Трусът е регистриран в 13.34 часа местно време. Епицентърът му е бил на 100 километра северозападно от Депок и на 72 километра южно от Пандегланг, с дълбочина от 61 километра под земната кора.Правителството на Индонезия приведе данни, съгласно които земетресението е със сила от 6,4 по Рихтер.Към момента няма информация за пострадали или материални щети.  ", "date": "2018.01.23", "title": "Земетресение с магнитуд 6,4 е регистрирано в Индонезия"}
{"url": "http://www.cross.bg/vylkana-yaponski-izrigvane-1566067.html", "text": "/КРОСС/ 15 души пострадаха в японски ски курорт след изригване на вулкана Кусацу-Ширане, съобщиха осведомителните агенции, цитирайки японски медии. Един скиор се издирва.Един от нагорещените вулканични камъни, които изхвърлял вулканът, ударил кабинка на лифт и счупил прозореца й. Пътувалите в нея са ранени от пръсналото се стъкло. Пробит е и покривът на павилион за почивка на скиори, каза на извънредна конференция в Токио генералният секретар на правителството Йошихиде Суга.Смята се, че изригването на вулкана е предизвикало и лавина, затрупала шестима военни, участвали в ски тренировка.Намиращите се в курорта са призовани да напуснат зоната с радиус от 2 км около вулкана, висок 2160 м. Той се намира на границата на префектурите Гума и Нагано в центъра на главния японски остров Хоншу.В Япония има 110 активни вулкана, 47 от тях се наблюдават денонощно. През септември 2014 г. 63 души загинаха при изригване на вулкана Онтаке, най-смъртоносното от 90 години.", "date": "2018.01.23", "title": "Вулкан предизвика лавина в Япония, има пострадали"}
{"url": "http://www.cross.bg/emirstva-zashtita-arabski-1566064.html", "text": "/КРОСС/ Седем деца загинаха при пожар в жилище в град Фуджайра, Обединените арабски емирства, предаде Ройтерс, като се позова на министерството на образованието.Майката на децата е подала сигнала за пожара, съобщиха представители на полицията и службата за гражданска защита, цитирани от местен вестник. Все още не е ясна причината за инцидента. Допуска се, че пожарът може да е резултат от късо съединение.Разпоредихме на службата за гражданска защита в страната да гарантира незабавно, че в домовете на всичките ни граждани има системи за противопожарна защита, написа в Туитър шейх Мохамед бин Рашид Ал Мактум, емир на Дубай и премиер и вицепрезидент на Обединените арабски емирства. ", "date": "2018.01.23", "title": "Седем деца загинаха при пожар в Обединените арабски емирства"}
{"url": "http://www.cross.bg/intelekt-tzentur-izsledvaniya-1566068.html", "text": "/КРОСС/ Американският интернет портал Google ще открие център за фундаментални изследвания, ориентиран към изкуствения интелект. Това обяви компанията по повод среща на своя ръководител Сундар Пичай с френския президент Еманюел Макрон.Този център за фундаментални проучвания, който е трети за компанията след Mountain View в САЩ и Цюрих в Швейцария, ще бъде изграден във френската столица на площ от 6000 кв.м.\"Различните реализации на страната в областта на науките, изкуството и в академичната сфера, ще го направят идеално място за създаване на център за фундаментални изследвания за изкуствения интелект\", обясни Сундар Пичай, цитиран в комюнике. Успоредно с това Google ще инвестира в увеличаване на броя на заетите лица от 700 на 1000 души.Още един интернет гигант - Facebook по-рано вече обяви намерението си да удвои броят на учените в своя център за изкуствен интелект, създаден в Париж през 2015 г., от 30 на 60 души.Този център, FAIR Paris, е един от четирите подобни по света, в които Facebook прави своите изследвания за изкуствения интелект. Компанията вече обяви, че до 2022 г. ще инвестира допълнително 10 млн. евро за ускоряване на разработването на изкуствен интелект във Франция.", "date": "2018.01.23", "title": "Google ще открие център за изкуствен интелект в Париж"}
{"url": "http://www.cross.bg/beshe-davos-forym-1566063.html", "text": "/КРОСС/ Необичайно начало на най-елитния икономически форум в света. Швейцарският курорт Давос се бори с обилен снеговалеж, който доведе до транспортен хаос.Основната влакова линия към градчето беше засипана от лавина. Дори най-заможните гости чакат, защото беше забранено на хеликоптерите да летят заради намалената видимост.Тази година с голям интерес се чака участието на Доналд Тръмп. След като речта му беше обявена, лидерите на големите европейски държави, които напоследък пропускаха форума, обявиха, че ще ходят.Ангела Меркел ще говори в сряда, а Еманюел Макрон също ще говори, като събра над 140 бизнес лидери във Версай преди да участват в Давос. ", "date": "2018.01.23", "title": "Невиждан сняг засипа икономическия форум в Давос"}
{"url": "http://www.cross.bg/holivyd-soiiur-koni-1566066.html", "text": "/КРОСС/ На 106 години почина най-възрастната актриса на Холивуд Кони Сойър. Тя продължи да работи до края на 2017 г.Кариерата на актрисата започва на осемгодишна възраст, когато печели конкурс за таланти.Кони Сойър е участвала в повече от 140 филма и сериали.  По-известните филми с нейно участие са  \"От глупав по-глупав\", \"Ананас Експрес\" и \"Когато Хари  срещна Сали\". ", "date": "2018.01.23", "title": "На 106 години почина най-възрастната актриса на Холивуд"}
{"url": "http://www.cross.bg/vasilev-tzvetan-podsudim-1566065.html", "text": "/КРОСС/ Специализираният наказателен съд ще направи втори опит да даде ход на делото за източването на Корпоративна търговска банка, предава БНР. Първото заседание, на което трябваше да се уточни как ще протече процеса, се провали, защото основният подсъдим - банкерът Цветан Василев, беше нередовно призован.Въпреки че всички знаят, че през последните три години и половина мажоритарният собственик на фалиралата КТБ е в Белград, това от процесуална гледна точка няма значение. Законът изисква всеки подсъдим да получи копие от обвинителния акт и призовка за датата на съдебното заседание. За да се случи това с лице извън България се задвижва дългата система на правната помощ - съдът пише до Министерството на правосъдието, то подготвя молба за правна помощ до сръбските власти, а те връчват съответните книжа на призования.Има варианти Василев да бъде призован чрез адвокатите си в съдебната зала, но този опит на съда миналия път се провали, защото защитниците отказаха, което е тяхно право. Три години и половина Цветан Василев беше обвиняем задочно, задочно стана и подсъдим. Преценка на съдия Виржиния Петрова е кога ще даде ход на мегапроцеса за присвояването на близо три милиарда лева от КТБ и той ще започне да се гледа задочно по отношение на Цветан Василев. Подсъдимите с него са общо 18, а държавата иска от някои от тях общо четири милиарда и 400 хиляди лева.19 са адвокатите по делото срещу  трима представители на прокуратурата. В екипа на държавното обвинение по казуса е и шефа на спецпрокуратурата Иван Гешев, автор на обвинителния акт  в рекордният размер от 12 хиляди страници. ", "date": "2018.01.23", "title": "Втори опит за старт на делото за КТБ"}
{"url": "http://www.cross.bg/bulgarina-dimitrov-edmund-1566059.html", "text": "/КРОСС/ Григор Димитров играе четвъртфиналния мач на Откритото първенство на Австралия по тенис.Противник на българина е изгряващата звезда на британския тенис Кайл Едмънд, който проби сервиза на българина още в първия гейм. Двамата се срещнаха съвсем наскоро, в Бризбън. Тогава Едмънд се контузи, а Димитров му помогна да се изправи, като кадрите обиколиха света и българина беше похвален за този жест.Първата ни ракета спечели мача преди 2 седмици и сега се надява на същия резултат, за да стигне до полуфинал, който най-вероятно ще е повторение на епичния мач срещу Рафаел Надал, който гледахме миналата година. ", "date": "2018.01.23", "title": "Григор Димитров играе четвъртфиналния мач на \"Australian Open\""}
{"url": "http://www.cross.bg/demokratite-finansirane-repyblikantzite-1566061.html", "text": "/КРОСС/ Приключи кризата с финансирането на американското правителство. Демократите и Републиканците в Сената се договориха за временно отпускане на средства.Сделката обаче е временна - само до 8-и февруари. Ако в следващите 15 дни Конгресът не постигне постоянна договорка, отново ще се стигне до спиране на федералните служби.За да гласуват \"За\", Демократите искат да бъдат предпазени от депортация 700 000 имигранти, заведени нелегално в Съединените щати като деца. Републиканците не са съгласни и търсят финансиране на стената, която обеща Доналд Тръмп.Когато правителството няма финансиране, както в последните 3 дни, поетапно спира работата на федералните агенции. Хиляди техни служители излизат в принудителен отпуск, без да е ясно кога ще подновят работа и дали ще им се плати. ", "date": "2018.01.23", "title": "Демократите и републиканците в САЩ заровиха томахавката временно"}
{"url": "http://www.cross.bg/nyama-oblast-ychilishta-1566094.html", "text": "/КРОСС/ Поради висока заболеваемост в 153 училища в страната днес няма да има учебни занятия.В 116 училища в област Пазарджик е преустановен учебният процес и на 23 януари 2018 г. поради обявена грипна епидемия.До 24 януари продължава и грипната ваканция за СУ „Васил Левски\" - гр. Опака, обл. Търговище.В 17 училища в община Благоевград поради висока заболеваемост на учениците също няма да се учи днес.В област Враца няма учебни занятия в  Обединено училище „Св. Св. Кирил и Методий\", с. Краводер.Поради висока заболеваемост няма да се учи на 23 и 24 януари и в ПГСС \"Св. Георги Победоносец\", гр. Суворово, област Варна.На 23 и 24 януари няма да учат и 4 училища в Пловдивска област - ОУ „Св. Св. Кирил и Методий - с. Стрелци, НУ „Св. Св. Кирил и Методий\"- с. Борец, СУ „Христо Смирненски\"- гр. Брезово, и ПГ „Зл. Бояджиев\"-  гр. Брезово.В област Хасково, в СУ „Д-р П. Берон\"- гр. Свиленград, няма да има занятия на 23 и 24 поради непредвиден ремонт на отоплителната инсталация.В област Габрово е обявена грипна ваканция за 6 училища - СУ „М. Райкович\"- гр. Дряново, ПГИ „Рачо Стоянов\" - гр. Дряново, ОУ „Проф. П.Н.Райков\"- гр. Трявна, ОУ „В.Левски\" - с. Плачковци, СУ „П.Р. Славейков\" - гр. Трявна, и НГПИ „Тревненска школа\" - гр. Трявна.В област Бургас 4 училища няма да учат от 23 до 26 януари - ОУ \"Н.Й. Вапцаров\" - с. Факия, ОУ \"Св. Св. Кирил и Методий\" - с. Загорци, ПГМССЕ \"Н. Й. Вапцаров\" - гр. Средец, и ОУ \"Антон Страшимиров\" - с. Дебелт.В Софийска област няма да има учебни занятия в СОУ „Хр. Ботев\" - с. Горна Малина, поради ремонт на отоплителната инсталация от 23 до 25 януари.В ОУ „Хр.Ботев\" - с. Кукорево, област Ямбол, също няма де се учи на 23 до 24 януари.  ", "date": "2018.01.23", "title": "В 153 училища не се учи заради грип"}
{"url": "http://www.cross.bg/subranie-istanbylskata-narodnoto-1566060.html", "text": "/КРОСС/ Близо 200 организации изразяват категоричната си подкрепа за ратификация на Истанбулската конвенцията. В нейна подкрепа те организират и демонстрация в 11 часа в градинката между Народното събрание и Софийския университет „Св. Климент Охридски\".В същото време обаче има организиран и протест против Истанбулската конвенция пред Народното събрание. Митингът ще призове президента Румен Радев за дебат по темата.Спорните текстове ще бъдат обсъдени и в парламента - председателят на Народното събрание Цвета Караянчева организира обществена дискусия по законопроекта. Ще присъстват депутати, представители на изпълнителната власт, неправителствени организации и експерти. ", "date": "2018.01.23", "title": "Демонстрации \"за\" и \"против\" Истанбулската конвенция"}
{"url": "http://www.cross.bg/andrea-joey-club-1566095.html", "text": "/КРОСС/ След изминалия TAKEOVER с двама от артистите на Apollonia и второто издание от поредицата Elegant Touch Showcase  е време за последния клубен уикенд на YALTA CLUB за януари .В петък (26 януари) зад пулта на ROOM 2 ще се качи една от водещите фигури в холандския нощен живот, Joey Daniel. Той ще пуска цяла нощ, без прекъсване. На 27 януари в ROOM 1 ще чуем удължения сет на Andrea Oliva, а съботната вечер ще открие един от резидентите на клуба DIASS.В петък, от старта на вечерта в 23:30 до нейния финал ще се наслаждаваме единствено на музиката на Joey Daniel.Роден в Ротердам, той е един от най-разпознаваемите холандски техно артисти. От любител на техно партитата, той бързо се качва на сцената и става резидент на клубове като OFF-CORSO и NOW&WOW. Малко по-късно, стартира събитията си 300 MPH-ежемесечни партита, които се превръщат в едни най-популярните в Холандия и дори придобиват солидна репутация сред международните техно среди. Някои от гостите на въпросните партита през годините са имена като Loco Dice, Pan-Pot, Joris Voorn, Raresh и Tini. Извън легендарните му събития, Joey Daniel е показвал уменията си на мащабния Awakenings фестивал, както и на други фестивали като Cocoon Holland, Time Warp, Mysteryland, Welcome to the Future и много други. След като свири на многобройни партита в Ибиза през 2014, Joey е забелязан от Music On, лейбълът на Marco Carola, което го води до един от най-запомнящите се моменти в кариерата му - да пуска на едно от партитата Music On в Amnesia, рамо до рамо с имена като Joseph Capriati, Hector и разбира се, самия Marco Carola.В събота, старт на вечерта ще даде DIASS, а след него в ROOM 1 ще чуем удължения сет на швейцареца Andrea Oliva - име с утвърден международен статут. Музиката започва да го влече от 12 годишна възраст, а на 16 вече работи в магазин за плочи, където не само се учи да свири, но и събира колекция от екслузивни промота от Европа и света. Малко по-късно, Andrea вече има участия в топ клубове в Швейцария, което го води до клубовете Terminus и Pravda, където става резидент. Всичко това му помага да достигне до лейбъла  Cadenza Records и до ключовата му реизденция в USHUAÏA Ибиза за ъндърграунд партитата ANTS. По същото време, той разбива всички Beatport класации с ремикса си на Rise of Angels, който се превърща в летния химн на Ибиза и един от най-продаваните записи на Cadenza. През последните години, Andrea има екстензивни световни турнета с ключови изяви на Coachella (САЩ), Tomorrowland (Белгия), Extrema Festivals (Белгия и Холандия), Creamfields (Ибиза) и Sonus (Хърватия), както и участия в клубове като Output (Ню-Йорк), Panorama (Берлин), Cocorico (Италия) и разбира се мащабното закриващо парти Ushuaia пез 2014, където споделя пулта с Marco Carola. Малко по-късно, през 2016, Andrea Oliva дебютира за лейбъла му Music On.За този уикенд клубът отново предлага Discount Guestlist. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си до 24 часа преди партито на info@yaltaclub.com.Билети могат да бъдат закупени на входа на YALTA CLUB на цена от 20 лв.Повече подробности за програмата на YALTA CLUB може да намерите на официалната страница във Facebook, както и на yaltaclub.com. ", "date": "2018.01.23", "title": "YALTA CLUB кани Joey Daniel и Andrea Oliva в един уикенд"}
{"url": "http://www.cross.bg/sveta-naii-bogatite-miliarderi-1566062.html", "text": "/КРОСС/ 82% от благосъстоянието, произведено в света през 2017 г., е отишло в ръцете на едва 1% от най-богатите хора. Това сочи доклад на британската неправителствена организация „Оксфам\", цитиран от Световния икономически форум.Същевременно, 3,7 млрд. души на планетата нямат нищо.Състоянието на милиардерите по света расте с 13% на година от 2010-а насам. Това е 6 пъти по-бързо от ръста на надниците на обикновените работници.Така днес 42-ма милиардери притежават толкова, колкото най-бедната половина от световното население.Увеличаващото се неравенство засяга по-често жените. Все още те са по-ниско платени от мъжете. Това важи дори и при най-богатите - 9 от 10 милиардери са мъже. ", "date": "2018.01.23", "title": "1% от хората по света държат 82% от богатството"}
{"url": "http://www.cross.bg/tema-zhivo-stydioto-1566051.html", "text": "/КРОСС/ БНТ, „Денят започва\"Тема: Звезди от шоубизнеса пожелаха да се кандидатират за президент на Америка - кои са те?Тема: Турция атакува сирийските кюрди - коментар на проф. Владимир ЧуковТема: Преди вота на недоверие - позициите на парламентарните партииТема: Повече от две години обявен за общодържавно издирване чака властите да го заловят - всичко за абсурда по казуса \"Чикагото\"Тема: Една година на \"Дондуков\" 2 - говори началникът на кабинета на президента Иво ХристовТема: На живо: българин подрежда кубчето на Рубик за 7 секундиБТВ, \"Тази сутрин\" Тема: Скандални записи с насилие над деца с увреждания от дом в Габрово. На живо: Прикривани ли са сигнали срещу служители?Тема: Възможен ли е пробив в системата на митниците? Заличавана ли е информация за акцизни стоки за милиони?Тема: Първи вот на недоверие срещу третия кабинет на Борисов - как ще гласуват депутатите? Дискусия в студиотоТема: С какво ще запомним първата година на Тръмп като президент на Съединените щати? Коментар на Асен АговТема: Старт на петия сезон на „Гласът на България\" на 8000 метра в небето - в студиото Поли Генова и Иван ЛечевНова телевизия, „Здравей, България\"Тема: \"Здравей, България\" ще се включи на живо от Варна, където деца убиха бездомен мъж, за да потърси отговор на въпроса - Къде са родителите им и защо се е стигнало до агресията?Тема: Провал ли е борбата с корупцията у нас? Преди дебатите по вота на недоверие в парламента в студиото спорят Десислава Атанасова от ГЕРБ и Жельо Бойчев от БСПТема: Има ли насилие над деца с увреждания от дом в Габрово? На живо - след като бяха разпространени записи със смущаващо поведение на възпитателкиТема: Защо българската православна църква се обяви против Истанбулската конвенция? А какви са доводите на привържениците й - гледайте на живоТема: Как да се храним през зимата, за да се спасим от грипа?Тема: Как 10-годишно момче - виртуозен пианист влезе в учебниците по музика?Тема: В \"Денят на...\" с Никол Станкулова - рожденикът Светльо Витков ", "date": "2018.01.23", "title": "В сутрешните блокове"}
{"url": "http://www.cross.bg/rodeni-na-yanyari-1566053.html", "text": "/КРОСС/ Адела Пеева, режисьоркаАндреа (Теодора Андреева), попфолк певицаД-р Дарин Димитров, кмет на ТърговищеДенис Ризов, музикант и продуцентЙордан Ефтимов, поет и литературен критикКонстантин Атанасов, композитор и музикантТатяна Петкова, областен управител на СливенХубен Черкелов, художникВиктор Божинов, режисьор ", "date": "2018.01.23", "title": "Родени на 23 януари"}
{"url": "http://www.cross.bg/chasa-sofiya-deloto-1566052.html", "text": "/КРОСС/ ***София. От 13.00 часа ще се проведе извънредно заседание на Народното събрание.***София. От 11.00 часа в Аулата на СУ „Св. Климент Охридски\" ще се проведе обществената дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие, организирана от председателя на Народното събрание Цвета Караянчева.***София. От 09.00 часа в Event Center, Paradise Mall ще се състои годишния форум на Фондация „Америка за България\".***София. От 09.30 часа в 73 СУ „Владислав Граматиков\" ще се състои 7-та ежемесечна среща на психолозите и пед. съветници от образователните заведения от София.***София. От 09.30 часа 25 състав на СГС ще гледа делото срещу Петко Е. (обвинен, че като охранител е убил 16-годишно момче - чл.115-118 НК).***София. От 09.30 часа 21 състав на СГС ще гледа делото срещу Герман К. (чл. 116 НК).***София. От 10.00 часа VIII състав на Специализирания наказателен съд ще се гледа делото срещу Цветан В., Александър П., Илиана З. и др. за организиране и ръководене на организирана престъпна група.***София. От 10.00 часа ІII състав на Специализирания наказателен съд ще гледа делото срещу Стелиан В., Иван С. и Ганчо Н. за организиране и ръководене на организирана престъпна група.***София. От 11.00 часа в гранд-хотел „София\", Общото събрание на БОК ще утвърди българската олимпийска делегация за участие в ХХІII Олимпийски зимни игри ПьонгЧанг2018.***София. От 11.00 часа XVIII състав на Специализирания наказателен съд ще гледа делото срещу Андреан А., Благо А.,, Венцислав Ф. и др. за организиране и ръководене на организирана престъпна група.***София. От 11.45 часа пред сградата на Народното събрание група граждански активисти инициира митинг срещу Истанбулската конвенция.***София. От 13.30 часа V състав на Специализирания наказателен съд ще гледа делото срещу Хованес М., Пламен Т., Мариян М. и др. за организиране и ръководене на организирана престъпна група.***София. От 13.30 часа І състав на Специализирания наказателен съд ще се гледа делото срещу Асен И. за организиране и ръководене на организирана престъпна група.***София. От 13.30 часа XI състав на Специализирания наказателен съд ще гледа делото срещу Георги С., Георги С. и Георги М. за организиране и ръководене на организирана престъпна група.***София. От 14.00 часа VII състав на Специализирания наказателен съд ще гледа делото срещу Румяна Ч. за престъпление по служба.***София. От 14.30 часа в Заседателна зала 1 в Ректората ректорът на Софийския университет „Св. Климент Охридски\" проф. Анастас Герджиков и изпълнителният директор на BASF България г-жа Марина Тафра ще подпишат споразумение за сътрудничество.***София. От 15.00 до 17.00 часа в постоянната приемна на БСП-София (ул. „Леге\" 10, етаж 1) заместник-председателят на БСП - София проф. Ваня Добрева и общинският съветник Борис Цветков ще проведат приемна за граждани.***София. От 16.30 часа в Дома на Европа ще бъде представен документалният сборник „Държавна сигурност и „врага с партиен билет\"/1944-1991/\" от поредицата „Из архивите на ДС\".***София. От 18.30 часа в Литературния клуб на Столична библиотекаще бъде представен поетът на месеца в библиотека Елин Рахнев.***София. От 19.00 часа в Литературен клуб „Перото\" ще се състои „Вечер на Американския университет в България\", в която ще вземе участие президентът Росен Плевнелиев (2012-2017).***Бургас. От 11.00 часа в залата на третия етаж в НАП ще се състои пресконференция във връзка със започналата данъчна кампания за деклариране на доходите на физическите лица и заплащането на дължимите данъци.***Варна. От 14.00 до 16.00 часа в офиса на ПП ГЕРБ в града (ул. „Георги Бенковски\" №1) общинският съветник Калина Пеева ще има приемен ден.***Велико Търново. От 17.30 часа в РНБ „П. Р. Славейков\" ще бъде представена новата поетична книга на Борислав Костов „Пепел от пеперуди\".***Враца. От 10.00 часа в Регионалния пресклуб на БТА ще се състои пресконференция на народния представител от коалиция „Обединени патриоти\" Красимир Богданов и общинските съветници от ВМРО-БНД Красимир Ангелов, Марин Цветков и Божидар Джунов.***Горна Оряховица. От 19.00 часа в НЧ „Напредък-1869\" Театрална къща „VIVA ARTE\" - София представя постановката „Лъжата\" по Флориан Зелес.***Добрич. От 09.30 часа в детска градина № 25 ще се играе куклен спектакъл „Лека нощ, съкровище\" на Държавен куклен театър „Дора Габе\".***Добрич. От 10.00 часа в Народно читалище „Йордан Йовков - 1870 г.\" ще бъде представена дейността на Научноинформационния център „Българска енциклопедия\" - БАН.***Добрич. От 18.30 часа в концертна зала „Добрич\" ще се състои органов концерт „Небето и земята. Испанска църковна и дворцова музика 16-18 век\" на проф. д-р Джудит Елвия Гарсия Мартин - преподавател в Университета на Саламанка, Испания.***Дупница. От 10.00 до 11.00 часа в офиса на ПП ГЕРБ в Дупница (пл. „Свобода\" №1), народният представител Радослава Чеканска ще има приемен ден за граждани.***Плевен. От 11.00 часа в Регионалния пресклуб на БТА пресконференция ще дадат Румен Петков, член на националното ръководство на ПП АБВ и Цветан Антов, лидер на областната структура на ПП АБВ в Плевен.***Русе. От 13.30 часа в зала „Русе\" на Историческия музей ще бъде открита изложбата „Руска портретна фотография от началото на ХХ век\" с автор Румен Кузов.***Стара Загора. От 11.00 и 19.00 часа в Оперния театър ще се играе „Снежанка и седемте джуджета\" - балет от Александър Йосифов по едноименната приказка на Братя Грим.***Стара Загора. От 19.00 часа в Драматичния театър ще бъде представена спектакълът „Паника в хотела\". ", "date": "2018.01.23", "title": "Предстоящи събития на 23 януари 2018"}
{"url": "http://www.cross.bg/naii-trydno-vzemesh-reshenie-1566056.html", "text": "/КРОСС/ Най-трудно е да вземеш решение да действаш. Оттам нататък просто трябва да си упорит. - Амелия Ерхарт", "date": "2018.01.23", "title": "Най-трудно е да вземеш решение..."}
{"url": "http://www.cross.bg/kliment-sveti-naredil-1566054.html", "text": "/КРОСС/ Житие и страдание на светия свещеномъченик Климент, епископ Анкирски, и на светия мъченик Агафангел и другите с негоДвеста и петдесет години след Рождеството на нашия Господ Иисус Христос, през царуването на Валериан, престолният град на Галатия Анкира, отгледал принадлежащия към честен род свети мъченик Климент като плодовита млада лоза, обилно отрупана с гроздовете на много духовни дарования. Но родителите му не били единоверни: баща му бил езичник, служещ на идолското нечестие, а майка му християнка, произхождаща от родители християни и възпитана в християнско благочестие и добри навици. Името й било Евфросиния. Тя била омъжена по принуда и не по свое желание встъпила в съюз с неверен мъж, тъй като родителите й се надявали да се изпълнят словата на светия Апостол: \"неповярвал мъж бива осветен чрез вярващата жена\". Но не се случило така, както те се надявали, защото мъжът си оставал в дълбочината на нечестието и обхванат от тъмнината на идолослужението. Той не само не искал да се обърне към светлината Христова, но и всячески се опитвал да увлече и съпругата си Евфросиния към своето нечестие. Тя също се стараела да го настави в пътя на истината, като ден и нощ го убеждавала и му показвала със своя пример спасителния път на живота, но не успяла да постигне нищо, тъй като сърцето му било закоравяло. Тя се молела на Христа да им изпрати милост, та, съединени с телесен съюз, да се съединят и духом в светата вяра; ако пък това е невъзможно, тогава да се разделят и телесно, тъй като при тях няма единодушие във вярата. Нашият Господ Иисус Христос чул молитвата на рабинята Си и я помилвал, и скоро я освободил от игото на неверния мъж: тъй като той бил човек непотребен, с ожесточено сърце, Той напълно го отхвърлил и му повелил да премине във вечността.Езичникът умрял, като оставил на съпругата си невръстното им първородно дете от мъжки пол, което още било в пелени. Блажената му майка Евфросиния го хранела повече с благочестие, отколкото с мляко, а след това го донесла при Христа, като го просветила със свето Кръщение. Дала му името Климент, което в превод от гръцки език означава \"млад лозов филиз\". Твърде удачно му дала това име, като предвидила подобно на пророчица, че той ще бъде филиз от истинската лоза Христа, който ще принесе много зрели гроздове човешки души, обърнати към Христа. Със самото име тя предсказала, че той ще бъде бележит изповедник за пресветото име на Иисуса Христа, ще пролее кръвта си и ще положи душата си за Него и ще стане страдалец и мъченик за Христа. Учела сина си да чете свещените книги и на добро поведение и го наставлявала във всяка добродетел. Междувременно, докато момчето възраствало на години и по разум и вече станало дванадесетгодишно, майка му, света Евфросиния, се приближила до блажената си кончина. Като предузнала за нея и когато вече лежала на смъртно легло, тя пожелала синът й да стане наследник не толкова на оскъдното й материално имущество, колкото наследник на невещественото, духовното й богатство от добродетели. С майчинска загриженост тя го напътствала, като го прегръщала и целувала:- Чедо мое, чедо възлюбено, чедо, осиротяло от люлка и узнало за сиротството си, преди да узнае за баща си! Ти обаче не осиротя, сине мой, защото за теб Баща е Христос Бог, Който те обогатява със Своите дарове. Сине мой, аз те родих по плът, а Христос Бог те възроди по дух. Затова знай, че Той ти е Баща; считай се за Негов син и се постарай осиновяването ти от Бога да не бъде напразно. Служи само на Христа Господа и на Христа възлагай всичките си надежди, защото Той наистина е нашето спасение и източник на безсмъртие. Той слезе при нас от небесата, за да ни възведе със Себе Си на небето; Той ни направи Свои възлюбени чеда и възстанови общението ни с Бога. Служещият на Този Владика ще се освободи от всички дяволски козни, ще потъпква змии и скорпиони и ще победи всяка вражеска сила. Той не само ще посрами нечестивите царе, князе и мъчители, покланящи се на идолите и бесовете, но и ще съкруши главите на самите бесове, почитани от тях.Проливайки обилни сълзи по време на тази беседа, майката на светия се изпълнила с Божествена благодат и започнала пророчески да предсказва какво ще се случи с него.- Умолявам те, възлюбени сине умолявам те да ми въздадеш един-единствен дар за всичките ми страдания и грижи за теб, защото настъпва тежко време. Вече е близо гонението, дишащо страшна ярост и заплахи. Затова, както казва нашият Господ, ще те поведат пред управници и царе заради Него. Сине, окажи ми тази чест: застани дръзновено и мъжествено за Христа и крепко и непоколебимо запази изповядването на Името Му. А аз се уповавам на моя Христос, о, дете мое! Скоро върху теб ще процъфти венецът на мъченичеството за моя чест и за спасение на много души. А ти приготви сърцето си за подвига на страданието, за да не те завари неподготвен времето на подвизите.Знай, че е полезно да бъдеш изкушаван чрез бедствия, подобно на злато в горнило. Но не се бой: страданието ще бъде временно, а въздаянието за него вечно; скръбта скоро ще премине и радостта ще трае вечно; кратковременно ще бъде безчестието тук, но вечна слава те чака при Бога. Козните на мъчителите и язвите продължават само някакъв си един ден, при което яростта на земните царе бива осмивана от мъчениците, славата им повяхва, огънят, приготвен от тях за Христовите мъченици, угасва. Мечът им го разяжда ръжда, силата им погива. Затова няма нищо такова, което да те отлъчи от Христа Господа; а ти гледай към небето и оттам очаквай велико, богато и вечно въздаяние от Бога. Бой се от величието Му, ужасявай се от съда Му, трепери пред всевиждащото Му око, защото отхвърлилите Го ще наследят приготвения за тях неугасим огън и мъчения от незаспиващия червей. А тези, които, след като познаят славата на Божеството Му, никога не отпадат от Него, ги очаква неизказано веселие, радост и утешение със светите изповедници.Превъзлюбени сине мой, нека въздаянието ти към мен заради понесените от мен болки при раждането ти и заради трудовете по възпитанието ти бъде това, че ти, излезлият от утробата ми, да станеш изповедник Господен, а аз да се нарека майка на мъченик и да се прославя чрез сина си, пострадал за Христа. Затова, постарай се да потърпиш за Пострадалия за нас и ще се сподобиш с много блага от Него, а аз, заради теб, ще се сподобя с общение със светиите. Сине мой, ето, аз стоя пред вратите на кончината си; за мен не ще възсияе утре тази видима светлина, но ти светлина моя в Христа и живот мой в Господа!Затова те умолявам, сине мой, да не ме посрамиш в надеждите ми, които имам, но да се спася, по словото на Апостола, заради раждането на деца. Сине мой, аз те родих, за да по-страдам в теб като в своето собствено тяло. Пролей кръвта, приета от мен, без да я щадиш, та и аз да получа почест заради нея. Предай тялото си на рани, та и аз да се развеселя за тях пред нашия Господ, сякаш сама съм пострадала за Него. Някога една еврейска жена принесла седемте си сина на Бога, като мъченици за благочестието, и страдайки с една душа в седемте тела на синовете си, останала непобедима. Само ти си достатъчен, за да придобия слава при моя Господ, стига само ревностно да се подвизаваш за благочестието. Сега си тръгвам от теб и ще се явя пред Бога преди теб. Тръгвам си тялом, но духом ще остана с теб, за да се сподобя заедно с теб да припаднапред престола Христов, да се похваля пред Него с твоите страдания и да се увенчая с твоите подвизи, защото и коренът на дървото, скрит под земята, се оросява със същата тази роса, с която се оросяват видимите над земята клони.Така в течение на целия ден блажената майка преди светата си кончина наставлявала своя възлюбен син, като го прегръщала и целувала по главата, лицето, очите, устата, гърдите и ръцете.- О, колко блажена съм сега казвала тя, защото целувам членовете и тялото на мъченик!След толкова изобилни на наставления слова, тя преклонила глава и предала душата си в ръцете на своя Господ и починала с мир.След като майката на Климент починала с блажена кончина и била погребана, той напълно осиротял, имайки само Бога за свой баща. Бог, общият промислител за всички, Който се грижи за сирачетата и сиромасите, дал на блажения Климент, по това време все още дете, друга майка. В същия град живеела една благородна, честна и богата жена на име София, приятелка на майката на Климент. София живеела богоугодно, пребъдвайки в молитва денем и нощем. И понеже била бездетна, тя приела при себе си, вместо син, свети Климент, и го обичала като свое собствено дете, грижейки се всячески за него. По онова време в Галатия имало голям глад. Нечестивите езичници изхвърляли децата си край пътищата, понеже нямали с какво да ги хранят, и сами умирали от глад. Тогава свети Климент събрал тези деца в дома на София, втората си майка, и ги хранел с нейни средства обличал ги, учел ги и им давал свето Кръщение. По този начин той направил дома на София възпитателен приют и училище, а самата тя станала майка по Бога за много деца, при това много по-добра от майките им по плът, понеже ги раждала духовно, като ги възпитавала в християнската вяра.Свети Климент още от най-ранна младост придобил разум на съвършен мъж и още от младостта си започнал да умърт-вява плътта си с пост и въздържание, живеейки подобно на монах. Въздържал се от местна храна и се хранел само с хляб и треви; питието му било вода. В това той се уподобил на тримата свети отроци, чиито тела, благодарение на поста, останали неповредени от двойния огън: вътрешния естествената похот, и външния горящата пещ1. За немногото християни, живеещи тогава в тази страна, блаженият Климент бил като Божествено светило, просвещаващо всички със светлината на Богопознанието. Но вече настъпвало времето този сияещ светилник да бъде поставен на свещника свети Климент, светещ с добродетелите си, да се възкачи на стъпалото на освещението, та чрез просвещаването на по-голямо количество люде да ги настави в пътя на спасението. По Божий промисъл и изволение и след единодушния избор на всички намиращи се в Галатия християни, той бил поставен отначало за четец, а после за дякон и презвитер. А след две години бил възведен и в епископски сан, макар че още бил млад на години: тогава бил на не повече от двайсет години. Станал втори Даниил, който, макар и млад, надминал старците по разум и добродетел и показал, че старостта се определя не от броя на годините, а от добродетелния живот и премъдростта. Като приел епископски сан, свети Климент станал учител не само на децата, които, като събрал в множество, учел на книгите, но и на възрастните и старците: като довеждал езичниците до християнската вяра и катоги кръщавал, той все повече увеличавал Христовата Църква.След това започнало да се сбъдва пророчеството на блажената му майка Евфросиния и започнал да му се изплита мъченически венец. Щом встъпил на Римския престол, още през първата година от царуването си, гонителят на християните Диоклетиан разпратил свои укази до всички области на Римската империя, до князе и началници, до наместниците си, до игемони, воеводи и градоначалници, като им повелявал да убиват и погубват по различни начини всички изповядващи името Христово. При това в посланията си той заплашвал със смъртно наказание всички тези управници и князе, които биха се осмелили да не изпълнят с пълна ревност указа му за изтребване на християните и определял за такива подобни мъчения и наказания, каквито били определени и за християните; а на най-ревностните мъчители обещавал богатства и почести. Тогава по всички области и градове царските наместници и управители, едни поради страх от гнева на царя, а други от желание да му угодят и да получат от него почести, започнали да полагат голямо старание, за да унищожат в държавата и самото име християнин. По това време в Галатия пристигнал царският наместник Домитиан и ревностно издирвал християните, съгласно царската заповед, с цел да ги изтребва. Езичниците наклеветили Анкирския епископ свети Климент, че забранява на мнозина да се покланят на великите богове и ги привежда към до своя Христос. Домитиан веднага наредил да го хванат и да го доведат при него. Отначало той се опитал с ласкави и лъстиви думи да привлече светия към нечестието си. Той казал:Съвсем не считам за истина клеветата, повдигната срещу теб, защото лицето ти, правдивият ти поглед и кроткият ти нрав показват човек достоен, благороден, мъдър и разумен, а всичко, казано за теб, изобличава детското безумие на клеветниците. Разкажи ни сам за себе си: от теб самия по-скоро ще узнаем истината, ако ти ни кажеш поне нещичко от мъдростта си.Светият епископ му отговорил:- Нашата премъдрост и разум е Христос, Синът на Бог-Отец, чрез словото на Когото е създадено всичко. От Него имаме дара на речта и на разбирането на нещата.Ето, против всякакви очаквания прекъснал го мъчителят, ти вече незабелязано ни оскърби, като започна още в самото начало да празнословиш; но аз те съветвам: остави всички тези безполезни разговори и принеси жертва на нашите богове. Знай, че всеки, който унижава боговете, го чакат мъчения, а който ги почита и им се покланя, го очакват почести. Пример за това виждаш в самите нас: благодарение на почитането на тези богове ние достигнахме такъв висок сан и благодарим на боговете за техните благодеяния, като въздаваме почести на почитащите ги и наказваме със смърт нежелаещите да им се поклонят.При тези думи на наместника светият се разсмял и рекъл:- Ние, владетелю, мислим точно обратно на думите ти. Даровете ви считаме за нищожни, почитта ви за безчестие и високия сан за работа на пленник. Обратно, безчестието, за-плахите и мъченията ни доставят радост и утешение и което е най-важното, ни съединяват с Бога. Като знаеш това, не се надявай да ни отвърнеш от благочестието нито с обещания за почести и дарове, нито със заплахи за мъчения.Тези слова на светия предизвикали гнева на Домитиан. Като погледнал внимателно към светеца, той казал:- Както виждам, докато беседвах с теб кротко, ти се възгордя и това не е чудно, защото, както чух, ти, пребивавайки постоянно сред деца, подобно на тях имаш и детски разум. Но знай, че ако не умилостивиш боговете с жертви, ще бъдеш наказан със смърт, при това не такава, от каквато се надяваш скоро да умреш, но преди това ще приемеш много и различни мъчения, а след това ще умреш в страдания от най-мъчителна смърт. И така, бидейки нечестив, ще пострадаш тежко и ще послужиш за пример на другите, за да си вземат и те поука от твоята страшна гибел.На това свети Климент отговорил:- Тъй като ми напомни за децата, то знай, че аз положих старание да науча децата на тази премъдрост, която не знаят и най-старите и най-мъдри мъже измежду вас, понеже истинската Божия премъдрост е скрита от премъдрите и разумните от този свят и е открита за младенците. А аз с гордост твърдя, че принасям на моя Бог разумни и словесни жертви, а не така, както жреците ви принасят потоци кръв, дим и всяка мерзост, с което вие облажавате почитаните от вас богове. А когато пролея кръвта си за моя Бог и Му я принеса в жертва, ако не напълно, поне отчасти, ще въздам на моя Господ за това, че е пролял кръвта Си за мен, защото Христос, моят Цар, ме е изкупил с честната Си кръв.След като мъченикът направил това изявление с голямо дръзновение, наместникът изоставил престорената си кротост и ясно проявил природните си качества свирепост и безумие. Той наредил да окачат светия гол на едно дърво и да стържат и режат тялото му с остри железни предмети. Изпълнявайки заповяданото, слугите крещели на мъченика да не пренебрегва царската повеля. Те изорали по тялото на светия дълбоки бразди, също като на нива, така че парчетата плът се отделяли от него; вътрешностите му вече се виждали ясно; самите мъчители не могли да гледат равнодушно това. А той ни най-малко не се поколебал, не променил израза на лицето си, не издал нито звук от нетърпимата болка, не промълвил нито една дума, зада се оплаче, дори и не изстенал при тези толкова тежки мъчения. Бил по-крепък и по-мъжествен от тези, които гледали неговите мъчения. Изглеждало, че той страда по-малко от мъчителите си. Той спокойно благодарил на Подвигоположника Христа Бога, като гледал с радостно лице към небесата и казал:- Слава на Тебе, Христе, моя светлина и живот, мое дихание и радост! Благодаря Ти, Подателю на живота, че ме удостои с такова спасение. Възрадва се душата ми по пътя на Твоите заповеди. Приятно ми е всяко страдание за Твоята любов. Слава на Тебе, че ме укрепваш с търпение! Ти простря всесилната Си ръка към мене грешния и ме избави от яростта на управника и от ръцете на мъчителите ми, защото Ти Сам си прибежище за всички скърбящи.Докато светият се молел така, мъчителите му изнемогнали и прекратили мъченията. Като видял бездействието на слугите, наместникът казал на мъченика:- Да не би да си мислиш, че вече съм победен от търпението ти, след като слугите ми се умориха по едно и също време?Светият отговорил:- Не мисля така, а вярвам и се надявам на пребиваващия в мен Христос, защото Той е победил, побеждава и ще победи всеки враг.Тогава наместникът наредил на други слуги да пристъпят към светия и по-силно от първите да разкъсват тялото му. Те по същия начин мъчили непобедимия страдалец дълго време, докато сами не изнемогнали и не станали като мъртви. Като гледал това, нместникът ту се удивлявал, ту се срамувал от безсилието на слугите си и накрая им наредил да свалят мъченика от дървото. Светият имал такъв вид, че да се гледа към него било страшно, а да се докосне с ръце невъзможно. Той бил напълно разсъблечен от тялото си, като от някаква дреха; вкръвта се виждали само костите му и едва можело да се познае, че това е човек. Като видял, че с мъчения не ще постигне нищо, наместникът отново започнал да беседва с мъченика с кротки думи. А той, като възразявал бодро на мъчителя, както и прилягало на мъжествения Христов воин, отново го разярил. Тогава Домитиан извикал високо:- Ти наистина си дързък човек! Бийте го по лицето и по устата, защото тези части на тялото още са цели; затова и отговарят така дръзко. Нека и те станат подобни на останалите части на тялото. Бийте ги безпощадно.Тогава слугите почнали силно да бият светия с пестници по лицето и по устата, така че той паднал на земята от силните удари; но и след това на земята те безмилостно го били с камъни по устата и счупили зъбите му. А мъченикът, радвайки се, рекъл:- Ти, наместнико, по-скоро ми оказваш почест, отколкото ме мъчиш, защото и моят Господ Иисус Христос е бил бит по устата и е получил плесници по страните, а аз, недостойният, се сподобих сега със същото. Първомъченик Стефан бил пребит с камъни и аз се украсих със същото. Облекчение в мъките ми носи това, че се виждам като подражател на страданията на моя Христос. Всичките ми страдания се облекчават и от това, че се сподобявам с еднакво велика чест с по-големи и по-добри от мен, бидейки участник в същите страдания.Удивлявайки се на това величие на духа на мъченика, мъчителят наредил да го отведат в тъмница. И като предположил, че той не ще има сили да върви сам, тъй като цялото му тяло представлявало една голяма рана, наредил на слугите да го носят за ръцете и нозете. Но светият отстранил искащите да го вземат, станал и тръгнал сам, укрепен от силата Христова, пейки словата на псалма: \"А елеят на грешния да не помажеглавата ми\". Като видял това, наместникът казал на околните:- О, какво е търпението и какво е мъжеството на този човек! Такива би трябвало да бъдат и царските воини, за да бъдат по-високо от всички бедствия. Не ми приляга да го съдя отново; ще го изпратя при цар Диоклетиан, защото само той ще има сили да го надвие, тъй като е много изкусен в мъчителството. Той винаги изобретява такива мъчения и наказания, че цял Рим трепери от неговия съд.След няколко дни светият, намирайки се в тъмницата, с благодатта Христова се изцерил от раните и станал здрав. Тогава наместникът го изпратил в Рим при цар Диоклетиан, като написал подробно придружително писмо. Когато светият, воден от воини, излизал от града, се помолил на Бога така:- О, Боже, Царю на небето и земята, и на цялата вселена, Който Едничък всичко изпълваш и не оставяш без промисъл нито едно място! В Твоите ръце предавам този град; запази града и душите на всички вярващи в Теб. Запази и Църквата Си не-вредима, та да не би псета и вълци да разгонят малкото Ти стадо в този град. Не позволявай да погинат или да намалеят по брой словесните Ти овце, но още повече ги увеличи заради славата на светото Ти име. Не ме отдалечавай окончателно от този град, но като пребиваваш с мен по пътя и по време на страданията ми, отново ме върни тук, както някога си върнал Иаков в дома на баща му и си го избавил от ръцете на Исав както някога си наредил на людете Си да изнесат костите на Иосиф от Египет и да ги положат в гроба на отците му, за да се прослави Твоето име во веки веков.След тази молитва светият бил отправен на път.Когато той бил доведен в Рим и бил изправен пред нечестивия цар, царят силно се учудил, като видял сиянието върху лицето на мъченика и телесната му здравина. Той не можел да повярва на писмото на Домитиан, който му съобщавал какви страдания е претърпял този християнин. Той виждал, че светият е здрав телом и весел по лице, сякаш никога не бил претърпявал никакви бедствия. Попитал:- Ти ли си славният Климент, претърпял толкова големи мъчения?След това заповядал да наредят от двете страни на светеца и да му предложат много и различни, взаимно противоположни неща: от едната страна много злато и сребро, царски укази, даруващи на великомъченика високи почести, драгоценни одежди, всякакви богатства и отличия, а, от другата страна уреди за мъчения: железни клещи и нокти, железни одъри с гвоздеи, остри бръсначи, нажежени въглени, нажежени до червено котли и шлемове, заострени колове, колела, тежки вериги и безброй други уреди за мъчения. Когато това било предложено на мъченика, царят погледнал към него и като посочил с ръка златото и богатите дарове, казал:- Боговете ни ще ти подарят това, ако ти се обърнеш към тях и започнеш да ги почиташ с поклонение и жертви.Светият отвърнал очите си от тези дарове като от нищожни, скверни, смрадни и даже недостойни за съзерцание предмети и казал с въздишка:- Нека тези дарове на вашите богове бъдат за ваша погибел!Тогава царят погледнал страшно, посочил с ръка към уредите за мъчения и казал на светия:- Това е приготвено за невярващите в нашите богове.На това мъжественият Христов мъченик отговорил:- Щом мислиш, че изобретените от теб мъчения са страшни, защо пренебрегваш мъченията, които Господ е приготвил за невярващите в Него? По същия начин, ако даровете ви из-глеждат привлекателни, достойни за удивление и почетени за тези, които търсят земните блага, то колко пъти по-достойни са даровете, въздавани на небето, които Бог е приготвил за обичащите Го и за които е писано: \"око не е виждало, ухо не е чувало и човеку на ум не е идвало това, що Бог е приготвил за ония, които Го обичат\"1. Златото и среброто са безплодна земя и се добиват от хората за външна украса. Огънят и желязото ги променят, ръждата ги разяжда, триенето ги унищожава; разбойници ги отнемат и крадци ги крадат. Светлите одежди са дело за червеи и храна за молците; приготвят се от вълна, отнемана от безсловесните животни. Трябва да се удивляваме повече на тези, които изработват тези одежди, отколкото на вас, които се украсявате с тях, защото те създават вещта благодарение на своеобразно изкуство, като превръщат по-лошото в по-добро; същевременно тези художници биват презирани, като прости и нищожни люде. Обратно, тези които се украсяват с техните изделия, се гордеят и превъзнасят, макар че взимат украсата си от нищожни безсловесни животни. А даровете на нашия благ Бог не са заимствани от никого, но са Негови собствени и неизменни достояния, пребиваващи в Него по Негово изволение, а не вследствие на човешко изкуство. Те имат безмерна слава и вечно достойнство; не се боят от някаква промяна, свързана с продължителността на времето; не ги изяжда молец, не ги разваля тление и не могат да остареят дори в безкрайните векове.На това Диоклетиан казал:- Добре говориш, но лошо разбираш нещата. Затова се старая да те доведа до познание на боговете и заради това беседвам с теб кротко и те убеждавам да не се надяваш на смъртен човек и че Този, Когото почитате като Христос, е претърпял множество мъчения от иудеите и накрая е бил убит и умрял, а нашите богове винаги са безсмъртни и никога не са страдали.Светият отговорил:- Справедливо казваш, царю, че вашите богове са безсмъртни и безстрастни, защото как биха могли да умрат, след като никога не са живели? Как биха могли да пострадат, след като са безчувствени? Нима не знаеш, че боговете ви са произлезли от човешки ръце след чукане с чук и коване, след рязане и търкане? И наистина, каменните ви богове са изсечени с брадва и издялани с чук и длето, дървените са изрязани с нож и пила, а медните и железните са изковани с чук; те са приели и немалко други безчестия, удари и оскърбления, но пак са си останали безчувствени. Те наистина са безсмъртни, защото никога не са живели, а като се счупят, все едно че никога не са и съществували. А моят Господ и Бог Иисус Христос е пожелал да умре по плът с човешкото Си естество, за да спаси света и да унищожи смъртта с Божествената Си сила. Като извършил това, Той възкръснал на третия ден и ни дарувал Самия Себе Си, за да имаме живот вечен.Слушайки тази свободна и дръзновена реч на светия, Диоклетиан силно се разгневил и наредил да го привържат гол към колелото за мъчения, да въртят колелото и да бият светия с железни пръчки. При въртенето на колелото, когато светият бил отгоре, го биели с пръчките, а когато се оказвал отдолу, където нарочно било оставено твърде тясно пространство, билсилно разкъсван от остър кол, така че костите му се чупели, а от тялото му, зараснало след първите мъчения, се отделяли парчета плът. Мъчен в течение на много часове, Христовият мъченик се молел така:- Господи Иисусе Христе! Помогни ми и облекчи мъките ми отстрани лютата болка, защото, надявайки се на Тебе, се предадох на тези рани. Помогни ми както някога си помогнал на Твоя свети апостол Павел и погледни към силно изранената ми плът! А аз желая да бъда невредим и здрав, за да славя и изповядвам Твоето свято име и за да приема още по-големи мъки заради Теб за посрамване и безславие на нечестивите. Укрепи ме заради Твоето име, защото възложих упованието си на Теб, Подателя на живота!Докато светият се молел така, колелото изведнъж се спряло, а тези, които го въртели, се уморили и изнемогнали. А светият, отвързан от невидима ръка, отново станал напълно здрав и невредим. Щом видели това, мнозина от събралите се там възкликнали с изумление:- Велик е християнският Бог!А свети Климент, тази истинска лоза на Христовото лозе, като разбрал с духа си, че от страдалческите му подвизи могат да израснат много гроздове, високо въздал хвала на Бога, като възкликнал:- Благодаря Ти, Боже, Отче Небесни, за това, че ме удостои да страдам в този велик град за Единородния Ти Син, пострадал за нас и пролял драгоценната Си кръв за нашето изкупление, Когото тук свети Петър е проповядвал, Павел е възвестил, съименникът ми Климент е прославил, а Онисим Го е изповядал. Те и пострадали за Него, и умрели, а сега се прославят на небето и се почитат от мнозина на земята, и скоро ще бъдат прославяни повече от земните царе от още по-голям брой човеци на земята. Самите верни царе ще им се покланят.Казвайки това, светият възвестил настъпващото време, когато поклонението на идолите ще изчезне като тъмнина, а вярата Христова ще възсияе като слънце и ще просвети цялата вселена. Тези думи на светеца жегнали като пламък сърцето на Диоклетиан и възбудили още по-голяма ярост в него. Без да обръща никакво внимание на извършеното от Божията сила чудо и заслепен от злоба, той се разпалил от още по-голяма жестокост и жажда за мъчителство. Наредил да бият светия по устата с дебели железни пръти и да счупят зъбите му. А светият и по време на това изтезание не престанал да говори, раз-дразвайки мъчителя, макар че слугите му забранявали и му заповядвали да мълчи. Но подобно на мед, по която колкото по-силно удрят, толкова по-ясен звук издава тя, Христовият мъченик, колкото повече му забранявали да говори, удряйки устата му и чупейки зъбите му с желязото, толкова по-високо викал, казвайки това, което служело за слава Божия и за посрамване на гордия мъчител. Когато накрая самият Диоклетиан се изморил и изнемогнал от ярост, наредил да оковат мъченика в железни вериги и да го хвърлят в народната тъмница.Същата вечер, докато светият седял в тъмницата, при него дошло множество народ, мъже и благоразумни жени с деца, които били на площада по време на мъченията и видели мъжеството на светия. Те единодушно паднали в светите му нозе и помолили за свето Кръщение. Светият благодарил на Бога за това, че при толкова тежко гонение числото на изповедниците Му се увеличава. Той незабавно ги научил на основните истини на светата вяра и кръстил всички от най-малкия до най-големия, тъй като в тази тъмница имало достатъчно вода. При това той радостно пеел: \"Блажен е оня, комуто беззаконията сапростени и чиито грехове са покрити\". Когато настъпила полунощ, голяма светлина от небето осветила тази тъмница и всички, които гледали нагоре, видели прекрасен юноша, сияещ с мълниеносна одежда и слизащ с разперени криле към светия мъченик. Щом се приближил до него, юношата му дал в ръцете чист хляб и чаша вино и веднага станал невидим. Като раз-брал, че това са Тялото и Кръвта Христови, свети Климент извършил обичайните молитви и причастил всички новокръстени с Божествените Тайни. Когато причастил и последните, вече се зазорявало. Вярващите идвали при него и през всички следващи дни, водейки със себе си мнозина жадуващи за свето Кръщение. Така стадото Христово се увеличило, а тъмницата станала като църква, в която се възнасяли хваления към Бога. Щом видели това, стражите известили царя. И ето, когато през следващата нощ при светеца се събрали множество вярващи, по заповед на царя дошли войници, хванали всички и ги извели извън града като овце на заколение. Преди да отсекат главите им, питали всеки поотделно:- Отричаш ли се от Христа, за да останеш жив?И не се намерил нито един, който да се уплаши от смъртта; напротив, всички предпочели да умрат за своя Господ. Тогава били посечени за Христа голямо множество мъже, жени и деца. Само един юноша избегнал ръцете на палачите, но не поради страх от смъртта, а поради желанието си да претърпи по-големи мъчения за истинския Бог. Името на този юноша, за когото ще стане дума по-долу, било Агатангел.След това Диоклетиан отново извикал светия на съд и го подложил на продължителни и люти мъчения: отначало госъблякъл гол, проснал го на земята и го бил дълго и силно с волски бичове, а след това го окачил и го стъргал с железни нокти, докато цялото му тяло не било остъргано. А светият казал на мъчителя:- Тялото, което стържете, не е това, което е излязло от утробата на майка ми; то отдавна вече напълно е снето от костите от наместника Домитиан. А в това ново тяло ме облече Христос, моят Създател. И тъй като вие се опитвате да го остържете от костите ми, аз вярвам в моя Христос, че по Своето всемогъщество, Той отново ще ме облече в също такава плът; защото, в крайна сметка, нима грънчарят може да изпитва недостиг на глина. Напротив, при него винаги може да се намери изобилие от този материал.След това мъчителят наредил да опалват със свещи хълбоците му, но светият с радост търпял всичко това за Сладчайшия Иисус. Удивлявайки се на търпението и мъжеството на мъченика, Диоклетиан казал на околните:- Измъчвал съм мнозина окаяници от християните, но още не съм виждал нито един така непобедим като този. Сега ще го изпратя в Никомидия при Максимиан като нещо ново, никога невиждано и нечувано. Нека и той се начуди на непобедимостта на това тяло в мъките! Мисля, че и той никога не е срещал такъв твърд по характер и крепък по тяло мъченик.Той наредил да завържат светеца, да го качат на кораб и да го отведат в Никомидия при другия цар Максимиан, при което му написал за всичко, което свети Климент бил претърпял от него в Рим и преди това от Домитиан в Анкира. Когато светият трябвало да се качи на кораба, споменатият по-горе Агатангел, който избягал през нощта от воините, избили с мечове стадото Христово извън града, незабелязано се качил на кораба и очаквал свети Климент. Когато светият бил качен, юношата паднал в нозете му, казал му, че е кръстен от него, разказал му всичко за гибелта на вярващите и за бягството си, като изяснил, че е дошъл при светеца, за да претърпи заедно с него всякакви мъчения за Христа и накрая да умре заедно с него. Свети Климент се възрадвал за блажения Агатангел, като видял ревността и любовта му към Христа Бога, а самото му пристигане счел за идване на Ангел Божий. Той въздал благодарение на Владиката на всички и Го помолил за подкрепа и помощ, за да подаде Той на младия юноша мъжество и сила да претърпи докрай и да се сподоби с мъченически венец.По време на плаването светиите пребивавали в молитва ден и нощ и изобщо не приемали храна. Свети Климент нямал никаква грижа за това и рекъл:- Аз имам хляб в сърцето си Самият Иисус Христос, и затова не огладнявам; имам и жива вода благодатта Христова, и затова не ще ожаднея во веки.Когато видели, че Климент и Агатангел не ядат и не пият нищо в продължение на много дни, воините се съжалили над тях и им предложили хляб и вода. Те похвалили воините за това добро дело, но не приели от тях храната и водата, като казали, че ги храни Самият Бог, Който е Промислител за всички: Ангел Господен им носел нощем храна от небето и ги укрепвал. След продължително плаване те спрели на остров Родос. Мнозина слезли от кораба и отишли в града, за да купят храна; тогава светиите помолили останалите на кораба войници да ги пуснат в християнската църква, за да се причастят с Божествените Тайни, животворящите Тяло и Кръв Христови, понеже било неделя. Като чул за свети Климент, епископът на тозиостров, боголюбивият Фотин, дошъл с клира си и с други християни и помолил началника на воините да освободи Климент и ученика му Агатангел от оковите и да ги пусне за малко при него. Той обещал да ги доведе навреме отново на кораба. Светиите били пуснати по молбата на епископа. Въвели ги в неголяма църква, тъй като и християните на този остров тогава били малко. Когато епископът наредил да се чете от Божественото Евангелие, един клирик разтворил книгата и започнал да чете открилите му се слова: \"не бойте се от ония, които убиват тялото, а душата не могат да убият\". Като чули това, светиите с въздишка издигнали очите си нагоре, а стоящите в църквата християни ги гледали и плачели, така че цялата църква се изпълнила със стенания и вопли. Тогава епископът помолил свети Климент да отслужи Божествена литургия. Когато светият свещенодействал, някои от клириците и даже от обикновените люде, които били достойни, видели на дискоса голям, силно нажежен и горящ въглен. От него излизал неизказан блясък, който освещавал светеца и предстоящите, а над олтара се виждали свети Ангели, летящи във въздуха. Виделите това чудо паднали ничком на земята и не смеели да погледнат светеца. След края на службата епископ Фотин отвел светиите и другите християни у дома си и им предложил гощавка. Довели и донесли много болни при свети Климент, не само от вярващите, но и от езичниците. Христовият мъченик изцерил всичките с молитва и кръстно знамение. Затова множество езичници започнали явно да изповядват, че Христос е Истинският Бог и го молели да ги кръсти. Като видели, че множество народ се стича към свети Климент, воините се изплашили да не би народътда им отнеме затворника и да ги нападне. Затова те хванали светеца, завели го на кораба и отново го оковали във вериги. Вярващите го изпратили със сълзи и ридания и не желаели да се разделят с него. Накрая те се простили със свети Климент, целунали веригите му и се върнали обратно, тъй като воините бързали по-скоро да отплават. С помощта на попътен вятър те преплували Егейско море и достигнали Никомидия.Като получил писмото на Диоклетиан и като видял мъченика, живеещият в Никомидия нечестив цар Максимиан се удивил на голямото му търпение и на непобедимото му от никакви мъчения мъжество. Но самият той се боял да го изтезава, за да не бъде посрамен, и затова го предал на воеводата Агрипин; а сам си дал вид, че е много зает с други държавни дела. Агрипин повикал светиите при себе си на съд и се обърнал към Климент:- Ти ли си Климент?- Аз съм раб Христов отвърнал мъченикът.Воеводата наредил да го бият с юмруци по устата, като казал:- Защо не наричаш себе си царски раб, а Христов?А светият, подложен на побоища, отвърнал:- И вашите царе би трябвало да бъдат раби Христови; тогава царуването им би било мирно и моят Христос би покорил всички народи под властта им.Тогава воеводата погледнал към свети Агатангел и попитал:- А ти кой си? За теб не пише нищо в писмото на Диоклетиан.Агатангел погледнал към небето и рекъл:- Аз съм християнин, а с името християнин се сподобих чрез този Божий слуга Климент.На това воеводата казал:- Значи той е виновникът за твоята заблуда и за очакващата те люта смърт.След това наредил да окачат свети Климент гол и да режат тялото му с бръсначи, а свети Агатангел, също гол, наредил да бият силно с бичове. По време на мъченията свети Климент се молел на Бога да укрепи Агатангел в страданията. След тези мъчения воеводата наредил двамата страдалци да бъдат хвърлени в тъмницата. В тъмницата се намирали множество други затворници, осъдени за различни престъпления. Като видели усърдните молитви на светиите към Бога и като забелязали, че Божии Ангели посетили и утешили Христовите раби, другите затворници се умилили сърдечно, паднали в нозете им и ги помолили да ги заведат при техния Бог. По Божий промисъл се случило така, че там имало достатъчно вода за кръщение. Като ги наставил в християнската вяра, свети Климент кръстил всички, след това отворил тъмницата и ги пуснал, като казал:- Излизайте, чеда, и се спасявайте от ръцете на нечестивите. Господ Иисус Христос да ви пази!На сутринта воеводата Агрипин, щом узнал за освобождаването на затворниците, силно се разгневил срещу светеца и като издигнал висок дървен подиум, ги дал да бъдат изядени от зверовете. Но зверовете не причинили вреда на светиите; напротив, умилквали се в тях, като домашни кучета в господарите си. Тогава мъчителят наредил да пробият с нажежени железни ръжени всеки пръст на ръцете им до самия лакът. Като видял това, народът не могъл да понесе такава мъчителна гледка и отправяйки заплахи към воеводата, поискал от него да пусне невинните. Но воеводата се разгневил още повече и наредил с други островърхи нагорещени инструменти да пробият ръцете им до раменете. Тогава негодуващият народ започнал да хвърля камъни по воеводата и високо да вика:- Велик е християнският Бог!Уплашен от вълнението и от народния ропот, воеводата избягал и се скрил в дома си, а светите мъченици напълно безпрепятствено се изкачили на планината, наречена Пирамис, където езичниците имали обичай да принасят жертви на боговете си. Там те влезли в езическото капище и с молитва разрушили идолите и изгонили оттам бесовете. След няколко дни воеводата узнал за местопребиваването на светиите и отишъл с жреците и с войската си. Там жестоко били светите мъченици с дебели тояги и изпочупили костите им, а след това наредил да зашият поотделно всеки един от тях в чувал с камъни и да ги хвърлят от планината в морето. Като се премятали с чувалите по стръмния планински склон, светиите паднали в морето и потънали в дълбоката бездна. Всички вече ги считали за загинали. Неколцина от вярващите, като узнали, че светиите са хвърлени в морето, обикаляли по брега с надеждата, че морето, което обикновено изхвърля мъртъвците, ще изхвърли и телата на светите мъченици. Скоро те забелязали два чувала, плаващи в морето, качили се на една лодка и отплували към тях. Щом развързали чувалите, намерили светиите съвсем невредими и прославили Бога. През тази нощ светиите почивали на брега. Ангели Божии ги посетили и ги подкрепили с храна. Щом настъпило утрото, светите Климент и Агатангел отишли в града и като застанали сред площада, почнали да говорят на хората за Божието величие, а след това прострели ръце към небето и започнали да се молят:- Благодарим Ти, Господи Иисусе Христе, за това, че не остави нас, надяващите се на Тебе, но ни избави от лютите мъки и не зарадва враговете ни заради нас, но прослави в нас Твоето свято име.Там се намирали двама слепци; а освен това, един човек с изсъхнала ръка и един парализиран. Светиите веднага ги изцерили, като възложили ръцете си върху тях. Щом видял това, народът започнал да води при тях болните си и обладаните от нечисти духове. Всички те били изцерени, след като мъчениците се помолвали и възлагали ръцете си върху тях. Името на Господа Иисуса Христа се прославяло от народа на висок глас. Като чул за това, воеводата Агрипин изпаднал в страх и намирайки се в недоумение, отишъл да извести царя за всичко случило се. Царят също се удивил силно от това, че считаните за загинали в морето светии се оказали живи. А като узнал, че свети Климент е родом от Анкира, наредил да го изпратят заедно с ученика му в Анкира, като казал:- Нека градът, който го е създал и възпитал, да го вземе при себе си и да го накаже както иска.След това написал писмо за свети Климент до Анкирския княз Курикий; а войниците повели завързаните светии към Анкира.Влизайки в родния си град, свети Климент казал с радост:- Слава на Тебе, Боже, за това, че чу моето смирение! Слава на Тебе, Христе, че ме сподоби да видя родния си град!Двамата светии били представени пред княз Курикий. А той ги разпитал и започнал да ги мъчи. Най-напред наредил да обгорят хълбоците на свети Климент с железни, силно нагорещени плоскости, а след това го завързал за един стълб и го бил безмилостно, така че парчета плът падали от тялото му. А за свети Агатангел наредил да го окачат и да го стържат с железни нокти. При това ги попитал подигравателно:- Не усещате ли болки в телата си?Свети Климент му отговорил с апостолските слова: \"Макар външният ни човек и да тлее, но вътрешният отден на ден се подновява\".Тогава мъчителят наредил да нажежат до червено един железен шлем и да го поставят върху главата на свети Климент. Щом това било сторено, от ноздрите, ушите и устата на светеца започнал да излиза гъст дим. А той, изпитвайки неизказани болки, викал към своя Господ:- Неизчерпаеми Източниче, жива вода, дъжд спасителен! Изцери ме с росата на Твоята благодат. Ти ни изведе от водата; избави рабите Си и от огъня!Щом светият се помолил така, железният шлем на главата му незабавно изстинал. Като видял това, княз Курикий изпаднал в ужас и недоумявайки какво още да прави с тях, ги изпратил в тъмницата и написал подробно писмо до цар Максимиан, в което му съобщил за случилото се. През нощта в тъмницата дошла блажената София, втората майка на Климент. Тя го целунала с голяма радост и със сълзи, веселейки се за осиновения си син, който се оказал достоен страдалец Христов и славен победител на мъките. Целунала раните и веригите на светите; след това измила и изтрила кръвта им и превързала раните им с чисти превръзки. При това подробно разпитала свети Климент: как е пострадал, къде и от кого? Донесла им храна и ги подкрепила. Идвала и през всички следващи дни и служела на затворниците Христови.След известно време княз Курикий получил нареждане от царя да изпрати мъчениците в друг град, наречен Амисия, при друг, още по-жесток мъчител, царския наместник Домиций. Блажената София дълго придружавала светите мъченици заедно с децата, които били събрани от свети Климент по времена глада в дома й и възпитани от нея, след което станали като нейни собствени деца. Някои от тях не искали да се разделят със светите страдалци и тръгнали след тях, привързани със сърдечна любов. По пътя, по заповед на царя, те били заклани от воините, за което незабавно било съобщено на царя. В Амисия, в петък, във втория час на деня, светите страдалци били хвърлени от Домиций в кипяща негасена вар, а в събота, в третия час, се оказали живи и здрави. Като видели това, двама воини повярвали в Христа и публично се обявили за християни, за което в същата събота, в седмия ден на септември, били разпънати от нечестивите. Имената им били Фенгон и Евкарпий. А на свети Климент и Агатангел мъчителят наредил да одерат кожите от раменете и да ги бият дълго време с тояги. След това наредил да ги поставят върху нажежени железни одъри и силно да ги обгарят, като ги поливат със сяра и катран. А светите, почивайки без каквато и да е вреда, сякаш на мека царска постеля, заспали сладък сън и видели в сънно видение Христа Господа с множество Негови свети ангели. Господ слязъл при тях свише и рекъл:- Не бойте се. Аз съм с вас.Щом се събудили, те с радост си разказали един на друг за това видение. Измъчвали дълго време светиите върху нагорещени железни одъри. А когато Домитиан видял, че огънят ни най-малко не им вреди, недоумявал какво да прави с тях; наредил да ги свалят оттам и да ги отведат в тъмницата. Дълго стояли светиите в тази тъмница, а след това отново били изпратени при цар Домитиан, който по това време живеел в Тарс. Докато вървели натам, страдали от жажда, а особено изнемогнали водещите ги войници, понеже тази страна бил пустинна и безводна. По молитвите на светиите от сухата земя бликнал извор с жива вода. Всички пили и се освежили; а воините взелисъс себе си колкото им било нужно вода за из път. По време на това пътуване свети Климент усърдно се молел на Христа Бога, Бог да го сподоби през всичките дни до края на живота му да търпи мъчения за Неговото свято име. Тогава той получил откровение от Бога, че от началото на изминалите вече години на мъчения до пълното завършване на мъченическия подвиг той трябва да живее двадесет и осем години сред непрекъснати страдания. Светият много се зарадвал на това, защото бил всецяло погълнат от неизказана любов към Христа, своя Бог. Той желаел да пребивава в люти мъчения за Христа дълго време и да умира многократно през всички дни на живота си.Когато светиите били представени пред цар Максимиан, той много се учудил как са останали досега живи и непобедими след толкова мъчения. След като ги разпитал отново и ги намерил непреклонни, той наредил да разпалят огнена пещ, както някога Навуходоносор във Вавилон, и хвърлил в нея Христовите воини. Светиите престояли в тази пещ един ден и една нощ и се оказали живи и невредими. Като видели това чудо, мнозина от народа повярвали в Христа. След това светиите били хвърлени в тъмница и прекарали там четири години. Нечестивият цар се надявал, че като се уморят от продължителния затвор и като понесат в тъмницата много бедствия, светиите скоро ще се обърнат към езическата вяра.След като изтекли четири години тъмничен затвор, царят, считайки ги за недостойни за своя царски съд, но заедно с това, срамувайки се от проявеното от тях на дело непобедимо величие на духа, ги поверил на един твърде жесток управник, на име Сакердон, който бил погубил безброй много християни с жестоки мъчения и страшна смърт. Той трябвало да принуди светите затворници да се поклонят на езическите богове. След като не успял да убеди светите мъченици Климент и Агатангелнито с ласкателства, нито със заплахи, той наредил да ги завържат голи за два стълба, да ги бият жестоко и да стържат телата им; стъргали ги така силно, че раменете и гърбовете на светиите били напълно остъргани до костите. Вече се виждали оголени кости и стави, а цялата плът била свалена. Мъчителят предположил, че те всеки момент ще умрат и наредил да ги отвържат и да ги отведат в тъмницата. Но като видял, че светиите стоят на нозете си, чувстват се бодри и вървят сами към тъмницата, той силно се засрамил и от ярост и от срам отпаднал телом. Бил едва жив, така че слугите му го отнесли на ръце от съдилището до дома му. Докато светиите вървели към тъмницата, от телата им падали парчета плът, примесени с кръв. Вярващите ги събирали по пътя заедно с пясъка и ги съхранявали при себе си като превелико и драгоценно съкровище. Когато царят узнал за телесната слабост на Сакердон, се разсмял и казал:- Ето, славният Сакердон, надвил мнозина християни, сам е победен от двама!В това време пред царя стоял един княз, на име Максим. Той помолил царя да предаде светите мъченици в ръцете му, като се похвалил, че или ще ги принуди да принесат жертва, или ще ги умори с мъчения. Когато царят разрешил това, той взел светиите при себе си, но не започнал да ги измъчва веднага, а първо другарски разговарял с тях в продължение на много дни, като ги увещавал да се поклонят на боговете, а след това веднъж ги повикал при себе си и казал:- Радвайте се, мъже безсмъртните богове ви обичат като свои истински синове и се грижат за вас. Те много пъти са ми говорили за вас насън и ясно отговориха на въпросите ми, че ще се обърнете към тях. Именно затова те удържаха мъчителите ви да не ви погубват, защото боговете чакат вашето обръщане, което вече е близко. Още онази нощ ми се яви великият сред боговете Вакх и ми каза: доведи тези двама мъже при мен. А сега, мъже, храмът на Вакх е отворен, олтарът е украсен, жертвите са приготвени; елате и му принесете жертви.Светиите му отговорили:- Ти лъжеш безсрамно, съдия! Защото боговете ти, както е известно, са неми; по същия начин те и насън не могат да кажат нищо. При това, кой Вакх ти е говорил? Нали тук при вас има два идола на Вакх: единият каменен, а другият меден. Ако ти е говорил каменният, то ние му предсказваме, че скоро ще дойде време, когато той ще бъде разбит на части или заедно с други камъни ще бъде положен в стена, съграждана от камък, или пък ще бъде хвърлен в огън и ще се превърне в пясък. А ако ти е говорил медният Вакх, той скоро ще бъде претопен в кани и други нищожни съдове.Като не бил в състояние да слуша тези думи, Максим започнал жестоко да ги мъчи. Мъчението било следното: наредил да забият в земята различни остри предмети: ръжени, ножове, гвоздеи, тризъбци и други твърде остри предмети при това с остриетата нагоре и на близко разстояние един от друг. Височината на тези остриета се равнявала на едно стъпало. Наредил да положат свети Климент върху остриетата гол, по гръб и с лицето нагоре и да го бият с дебели тояги, а за свети Агатангел наредил да изливат разтопен калай върху главата му. Когато свети Климент бил бит с тояги по гърдите и по цялото тяло от главата до нозете, цялото му тяло отдолу било пробито и нарязано от тези остри предмети; някои от железнитеостриета стигнали до сърцето, други до гърдите, други до вътрешностите в коремната кухина, а други пък преминали през цялото тяло и ясно се виждали отгоре. Когато след дългия бой мъчителят наредил да вдигнат мъченика от това място, няколко човека едва след големи усилия успели да го освободят оттам. Максим недоумявал и се изумил от това велико търпение, още повече, че никакви мъчения не могли нито да обърнат мъчениците към боговете, нито да ги умъртвят. Сам Всевишният Бог запазвал душите им неразделени с тялото, заради голямата прослава на Своето свето име и за посрамване на нечестивите. Светиите отново били хвърлени в тъмницата.Щом узнал за това, цар Максимиан осъдил светиите на доживотен тъмничен затвор, в който те трябвало да умрат от естествена смърт. Тогава още един велможа, на име Афродисий, родом от Персия, изкусен изобретател на всякакви най-люти мъчения за християните, помолил царя да му позволи да вземе тези мъченици, надявайки се да ги погуби. Като получил съгласието му, велможата ги завел в дома си и им предложил богата трапеза, желаейки да ги нагости. Убеждавал ги да ядат и пият и да се повеселят с него. Но те му отговорили:- Ние се храним с небесна храна и питие. Който яде и пие от тях, никога не ще огладнее и не ще ожаднее, и вечно ще пребъдва във веселие.Афродисий счел отказа им за безчестие за себе си и казал:- Утре ще ви устроя друга вечеря, която търсите най-люта смърт.Когато настъпило утрото, Афродисий наредил да донесат два воденични камъка и като ги окачил на шиите на светиите, ги влачил из целия град, за поругание. Докато влачели светиите из града, мнозина безумци от народа взимали камъни и удряли с тях влачените, а други, като се удивили от така продължителните им и тежки страдания, ги счели за безсмъртни и се обърнали към Христа. След това светиите, съгласно царското решение, били затворени в тъмницата с доживотна присъда, с това съображение, че като изнемогнат от продължителния затвор, ще загинат. Светиите прекарали много години в тъмнични вериги, докато не наближил краят на двадесет и осем годишния срок на страданието им, за който свети Климент получил откровение от Бога още в Тарс, когато го водели при царя. Мнозина от светите Христови изповедници, започнали страдалческите си подвизи, вече били завършили попрището си, а тези двама страдалци продължавали мъченическото си поприще и извършвали своите подвизи.След цар Максимиан на царския престол се възкачил Максимин. По това време много християнска кръв се проливала безпощадно. На тъмничните стражи им дотегнало да пазят Климент и Агатангел, които твърде дълго се задържали в тъмницата, отишли при цар Максимин и му казали:- Какво ще наредиш относно тези двама затворници, които в течение на много години бяха мъчени от много царе и управници, с всички най-съвършени уреди за най-жестоки мъчения и при все това не умряха? Те и досега са живи и се намират в окови. И макар че не се ползват от никакви грижи, необходими за живота, са здрави и със светли лица. Ние мислим, че те са безсмъртни.В отговор на това цар Максимин отначало похулил своите богове с много позорни думи за това, че са безсилни да отнемат временния живот на тези затворници. След това разпитал за тях: кои са и откъде са? Щом узнал, че са от Галатия, от град Анкира, наредил незабавно да ги изпратят там, при княз Лукий, който по това време началствал в Анкира. Като узнали това, светиите силно се зарадвали, тъй като свети Климент силно желаел да завърши попрището на подвижническия си живот в родния си град. Той се бил молил за това на Владиката Христос и ето, сега го получил. Когато светиите били доведени в град Анкира и представени за разпит пред княз Лукий, той не започнал веднага да ги разпитва, но предварително ги поставил в строг тъмничен затвор; при това наредил да поставят краката им в пранги, да сложат железни окови на шията, ръцете и по цялото им тяло и да закачат по тях тежки камъни, така че да нямат възможност нито да помръднат с тяло, нито да протегнат нозе. На следващия ден наредил да доведат на съд само свети мъченик Агатангел.В началото той дълго го примамвал с ласкави думи, стараейки се да го привлече към зловерието си; но като видял непреклонността на убежденията му, започнал да го мъчи. Пробол ушите му с железни пръстени, нагорещени на огън; обгорил ребрата му с горящи свещи и на-края отсякъл с меч светата му глава. А честното тяло на мъченика било взето от блажената София, нерождената майка на Климент; тя го обвила с чисти повивки, намазала го с аромати и го поставила в една пещера, в която имало неголяма християнска църква. Поради тежкото гонение от страна на нечестивите, вярващите не могли да имат открито своя църква и затова си били направили неголяма църква в тази пещера и там извършвали служби на Бога. По този начин свети мъченик Агатангел пострадал от различни мъчители: от двама царе: Диоклетиан и Максимиан, и от управниците: Агрипин, Курикий, Домиций, Сакердон, Матсим, Афродисий и Лукий. Завършил подвига на страданието си на пети ноември.Щом узнал за кончината на своя ученик и състрадалец, свети Климент се изпълнил с неизказана радост, тъй като го изпратил при Бога по-рано, като застъпник. Лежейки с лице към земята и обременен от тежестта на веригите, тъй въздалдълбока благодарност на Бога за свети Агатангел за това, че Бог го сподобил да завърши жизненото поприще, да запази вярата, мъжествено да претърпи всички мъчения и да бъде причислен към лика на светите мъченици, тържествуващи на небесата. Молел се и за себе си Бог да го сподоби да претърпи докрай, да смаже многокознената глава на врага и да премине с тържество в така желаните небесни обители.След посичането на свети Агатангел мъчителят Лукий се разпоредил ежедневно да мъчат свети Климент в тъмницата. Мъчението се състояло в следното: биели мъченика по лицето и по главата с тояги, осеяни с остри чепове, като ежедневно налагали по сто и петдесет удара върху тялото на светеца. Така мъчили светия от пети ноември до пети януари. И денем светият бил покриван с множество големи рани, така че цялата тъмница се обагряла с кръвта му, а нощем Божията благодат, изпращана му чрез свети Ангели, изцерявала раните му. Езичниците били в голямо недоумение: като идвали ежедневно и го намирали здрав, те се изумявали и го биели още по-жестоко; покривали с рани главата и лицето му с отсечени мощни удари, на брой до сто и петдесет. Когато наближил празникът Богоявление Господне, в град Анкира пристигнал друг воевода, изпратен от царя, на име Александър, на мястото на Лукий, отзован обратно при царя. С настъпването на нощта, когато трябвало да се извърши всенощното бдение на празника Богоявление, блажената София събрала при себе си християните, а също и слугите си и възпитаните от нея юноши и девойки и тръгнала с тях към тъмницата при свети Климент. Бог, Който подпомага намеренията на вярващите в Него, приспал стражите с дълбок сън. Само един не спял, но бил таен християнин; той отворил тъмницата за дошлите. Вярващите влезли вътре с премъдрата София, освободили светия от оковите и го завели в намиращатасе в пещерата църква. Тук те празнували с радост и благодарели на Бога. С настъпването на деня свети Климент отслужил Божествена Литургия и всички се причастили с Божествените Тайни от светите ръце на своя пастир. Божият архиерей предложил на събралите се обширно поучение, в което предсказал кончината си. Предрекъл, че скоро ще бъде убит и ги утешил с думите:- Не бойте се, братя, никой от вас няма да загине и няма да пострада. Нито един от вас не ще бъде похитен от вълците; само аз с още двама клирици ще положа душата си за Великия Архиерей Христос, положил за нас Своята душа.Той предсказал и това, че гонението скоро ще бъде пре-кратено, идолопоклонството ще изчезне и светата вяра ще процъфти, защото Небесният Цар ще въздигне на земята такъв цар, който сам ще се просвети със свето Кръщение и след това ще просвети всички области на Римската държава, и ще по-строи нов Рим, след което благочестието ще възсияе навсякъде. Като предсказал това на словесното си стадо, свещеномъченик Климент развеселил душите на слушателите си.След това той отишъл в дома на нерождената си майка София, която поканила при себе си и всички хора, които били в църквата, и им предложила обилна трапеза. Свети Климент престоял в дома й до двадесет и трети януари. През цялото това време воеводата Александър се занимавал с различни въпроси, свързани с народа и управлението. Накрая му било донесено, че през нощта християнският епископ Климент е избягал от тъмницата. Тогава започнали да го издирват.Когато настъпил неделният ден, Божият архиерей свети Климент отишъл в пещерната църква да отслужи Божествена литургия. Нечестивите узнали за това и известили воеводата. Веднага сам се отправил натам с войници и като влязъл в църквата, заварил свети Климент да предстоипред Божия престол и да принася безкръвна жертва. Воеводата наредил на един от воините да удари с меча си архиерея отзад по шията. Щом воинът го ударил, главата на свети свещеномъченик Климент паднала на Божествения престол и върху приготвените Дарове. По този начин кръвта му обагрила безкръвната Жертва и целия свети олтар. Всички вярващи се намирали в голям страх и ужас: те очаквали и своята смърт; но съжалявали не за себе си, а за своя пастир и затова започнали силно да ридаят. Воеводата веднага излязъл вън, без да причини на събралите се никаква вреда, и само двама духовници били посечени в олтара заедно със свети Климент. Имената им били Христофор и Харитон; и двамата били дякони. Блажената София със сълзи и радост приготвила за погребение честното тяло на своя любим син, който в действителност бил неин духовен отец и пастир. Тя плачела, че се е лишила от него на земята, и се радвала на това, че след като ревностно изминал попрището на страданията, той отишъл при Христа Господа. С усърдието на София и на всички християни светият бил погребан с почит заедно с двамата дякони в пещерната църква, близо до гроба на свети мъченик Агатангел, на двадесет и трети януари.Така свети свещеномъченик Климент завършил продължителния подвиг на страданието си, след като в течение на двадесет и осем години изтърпял безбройни и неизказани мъки за Христа. Гръцкият историк Никифор казва за него така: \"Всички мъченици, които от самото създаване на света са страдали за Бога от някакъв вид мъчения, а именно: от огън, желязо, от камъни, от повесване на дърво, а също и тези, които са билипредавани на зверове в цирка, или са били измъчвани до смърт от продължително затваряне в окови, или са загинали от различни видове смърт във водата, на земята и във въздуха, или са били погубени от силен мраз, или зной, или пък са били лишени от живот чрез някакъв друг вид мъчение или смъртно наказание, всички тези мъченици били значително надминати от свети Климент и Агатангел с техните страдания.Свети Климент пострадал в различни градове от единадесет мъчители: в Анкира от галатайския наместник Домитиан, в Рим от цар Диоклетиан, в Никомидия от воеводата Агрипин, отново в Анкира от княз Курикий, в Амисия от царския наместник Домиций, в Тарс от цар Максимиан, пак там от управника Сакердон, а след това от княз Максим и велможата Афродисий, отново в Анкира от княз Лукий и накрая от воеводата Александър. Всички тогавашни мъчители си го препращали един на друг като някакво невиждано чудо, защото в продължение на толкова много години и при толкова най-разнообразни жестоки мъчения той не могъл да бъде победен или разколебан заедно с ученика си Агатангел.\"Заради славата на Своето свято име го укрепвал Бог, нашият Господ Иисус Христос, Комуто, заедно с Отца и Светия Дух, от всяка твар подобава слава, чест и поклонение во веки. Амин. ", "date": "2018.01.23", "title": "Св. свщмчк Климент, еп. Анкирски. Св. мчк Агатангел. Св. Павлин, еп. Нолански"}
{"url": "http://www.cross.bg/zavedenie-osnovi-izgorya-1566085.html", "text": "/КРОСС/ Заведение в София изгоря до основи в ранните часове на днешния ден.То се намира в непосредствена близост до зала „Фестивална\", като сигналът е подаден минути преди 6 ч. тази сутрин.Изгорели са около 500 кв. метра площ. Причините за пожара се изясняват.На място веднага са изпратени 3 противопожарни автомобила. Няма пострадали хора. ", "date": "2018.01.23", "title": "Заведение в София изгоря до основи"}
{"url": "http://www.cross.bg/nedoverie-pravitelstvoto-raziskvaniyata-1566058.html", "text": "/КРОСС/ Първи опит на опозицията да свали правителството. На извънредно заседание парламентът ще обсъжда искането на БСП за вот на недоверие срещу кабинета \"Борисов\".Социалистите искат оставката му за провал в борбата срещу корупцията. Обещават и конкретни доказателства в четири области - здравеопазване, строителство, обществени поръчки и борба с контрабандата.БСП атакуваха правителството сами, след като от ДПС се отказаха да участват във внасянето на вота. Те обаче ще го подкрепят при гласуването, но със свои мотиви, които ще изложат в пленарната зала.Въпреки това общо 105-те опозиционни гласа не достигат за сваляне на правителството. Нужни са поне 121.Съгласно Правилника за организацията и дейността на Народното събрание по време на разискванията не могат да бъдат правени промени и допълнения в текста на проекта за решение.Гласуването на проекта за решение се провежда не по-рано от 24 часа след приключване на разискванията, тоест в четвъртък сутринта. Вотът на недоверие се смята за приет, когато за него са гласували повече от половината от всички народни представители. ", "date": "2018.01.23", "title": "Парламентът обсъжда вота на недоверие"}
{"url": "http://www.cross.bg/stava-purvata-durzhava-1566055.html", "text": "/КРОСС/ 393 г. - Римският император Теодосий I провъзгласява 9-годишния си син Хонорий за съимператор.1482 г. - Излиза първо печатно издание на свещената еврейска книга Тора (Петокнижието)1556 г. - При най-смъртоносното земетресение в историята, в провинция Шенси, Китай, загиват 820 000 души.1558 г. - Руските войски нападат Ливония, което е начало на Ливонската война, целяща контрол на Русия над днешната територия на Естония и Латвия.1579 г. - Подписана е Утрехтската уния, поставила основите на новата държава Нидерландия.1849 г. - Елизабет Блекуел се дипломира в Медицинския колеж в Дженива и става първата американка - лекар.1899 г. - Емилио Аквиналдо става първи президент на Филипините.1904 г. - Приет е Закон за университета, който преобразува Висшето училище в София в Български университет Братя Евлоги и Христо Георгиеви от Карлово (дн. Софийски университет „Св. Климент Охридски\").1928 г. - Професор Михаил Арнаудов издига кандидатурата на драматурга Иван Грозев за Нобелова награда за литература през 1929 г.1943 г. - Втората световна война: Британски войски успяват да завладеят Триполи от Нацистка Германия.1950 г. - Йерусалим е провъзгласен за столица на новосъздадената държава Израел.1953 г. - Екзекутиран е Йосиф Тончев, католически свещеник, осъден за противонародна дейност от комунистическия режим в България.1978 г. - Швеция става първата държава в света, която забранява аерозолните опаковки, като мярка за съхранение на озоновия слой.1997 г. - Мадлин Олбрайт става първата жена, заела поста Държавен секретар на САЩ.2001 г. - Седем души опитват да се самозапалят на площад Тянанмън (Китай) в навечерието на Китайската нова година, което мнозина считат за постановка на Китайската комунистическа партия с цел да се засилят гоненията срещу Фалун Гонг.2006 г. - При железопътна катастрофа в Черна гора, недалеч от Подгорица, загиват 40 пътници.", "date": "2018.01.23", "title": "На 23 януари..."}
{"url": "http://www.cross.bg/pishe-temata-vestnik-1566057.html", "text": "/КРОСС/ \"Броят имоти и яхти на българи в Гърция, пише вестник \"Стандарт\".  За това са се договорили данъчните шефове на двете страни на среща в Атина. Така НАП ще може да провери дали официалните доходи на родните баровци, които имат яхти, къщи и апартаменти в Гърция, отговарят на имуществото им. Ако се установи несъответствие, ще започнат ревизии.Вестник \"24 часа\" допълва по темата, че София и Атина ще обменят данни за всяка сделка и превод над 5 хил. лева.В заглавие на първата си страница вестник \"Труд: пише: \"Религии против Истанбулската конвенция\". Изданието обяснява, че след като вчера Светият синод призова партиите да не ратифицират документа, с аргумента, че поражда тревога за бъдещето на християнската цивилизация, днес се очаква и мюфтийството да излезе с официална позиция по темата.\"Акцизната система на митниците се е пробивала лесно и неуловимо. Никой не може да каже дали и с колко е ощетена хазната, но е сигурно, че виновни няма\", пише вестник \"Сега\".  Това е станало ясно по време на вчерашното заседание на парламентарните комисии по вътрешен ред и сигурност и по бюджет и финанси. Въпреки опитите на управляващите да омаловажат проблема и главният прокурор Сотир Цацаров, и шефът на ДАНС Димитър Георгиев са потвърдили, че системата има сериозни слабости.Вестник \"Дума\" допълва по темата: \"Крият кой е одобрил пробитата акцизна система\". Изданието цитира думи на главният прокурор Сотир Цацаров, който заявява, че \"системата позволява манипулация по такъв начин, че от нея очевидно не остават следи\". ", "date": "2018.01.23", "title": "В пресата днес"}
