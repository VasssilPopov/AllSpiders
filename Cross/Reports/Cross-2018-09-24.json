{"url": "http://www.cross.bg/amazon-glada-gygul-1584622.html", "text": "/КРОСС/ Американските технологични гиганти \"Майкрософт\", \"Амазон\" и \"Гугъл\" ще обединят сили с международни организации в борбата с глада в развиващите се страни, предава Франс прес, цитиран от БГНЕС.\"Майкрософт\", \"Амазон\", \"Гугъл\" и други технологични компании ще осигурят необходимата експертиза за изграждането на система за математически анализ, наречена \"Артемида\", която да използва изкуствен интелект, за да предвижда проблемите с прехраната в реално време, съобщиха в съвместно изявление Световната банка и ООН. Новосъздаденият Механизъм за справяне с глада (FAM) ще осигури ранно предупреждаване за възникването на кризи с продоволствията, които имат потенциал да се превърнат в глад, и ще позволи навреме да се задействат мерки за предотвратяването му.През миналата година повече от 20 млн. души в Нигерия, Сомалия, Южен Судан и Йемен са гладували. Други 124 млн. души живеят в условията на несигурност за прехраната си и разчитат на хуманитарна помощ за оцеляването си. Повече от половината живеят в райони на конфликти.", "date": "2018.09.24", "title": "\"Майкрософт\", \"Амазон\" и \"Гугъл\" ще борят заедно глада по света"}
{"url": "http://www.cross.bg/predavaneto-siriya-asad-1584654.html", "text": "/КРОСС/ Държавният глава на Руската федерация Владимир Путин е обсъдил с президента на Сирия Башар Асад предаването на зенитно-ракетната система С-300 на военните на близкоизточната република, предава TACC, цитиран от Фокус.„Президентът на Русия информира Асад за решението да се предприемат редица допълнителни мерки с цел гарантиране на сигурността на руските военни в Сирия и укрепване на системата за ПРО на страната, включително предаването на Сирия на зенитно-ракетната система С-300“, се казва в съобщение от пресслужбата на Кремъл.Отбелязва се още, че лидерите на двете страни са се съгласили на по-нататъшни контакти на различни нива. ", "date": "2018.09.24", "title": "Владимир Путин е обсъдил със сирийския президент предаването на С-300"}
{"url": "http://www.cross.bg/porshe-kompaniyata-avtomobili-1584651.html", "text": "/КРОСС/ Производителят на спортни автомобили „Порше” обяви, че планира да се превърне в първия германски автомобилопроизводител, който ще се откаже от дизеловите двигатели, съобщава АФП.„Няма да има повече „Порше”-та на дизел”, заяви изпълнителният директор на компанията Оливер Блуме. Той бе категоричен, че компанията му ще се съсредоточи върху основната си сила – „мощен бензинов, хибриден и от 2019 година – изцяло електрически автомобил”.Шефът на „Порше” заяви, че стъпката се предприема след продължилия близо 3 години скандал „Дизелгейт”, в който бе замесен автомобилният гигант „Фолксваген” – холдинговата компания, към която принадлежи и производителят на луксозни спортни коли.През 2015 година „Фолксваген” призна пред американските регулаторни органи, че е инсталирала допълнителни устройства на 11 милиона от автомобилите си в световен мащаб, с които да манипулират тестовете за въглеродни емисии, и те да покажат по-ниски резултати. В резултат компанията трябваше да плати глоби в размер на 27 милиарда евро. Базираната в Щутгарт „Порше” спря да приема поръчки за дизелови автомобили още през февруари, макар да произвежда и продава подобни модели повече от десетилетие.", "date": "2018.09.24", "title": "“Порше” спира производството на автомобили с дизелови двигатели"}
{"url": "http://www.cross.bg/ryski-lettzi-vi-1584650.html", "text": "/КРОСС/ В сряда, на 26 септември, Посланикът на Русия в България ще вземе участие във възпоменателна церемония по повод 74 години от гибелта на петима руски летци от 681-ви бомбардировъчен полк, загинали край с.Душанци при изпълнение на воинския си дълг по време на Втората Световна война.Мероприятието се организира от община Пирдоп. Поклонението пред паметника между с.Душанци и с.Антон ще започне от 11:00.", "date": "2018.09.24", "title": "Руският посланник в България ще участва във възпоменателната церемония 74 години от гибелта руски летци от 681-ви полк"}
{"url": "http://www.cross.bg/prevantivni-infrastryktyra-sigyrnost-1584657.html", "text": "/КРОСС/ Американските военни ще могат да извършват превантивни киберудари, ако заподозрят условен враг в опит да атакува критична инфраструктура на САЩ, съгласно новата доктрина на Пентагона. Документът \"Киберстратегия\" бе публикуван тази седмица на сайта на министерството, предава technews.bg.Новата стратегия позволява на американските военни да прилагат кибератаки за \"нарушаване или блокиране на злонамерената киберактивност на източника, включително дейност, която се намира под нивото на въоръжен конфликт\".Документът, подписан от министъра на отбраната Джеймс Матис, предполага също създаване на \"по-смъртоносна сили\", което означава формиране на групи от хакери, които могат да извършват превантивни удари срещу инфраструктурата на въображаемия враг.Съгласно стратегията, превантивните киберудари следва да предотвратят атаки срещу критичната инфраструктура на САЩ, вкл. системите за гласуване и електрическата мрежа. По новите правила, военните хакери ще имат право да действат по свое усмотрение, докато по-рано трябваше да искат одобрение от Съвета за национална сигурност към президента.Сега, за да провеждат \"превантивни кибернетични атаки\", американските военни няма да се нуждаят нито от разрешение на Съвета за сигурност, нито от одобрение на Агенцията за национална сигурност.Нещо повече, новата киберстратегия на САЩ предполага превантивни кибератаки не само срещу потенциални врагове, но и срещу съюзници. Така например, ако врагът използва мрежите на американски съюзници, за да се подготви за кибертака, тогава военните на САЩ могат да нанесат превантивен киберудар по техните мрежи.Най-вероятните противници на САЩ са Русия и Китай, като се споменават също Северна Корея и Иран. Все пак документът уточнява, че САЩ не трябва да атакуват гражданската инфраструктура на противниците си - това е съобразяване с директива на ООН, която забранява увреждането на цивилни обекти в мирно време.", "date": "2018.09.24", "title": "САЩ разрешиха на военните да нанасят превантивни киберудари"}
{"url": "http://www.cross.bg/yilsun-planovete-kodi-1584658.html", "text": "/КРОСС/ Разработчик на пистолети по технология за 3D печат е бил арестуван в Тайван с претекст за сексуално насилие. Коди Уилсън е платил 500 долара за секс с 16-годишно момиче, съобщи CNET.Коди Уилсън управлява компанията Defense Distributed, която проектира и разпространява програми за отпечатване на огнестрелни оръжия. Не е ясно защо Уилсън е пътувал до Тайван.\"\", се подчертава в изявлението.Уилсън попада често в новините. Срещу него се води дело, което цели да предотврати безплатното разпространение на плановете му за отпечатване на оръжия. Адвокатите се позовават на опасения за обществената безопасност.През август федерален съдия в Сиатъл даде предварително разпореждане, което блокира разпространението на плановете за оръжието, докато случаят не бъде решен в съда.Това обаче не попречи на Уилсън, който започна да продава дизайнерските файлове срещу заплащане, като поиска от клиентите сами да посочат цената. Според него, съдебният процес трябва да приключи, тъй като плановете за оръжието вече не се предлагат безплатно.", "date": "2018.09.24", "title": "Арестуваха дизайнер на 3D-печатени оръжия"}
{"url": "http://www.cross.bg/statyt-salvini-italiya-1584652.html", "text": "/КРОСС/ Правителството на Италия прие силно критикуван законопроект за сигурността, което ще направи по-лесно гоненето на мигранти и лишаването им от италианско гражданство, предаде АФП.Това е „стъпка напред, която прави Италия по-безопасно място“, написа във Фейсбук крайнодесният вътрешен министър Матео Салвини.Той ще помогне Италия „да бъде по-силна в борбата срещу мафията и трафикантите (на хора), ще ограничи разходите от прекалената имиграция, ще позволи експулсиране на нарушители и фалшиви бежанци, ще лиши от гражданство терористите и ще даде на полицията по-големи правомощия“, добави той.Парламентът има 60 дни за дебати, промени и гласуване на проекта, преди президентът Серджо Матарела евентуално да го подпише.Салвини каза, че с новите мерки се определят правилата за обработка на молбите за убежище.Хуманитарната закрила - вид статут по-нисък от убежището, се основава на италианското законодателство, вместо на международното, като ще се дава на базата на 6 критерия. Сред тях са спешна медицинска необходимост, или ако подалият молбата е жертва на природно бедствие, обясни СалвиниТой каза, че около 25% от подалите молби за убежище в Италия през последните години са получили хуманитарна закрила, който е временен статут.Молбите на подалите искане за бежански статут ще бъдат замразявани, ако лицата бъдат сметнати за „социално опасни или осъдени на първа инстанция“ за престъпление, докато тече обжалването.Те в бъдеще ще бъдат настанявани в по-големи центрове, като малолетните и получилите бежански статут ще бъдат пращани в различни части на страната с цел улесняване на интеграцията.Новите мерки позволяват на местната полиция да използва електрошокови устройства и улеснява изгонването на незаконно настанилите се, като отпада задължението да намира временен подслон за най-уязвимите.Проектът бе остро критикуван в последните седмици, включително от членове на Движението „5 звезди“, което управлява в коалиция с крайнодясната партия „Лигата“ на Салвини, който е и вицепремиер.", "date": "2018.09.24", "title": "Италианското правителство приe нови мерки срещу миграцията"}
{"url": "http://www.cross.bg/izrael-siriya-rysiya-1584655.html", "text": "/КРОСС/ Преднамерените действия на израелските пилоти, заради които в Сирия бе свален руския самолет „Ил-20“, няма как да не нанесат щети на отношенията между Русия и Израел. Москва е принудена да предприеме допълните мерки за гарантиране на сигурността на военнослужещите си, дислоцирани в Сирия. Това подчерта говорителят на Кремъл Дмитрий Песков, предава РИА Новости, цитирана от Фокус.„Безспорно, по информация на нашите военни експерти, причината за тази трагедия са преднамерените действия на израелските пилоти, които няма как да не нанесат щети на нашите отношения. Основното е , че това принуждава Русия да предприеме допълнителни ефективни мерки за гарантиране на сигурността на нашите военнослужещи в Сирия. В тази линия и бе прието решението, което днес обяви министъра на отбраната Сергей Шойгу“, поясни Песков пред журналисти. При това той подчерта, че отношенията между Русия и Израел са достатъчно обтегнати. „Между Израел и Руската федерация отношенията са достатъчно обтегнати. Израел е първата страна в региона, с която руската страна започна оперативна координация и тя работеше добре до трагедията, която се случи преди няколко дни“, допълни говорителят на Кремъл. ", "date": "2018.09.24", "title": "Песков: Действията на израелските пилоти не може да не нанесат щети на двустранните отношения"}
{"url": "http://www.cross.bg/magazin-kafe-tzigari-1584653.html", "text": "/КРОСС/ Неизвестен апаш е ограбил магазин в Лом, съобщиха от полицията в Монтана. Взломната кражба станала за времето от 22 ч. в събота до 6.40 ч. в неделя, съобщава bulnews.Крадецът счупил входната алуминиева врата и нахлул в магазина, собственост на 67- годишния Л. Ш. от Лом. От там задигнал 1 500 лв., 5 стека с цигари и 18 пакетчета кафе, а като капак прибрал личната карта на собственика на бакалията.По случая работи полицейското управление в Лом.", "date": "2018.09.24", "title": "Бандит атакува магазин в Лом, тръгна си с 1 500 лв., цигари и кафе"}
{"url": "http://www.cross.bg/migranti-saraevo-informatziya-1584656.html", "text": "/КРОСС/ Полицията в Сараево е провела операция в късните часове на неделя, в резултат на която в столицата на Босна и Херцеговина са задържани „въоръжени до зъби“ мигранти, предаваРадио-телевизија Србије (РТС), като се позовава на местни медии, съобщава Фокус.От Министерството на вътрешните работи на кантон Сараево са потвърдили за полицейската акция в района на столичните райони Център и Стария град. По-подробна информация за хода на операцията обаче така и не бе представена. Порталът , на който се позовава РТС, съобщава, че в рамките на акцията полицията е иззела голямо количество оръжия, включително пистолети, пушки, автомати и боеприпаси. По случая са арестувани двама мигранти - от Сирия и Алжир. По непотвърдена информация част от оръжията са били скрити в апартамент, а друга е била заровена на неназовано място. ", "date": "2018.09.24", "title": "РТС (Сърбия): В Сараево заловиха „въоръжени до зъби“ мигранти"}
{"url": "http://www.cross.bg/predmeti-otkrito-padnali-1584649.html", "text": "/КРОСС/ Множество сигнали за паднали предмети в следствие на силния вятър са приети днес от жители на Северозападна България. По данни на ГДПБЗН най-сериозно е засегната област Монтана. Там е съобщено за изпочупени дървета и клони, паднали ламарини и предмети. Мобилизирани са всички екипи на пожарната и полицията, включително и колегите им, които са в почивка. Няма пострадали хора.От ГДПБЗН припомнят, че при такива случаи хората не трябва да остават на открито, защото има опасност от наранявания от падащи отломки от сградите и други предмети. Добре е да затворят плътно вратите и прозорците в дома си, да приберат незакрепени предмети  от терасите си, а ако са на открито, да потърсят временно заслон.", "date": "2018.09.24", "title": "Силният вятър започна да създава проблеми в Северозападна България"}
{"url": "http://www.cross.bg/divi-praseta-zapoved-1584648.html", "text": "/КРОСС/ Ловци от Северна България ще протестират срещу подготвяната от Министерството на земеделието и горите заповед, с която се променя регламентът за ловуване на диви прасета заради африканската чума. С нея се предвижда да бъде въведена забрана на груповия лов на диви прасета по цялото поречие на Дунав – от Видин до Силистра. Това ще засегне 200 дружинки и още 100, които пък може да ловуват, но без кучета. Така забраната ще засегне близо 10 000 ловци. Протестът ще бъде на 25 септември, вторник, от 12 до 13 часа на Дунав мост, съобщи tvn.Според инициаторите на протеста, популацията на диви свине през този период  ще се концентрира в тесен участък около Дунава, което ще доведе до нанасяне на щети върху селскостопанската продукция за милиони левове.Освен това наближава и брачният период на прасетата, като тогава те ще мигрират и отвъд  Дунава и ще се завръщат, преминавайки безпроблемно през реката. По този начин ще се увеличи многократно опасността от зараза с африканска чума и така реално се обезсмисля тази заповед, смятат инициаторите. Според тях, опитите да се отстрелват диви прасета индивидуално до момента са показали, че няма резултат.", "date": "2018.09.24", "title": "Ловци излизат на протест срещу министерска заповед"}
{"url": "http://www.cross.bg/dodon-ministri-moldova-1584647.html", "text": "/КРОСС/ Конституционният съд на Молдова временно отстрани от длъжност президента Игор Додон. Решението на висшите магистрати е продиктувано от отказа на Додон да назначи министри, които са му били предложени от премиера, съобщава БГНЕС.През септември премиерът Павел Филип предложи на Додон кандидатурите на двама нови министри. За министър на здравеопазването, труда и социалните грижи се планираше да бъде назначена Силвия Раду, а за министър на селското стопанство и регионалното развитие Николай Чубука. Само че Додон застана срещу тези назначения. Президентът се аргументира с това, че Раду няма медицинско образование, а към Чубука има въпроси „ в областта на неподкупността“.По конституцията на Молдова президентът има право един път да отклони предложен от премиера министър. Додон вече три пъти е временно отстраняван от длъжност и на два пъти това беше свързано с отказа му да утвърди назначаването на министри – през октомври 2017 г. и през януари 2018 г. Тогава указите за назначаването на министрите бяха подписвани от председателя на парламента.Противоречията между президента и правителството продължава не от една година. Основно споровете са по външната политика. Президентът настоява за сближаване с Русия, но парламентарното мнозинство и назначеното от него правителство клонят на Запад.", "date": "2018.09.24", "title": "Конституционният съд на Молдова временно отстрани президента на страната"}
{"url": "http://www.cross.bg/karnobat-revizoro-mitnitzata-1584641.html", "text": "/КРОСС/ Ако не се осигури възможност за 24-часов контрол във фабриките за бутилиране на спиртни напитки на \"Винпром Карнобат\", без да скача целият завод във всеки един момент, в който се пипне някой кран, лицензът трябва да бъде отнет, съобщава news.bgТова обяви председателят на Комисията за наблюдение на приходните агенции и борба със сивата икономика и контрабандата в Народното събрание Емил Димитров-Ревизоро в ефира на Нова телевизияПо домова книга всички хора трябва да бъдат освободени, защото казва кой трябва да влиза в завода и кой не, призова той.Ако хората в Карнобат бяха останали без работа по една или друга причина, щяха ли да се радват и да отидат в Бюрото по труда като безработни и да искат обезщетения. Ако приемем, че има измервателна тръба, ще излезе, че митницата е виновна, обясни Ревизоро.Той поясни, че ако през измервателната тръба би могло да излезе алкохол, може да напълниш по един камион на час, а не само за Гърция, изтъкна Димитров.Кранът нямал пломба и се използвал един път в годината. Ако се окаже, че през него може да минава алкохол, ще се запитаме защо митницата не си е сложила пломба. Алкохолът, който е вътре в крана и вътре в цистерните, какъв е, или е друг, запита Ревизоро и добави, че не трябва да се бъркаме в следствието и да се дават оценки и обвинения.Ако се използват един път в годината подобни тръби, то те трябва да бъдат пломбирани и ако се установи, че би могло да се изведе алкохол, митницата ще е виновна, че не си е сложила пломба, обясни той.Трябва да се изчака резултатът от следствието, за да се види какво ще покаже, защото хората биха могли да бъдат невинни, но ако има алкохол, виновна ще е митницата, изтъка Ревизоро.Димитров посочи, че има 16 нелегални фабрики за цигари в Европа, 4 в България, още една която произвежда тютюн и друга в село Оризаре, област Бургас, за която има сигнал за някакъв господин Арабаджиев.\"Ако вие продавате или разпространявате цигари, носите отговорност, но ако произвеждате десетки тирове с цигари, не носите отговорност. В момента, в който се промени законът, за да може тези хора да не останат безнаказани, се оказва, че може ли да не е сега, а да го отложим за по-нататък\", ядоса се той.Ревизоро добави, че в България досега не е имало такава Комисия за борба с контрабандата и сивата икономика. Когато има позиция от премиера Бойко Борисов и главния прокурор Сотир Цацаров по темата за цигарите, то не бихме могли да изпращаме престъпниците с почести, а този, който е продал три стека да го съдим, възмути се той.Днес всички заводи на \"Винпром Карнобат\" подновяват работа.Вчера районният съд в Карнобат не удовлетвори искането на Агенция \"Митници\" фабрики на \"Винпром Карнобат\" да останат затворени за 60 дни.", "date": "2018.09.24", "title": "Ревизоро иска 24-часов контрол във \"Винпром Карнобат\" или отнемане на лиценза"}
{"url": "http://www.cross.bg/grabar-kitarovich-kolinda-prezident-1584640.html", "text": "/КРОСС/ Дни преди референдума в Македония и хърватският президент Колинда Грабар-Китарович изпрати видеообръщение към гражданите, съобщи БГНЕС.Тя каза, че Македония принадлежи към семейството на ЕС и НАТО и Хърватия е готова да им помогне по този път.„Това е възможност за македонските граждани да допринесат за стабилността и напредъка на цяла Югоизточна Европа. Решението е ваше и само ваше е правото, и ние ще ви подкрепим във всичките ви усилия\", каза Колинда Грабар-Китарович.", "date": "2018.09.24", "title": "Хърватският президент с обръщение към македонците"}
{"url": "http://www.cross.bg/ykrepvane-proekt-blok-1584644.html", "text": "/КРОСС/ Министерството на регионалното развитие и благоустрояването отпусна средства за изготвяне на проект за укрепване на блок “Русия” в Русе, съобщава tvn.Това става ясно от обществена поръчка, обявена на сайта на министерството. Сумата е 90 хиляди лева без ДДС. Оферти се подават до 22 октомври. Срокът за извършване на дейностите е между 2 и 4 месеца.Както , ангажиментът беше поет от бившия министър на регионалното развитие и благоустрояването при посещението му в Русе в края на октомври миналата година. На среща с обитателите на блока тогава той обяви, че министерството ще отпусне средства за проучване и изготвяне на инвестиционен проект за конструктивно укрепване на блока и земната основа под него.Блокът е строен през 1968 г. След земетресението във Вранча сградата започва да пропада. През 90-те години се получава и деформация, която се оказва резултат от слягане на терена под източната част на блока поради намокряне на земната основа. Оттогава 12-етажната сграда започва да се накланя на една страна.През 2011 година е правено геодезическо проучване, което е показало вертикално отклонение от 70 сантиметра. Предполага се, че към момента то е вече между 80 сантиметра и един метър.По груби разчети, укрепителните дейности на пропадащия вече близо 20 години жилищен блок ще струват между 700 и 900 хиляди лева.", "date": "2018.09.24", "title": "МРРБ отпусна средствата за проект за укрепване на блок “Русия”"}
{"url": "http://www.cross.bg/polsha-polskite-vlasti-1584645.html", "text": "/КРОСС/ Европейската комисия съобщи днес, че предава Полша на Съда на ЕС заради нарушаване на правилото за независимост на съдебната власт, съобщава БГНЕС.Отбелязва се, че Полша ще отговаря заради закона за Върховния съд. ЕК настоява Европейският съд да издаде временни насоки до постановяването на окончателно решение.Уточнява се, че промените в посочения полски закон не съответстват на изискванията на ЕС. С промените пенсионната възраст на полските върховни съдии бе намалена от 70 на 65 години, с което 27 от 72-мата съдии може да бъдат предсрочно освободени.Законът засяга и председателя на полския Върховен съд, който изглежда няма да може да завърши 6-годишния си мандат.ЕК настоява Съдът на ЕС да се произнесе възможно най-скоро. Комисията изпрати официално уведомително писмо до полските власти на 2 юли, последвано от мотивирано становище на 14 август. Отговорите, които полските власти дадоха и по двата документа, не разсеяха опасенията на ЕК от правно естество, се посочва в съобщение на институцията.Съгласно новия полски закон на съдиите, засегнати от понижаването на пенсионната възраст, се предоставя възможност да поискат удължаване на мандата си, което може да бъде одобрено от президента на държавата за срок от три години, с възможност за еднократно подновяване.Няма ясно определени изисквания за вземането на решение от президента, нито е предвиден съдебен надзор, ако той отхвърли искането, отбелязва ЕК.Единствената предпазна мярка, предложена от полските власти, е незадължително съгласуване с Националния съдебен съвет – служба, чийто настоящ състав е в нарушение на европейските изисквания за независимост на съдебната власт.ЕК остава на мнение, че полският закон за Върховния съд е несъвместим с правото на ЕС, тъй като подкопава правилото за независимост на съдебната власт, включително несменяемостта на съдиите, като по този начин Полша не изпълнява задълженията си по договора за ЕС и Хартата на основните права. Принципите на правовата държава са част от общите ценности, на които се основава ЕС.Събитията в Полша накараха ЕК да започне преговори с полското правителство през януари 2016 година. Комисията редовно и подробно съобщава за хода на преговорите на Европейския парламент и на Съвета на ЕС. На 29 юли миналата година ЕК започна производство за установяване на нарушение, а на 20 декември 2017 г. отнесе въпроса до Съда на ЕС.Също на 20 декември миналата година ЕК задейства за първи път процедурата по член 7 от договора за ЕС и изпрати обосновано предложение за решение на Съвета на ЕС за установяване на очевидна заплаха от тежко нарушение на принципите на правовата държава от страна на Полша.Предвидена е възможност Съветът на ЕС, с мнозинство от 4/5 от своите членове, да установи, че съществува очевидна заплаха за тежко нарушение от страна на държава в ЕС на общностните ценности, посочени в член 2 от договора за ЕС.На изслушването на полската страна на заседание на Съвета на ЕС по общи въпроси на 26 юни тази година не бяха посочени предстоящи мерки в отговор на продължаващите опасения на ЕК.Предвид това, както и заради липсата на напредък по този въпрос в рамките на преговорите с Варшава, на 2 юли ЕК изпрати до Полша официално уведомително писмо, в което изложи ясно своите опасения от правно естество.На 2 август полските власти отговориха, като отхвърлиха доводите на ЕК. На 14 август ЕК изпрати обосновано становище по този въпрос до полските власти и получи отговор на 14 септември, с който отново опасенията на комисията от правно естество не бяха разсеяни, пише в съобщението.На 18 септември полската страна бе изслушана за втори път в Съвета на ЕС. Полските власти отново защитиха позицията си и отказаха да предложат каквито и да било мерки в отговор на изразените опасения, отбелязва ЕК.", "date": "2018.09.24", "title": "ЕК предава Полша на Съда на ЕС заради заплахи "}
{"url": "http://www.cross.bg/zhitel-intzident-puten-1584646.html", "text": "/КРОСС/ Сигналът за тежкия пътен инцидент, станал на ул. „Опълченска“ в гр. Велико Търново, бил  подаден снощи в 22.10 часа. По първоначални данни  и е починал на място. След инцидента шофьорът се е укрил. Веднага на място пристигнал полицейски екип, който е извършил оглед. В резултат на предприетите бързи издирвателни действия, късно снощи, 62-годишният водач - жител на областния град, бил установен и задържан.  Извършена му е проба за алкохол, която е отчела положителен резултат. Взета му и  кръвна проба.По случая е образувано досъдебно производство, а работата по изясняване на всички обстоятелства около тежкия пътен инцидент продължава под наблюдението на прокуратурата. .", "date": "2018.09.24", "title": "Установен и задържан е шофьор, причинил смъртта на 29-годишен мъж"}
{"url": "http://www.cross.bg/olaf-tzvetanov-bulgariya-1584642.html", "text": "/КРОСС/ Председателят на Парламентарната група на ГЕРБ и председател на Комисията по вътрешна сигурност и обществен ред Цветан Цветанов се срещна днес в Брюксел с генералния директор на ОЛАФ Виле Итала.  Цветанов е на работно посещение в белгийската столица, където ще вземе участие в заседание на Съвместната група за парламентарен контрол върху работата на Европол.Финландецът Виле Итала, който е бивш вътрешен министър на страната си, бивш член на ЕП и на Европейската сметна палата, встъпи в длъжността генерален директор на ОЛАФ на 1 август 2018 г. и това е неговата първа среща с представител на българска институция.По време на срещата Цветан Цветанов заяви, че през 2012 г. благодарение на ангажимента на българските институциибяха разширени административните правомощия на АФКОС за разследване на нередности, засягащи финансовите интереси на ЕС. На свой ред Виле Итала отбеляза, че през всичките тези години доверието между България и ОЛАФ е надграждано и в момента България се разглежда като един от добрите и искрени партньори на ОЛАФ, като участва активно в проверки и разследвания.Генералният директор на ОЛАФ обясни, че с оглед на новата Европейска прокуратура, сега е моментът работата на Агенцията да бъде още по-оптимизирана, като се разширят правомощията й, така че да има достъп до информация за банкови сметки, физически достъп за претърсване на 'горещи точки', да й бъде предоставен достъп до информация, свързана с ДДС, както и информация, разкрита от ОЛАФ, да е допустима като доказателство в националните съдилища на държавите членки.Цветан Цветанов заяви, че България подкрепя подобно засилване на ролята на ОЛАФ съвместно със стартирането на работата на Европейската прокуратура. Председателят на Комисията по вътрешна сигурност и обществен ред обясни, че България предоставя на практика някои от изброените инструменти и даде пример с изменението на Данъчно-осигурителния процесуален кодекс от 2017 г., което позволява административни разследвания. В резултата от това изменение са постъпили 9 искания, по които са били разследвани 35 човека. „Подобни правомощия са важни, за да може ОЛАФ да идентифицира случаи на злоупотреби с европейски средства от европейски граждани, извършени с държава-членка, различна от тяхната националност“, коментира Цветанов.В края на работната среща Цветан Цветанов отправи покана към Виле Итала да посети България, където да има възможност да добие лични впечатления от работата на българските институции, което по думите на Цветанов ще позволи за засилването на иначе успешното партньорство между ОЛАФ и България.", "date": "2018.09.24", "title": "Цветан Цветанов се срещна с генералния директор на ОЛАФ Виле Итала"}
{"url": "http://www.cross.bg/razchitat-gradove-selo-1584633.html", "text": "/КРОСС/ Една пета от българите разчитат на зимнина, приготвена от баба, за да се изхранват. Това сочи проучване, проведено в областните градове, съобщава Нова.От една страна възрастните хора по селата подпомагат бюджетите си, като отглеждат през лятото плодове и зеленчуци, които консервират за зимата. От друга страна хората помагат и на своите близки, които живеят в по-големите градове.С последните есенни зеленчуци в градината, баба Лилия от монтанското село Студено буче бърза да напълни още някой буркан за зимата.„Засега съм приготвила тази туршия. Тази салата много я харесват моите деца и аз я правя всяка година”, обяснява Лиляна Крумова.Според направеното проучване в почти всички областни градове хората си признават, че разчитат от село да си вземат месо, яйца, зеленчуци, осигурени от възрастните им роднини.Данните показват още, че семействата с по едно дете най-много разчитат на хранителните продукти от село. След тях се нареждат тези с две деца.Проучването сочи още, че мъжете готвят все повече у дома, а процентът им вече е над 40.", "date": "2018.09.24", "title": "1/5 от българите разчитат на зимнина от баба"}
{"url": "http://www.cross.bg/suoruzhenie-arheolozite-suoruzhenieto-1584634.html", "text": "/КРОСС/ Нова внушителна находка откриха археолозите при теренните разкопки на Голямата раннохристиянска базилика в Пловдив. Проучвателният екип се натъкна на съоръжение за вода, което наподобява басейн. Предполага се, че съоръжението е от 4-5 век.Проучвателният екип се натъкнал на находката след като бил вдигнат мозаечният пласт. Водното съоръжение е с елипсовидна форма и се намира под централния кораб на Раннохристиянската базилика. Според археолозите то е построено много по-рано от храма.Можем да кажем, че е съоръжение, свързано с вода. Това подсказва начина на градеж, измазване. Дъното на съоръжението е тухлено. Тухлите са положени върху една много масивна хоросанова замаска, под която има втори пласт замазка, под която има каменен дренаж.Стената на водното съоръжение е масивна, което показва, че е добре изолирана. Тя е 1.30 широка. Като отвън е каменен кожух. Отвътре е с тухлен пояс. Като донякъде. Някъде на 70-80 см. Тухлите са с една много добре изработена фугировка. От там надолу е около 1.10 вече с една така наречена хидрофобна мазилка, което ще рече водоизолираща.Догодина археолозите ще проучат по-голяма част от съоръжението и тогава ще стане ясно какво точно е било неговото предназначение.", "date": "2018.09.24", "title": "Новa ценна находка в Голямата базилика в Пловдив"}
{"url": "http://www.cross.bg/posoka-sofiya-tynel-1584638.html", "text": "/КРОСС/ За огромно задръстване на тунела ''Топли Дол'' и пътя към ''Витиня'' посока София, съобщава репортер на КРОСС.Задръстен е целия тунел като 800 метра се минават за повече от 15-20 минути.Очаква се през целият ден трафикът да е засилен и затруден а причината са множеството ремонти по магистралите.Всички шофьори да се движат с повишено внимание и спазвайки дистанция.", "date": "2018.09.24", "title": "Жестоко задръстване в тунел ''Топли Дол'' посока София"}
{"url": "http://www.cross.bg/puteki-peshehodni-nyama-1584635.html", "text": "/КРОСС/ Жители на видинското село Бела настояват за пешеходни пътеки, за да могат да пресичат пътя. През селото минава главен път Е-79 и трафикът е натоварен.Никъде няма пешеходни пътеки, шофьорите карат с висока скорост, често стават катастрофи, коментират жители на Бела.В селото има табела за ограничение на скоростта, каза кметът на община Димово Лозан Лозанов и обясни защо няма пешеходни пътеки.„До магазина има голяма жълта табела. На нея е написано, че районът е тежък и има ограничение 40 км/ч, но пешеходна пътека няма. Направих такава пешеходна пътека в Скомля и те ме накараха да я изтрия, не може да има пешеходна пътека на международен път Е-79“, каза той.", "date": "2018.09.24", "title": "Жители на видинското село Бела настояват за пешеходни пътеки"}
{"url": "http://www.cross.bg/milev-poemata-vustanie-1584631.html", "text": "/КРОСС/ 95 години след Септемврийското въстание от 1923 година, поемата „Септември“ на Гео Милев остава като акт, който е достоен не само в литературната, а и в политическата история на България. На 23-ти септември 1923 година нашата страна е била разтърсена от въоръжено народно въстание, което е против настъпващия варварски фашизъм. Начело на това въстание е стояла Българската комунистическа партия (тесни социалисти) в единодействие с оцелелите по места борчески ръководители и дейци на Българския земеделски народен съюз.Въстанието е насочено към „установяване на работническо-селско правителство“ в България. Септемврийско въстание, като понятие, е наложено от българската марксистка историография, която, като отчита организацията, мащабите и резултатите, характеризиращи септемврийските събития от 1923 г., ги окачествява като Септемврийски бунтове.В центъра на поемата „Септември“, авторът описва цялата комплектност  и многообразие на въстанието. Гео Милев поставя акцент върху начина, по който според него се реализират образите на въстаниците и защитниците на стария свят. За автора въстаникът представлява грубата стихийна , тъмна и неосъзната варварска сила на тълпата, която е обединена и превърната в „ хиляди маса народ ” , водени от мисълта да напишат „ със своите кърви свободен ”.Поемата на Милев защитава правото на народа да диктува своята воля, правото на въстание и правото на революционерите да осветят пътя на народа.„Септември“ е последната завършена творба, която Гео Милев публикува в сп. „Пламък“. Творбата е написана и отпечатана през 1924 г., като е разделена на 12 части, които проследяват избухването и потушаването на въстанието.Заради поемата „Септември“ книжка 7 – 8 на списание „Пламък“ е конфискувана, а Милев е даден под съд. През януари 1925 г. списанието е забранено, а на 14 май 1925 г. заради поемата Гео Милев е осъден на 1 година тъмничен затвор, глоба от 20 000 лв. и лишаване от граждански и политически права за 2 години. Той решава да обжалва постановената присъда пред Апелативния съд, но на 15 май е извикан за „малка справка“ от полицията и изчезва безследно. Останките му са открити в масов гроб край София (Илиенци). Разпознат е по изкуственото око, поставено му по време на операциите в Германия. Белезите от насилие, както и показанията на ген. По-късно доказват, че Гео Милев е бил брутално удушен с тел.Ето и откъс от поемата „Септември“ на Гео Милев:Източник:", "date": "2018.09.24", "title": "95 години от септемврийското въстание и паметта за него в поемата на Гео Милев"}
{"url": "http://www.cross.bg/potrebitelite-problemite-bulgariya-1584636.html", "text": "/КРОСС/ По повод множеството жалби от потребители на ВиК услугиОмбудсманът Мая Манолова свиква широка обществена дискусия по проблемите на гражданите, свързани с начисляването на разход вода „общо потребление“ в сгради-етажна собственост.На форума ще бъдат разгледани и обсъдени проблемите, които произтичат от Наредба № 4 от 14 септември 2004 г. на МРРБ за условията и реда за присъединяване на потребителите и за ползване на водоснабдителните и канализационните системи.В конференцията са поканени да участват всички отговорни и заинтересовани страни - Министерство на регионалното развитие и благоустройството, Комисия за водно и енергийно регулиране, Държавна агенция за метрологичен и технически надзор, Комисия за защита на потребителите, Българска национална асоциация „Активни потребители“, Сдружение за правна помощ на потребителите, Федерация на потребителите в България, Гражданско движение „Днес“, Български потребителски център, Българска асоциация по водите, Съюз на ВиК операторите в Република България, персонално до всички ВиК оператори в страната, десетки граждани. ", "date": "2018.09.24", "title": "Мая Манолова свиква широка обществена дискусия по проблеми на гражданите при формирането на сметки за вода"}
{"url": "http://www.cross.bg/brekzit-tereza-plan-1584637.html", "text": "/КРОСС/ Във Великобритания се очаква на днешното заседание на кабинета Тереза Мей да бъде подложена на натиск да се откаже от плана от Чекърс и да подкрепи свободно търговско споразумение с ЕС, съобщава БНР. Междувременно бившият министър за Брекзит Дейвид Дейвис и евроскептикът Джейкъб Рийс-Мог подкрепиха алтернативен план за Брекзит, разработен от Института за икономически дела..", "date": "2018.09.24", "title": "Расте натискът над Тереза Мей да се откаже от плана за Брекзит от Чекърс"}
{"url": "http://www.cross.bg/siriya-s-sistema-1584639.html", "text": "/КРОСС/ До две седмици Москва ще достави на Сирия противоракетна система С-300, съобщи днес руският министър на отбраната Сергей Шоюгу, цитиран от световните агенции.Съобщението бе направено седмица, след като министерството обвини Израел, че косвено е причинил свалянето на руски военен самолет \"Ил-20\" в Сирия.При инцидента загинаха 15 руски военнослужещи.", "date": "2018.09.24", "title": "Русия ще доставя на Сирия противоракетна система С-300"}
{"url": "http://www.cross.bg/dimova-zhanet-zavodite-1584624.html", "text": "/КРОСС/ „С тази показна акция се защитават нечии корпоративни интереси, изземване на този бизнес. Облагодетелства се нашият най-голям конкурент на пазар - „Винпром Пещера“. Това са нашите догадки“. Това каза днес в предаването „Преди всички“ Жанет Димова - председател на Инициативния комитет на работещите в заводите на Миню Стайков.„Държавата иска да ни смачка“, смята тя.На територията на „Винпром Карнобат“ работата започва веднага, след като снощи Районният съд в Карнобат отхвърли искането на Агенция „Митници“ заводите да останат затворени още 60 дни, за да продължи разследването, заяви Димова„Митницата лъжеше през цялото време. Те казваха: „Даваме ви право, можете да работите“, но гроздето нямаше как да се преработва. Процесът на производство е такъв, че гроздето няма как да се складира. То трябва веднага да се преработва и да се бутилира“, коментира тя.Жанет Димова потвърди, че загубите за тези два дни са за 10 млн. лв. По думите ѝ загубите са от съсипана продукция.Тя не допуска да са се извършвали закононарушения без тяхно знание: „Представителите на Агенция „Митници“ всяка година имат присъствие и извършват своите проверки. От всяка проверка има изготвени протоколи. Такъв натиск не е имало“.По думите ѝ частта от завода, където бе показван кран, за който се твърди, че дава възможност за източване на алкохол, без за него да се плаща акциз, не работи. Протестиращите искат да видят черно на бяло какви нарушения са констатирани.", "date": "2018.09.24", "title": "Жанет Димова, „Винпром Карнобат“: От акцията се облагодетелства конкурента ни"}
{"url": "http://www.cross.bg/suvetnik-obshtinskiyat-nikolaii-1584627.html", "text": "/КРОСС/ На 25 септември, от 15.00 до 17.00 часа, народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86.", "date": "2018.09.24", "title": "Народният представител от „БСП за България“ Ирена Анастасова и общинският съветник Николай Николов ще проведат приемна за граждани"}
{"url": "http://www.cross.bg/hartiya-nova-kniga-1584619.html", "text": "/КРОСС/ Стотици русенци и техните деца откликнаха на националната екоинициатива \"Стара хартия за нова книга\". Всеки, който донесе поне 5 кг хартия за рециклиране, получи книжка по свой избор. Ентусиастите, които предадоха повече, бяха възнаградени с последното издание \"Грийн тийн\", публикувано специално за благотворителната кауза, съобщава БНТ.От рано сутринта пред пункта на площад „Свобода” в Русе се изви дълга опашка. С огромни чанти, с чували и дори с колички децата и техните родители търпеливо чакаха да предадат старата хартия. Предадох 7 кг хартия, очаквах, че ще са по-малко, но за щастие бяха повече и получих допълнителна книга. За жалост нямаше \"Пърси Джаксън\", затова взех случайна просто, иначе си падам по фентъзи романи.Новите книги са осигурени от 11 български издателства, а всичката събрана хартия ще бъде извозена за рециклиране. – организатор: Искаме да покажем на децата, че това да получат една нова книжка и да я имат в ръцете си, преди това тя е извървяла много дълъг път. Това е една от целите на нашата кампания, освен да им покажем, че четенето е забавно и не е трудно да се грижат за природата.За последните три години Русе е сред рекордьорите в кампанията. Общо 5650 деца са предали 32 тона стара хартия и така са спасили от изсичане 416 дървета. В замяна са получили 7500 нови книги.", "date": "2018.09.24", "title": "Стотици русенци се включиха в кампанията \"Стара хартия за нова книга\""}
{"url": "http://www.cross.bg/kalabriya-mafiyata-oblast-1584620.html", "text": "/КРОСС/ Италианската полиция задържа 18 души по подозрение за участие в мафиотската групировка Ндрангета в област Калабрия в южната част на страната, съобщи вестник \"Република\", цитиран от БНТ.Всички задържани са членове на престъпния клан Алваро ди Синополи, като сред тях са Франческо Роси, кмет на община Делиануова, област Калабрия и двама предприемачи. Освен във връзки с мафията, те са обвинени и за изнудване и измама.Операцията е по разпореждане на местната власт в борбата срещу мафията, която е разкрила престъпната дейност на клана и действията му за проникване в социално-икономическата структура на провинция Реджо, Калабрия.Ндрангета, традиционно действаща в южната италианска област Калабрия, се счита за най-могъщата тайна организация в Италия. Тя контролира бизнеса с трафик на наркотици, включително обезпечаването на канали за доставка на кокаин в Европа от Южна Америка.", "date": "2018.09.24", "title": "Кмет и крупни бизнесмени бяха арестувани в Италия за връзки с мафията"}
{"url": "http://www.cross.bg/byala-slatina-shtetite-1584625.html", "text": "/КРОСС/ Три месеца след бурята във Врачанско над 300 хиляди лева бяха разпределени в Бяла Слатина за покриване на щетите от природното бедствие.През май ураганен вятър и градушка засегнаха покривите на 200 сгради и повредиха публично имущество.За възстановяването на покривите на 5 обществени сгради от междуведомствената комисия са отпуснати 250 000 лв. Това са сградите на общината, читалището, детска градина и техникум в Бяла Слатина, и детската градина в с. Търнак.Бурята през май засегна 200 къщи в района. Според размера на щетите за пострадалите домакинства също бяха осигурени обезщетения.„Получих от дирекция „Социално подпомагане“ средства. Също 20 000 лв. бяха гласувани от Общинския съвет - Бяла Слатина за покриване на щетите на хората“, поясни кметът на Бяла Слатина Иво Цветков.За 90 на сто от засегнатото имущество е осигурена компенсация, допълни кметът.", "date": "2018.09.24", "title": "Над 300 хил. лв. бяха разпределени в Бяла Слатина за покриване на щетите от природното бедствие"}
{"url": "http://www.cross.bg/zhirinovski-gybernator-dosegashniya-1584628.html", "text": "/КРОСС/ Партията на руския президент Владимир Путин загуби в две области на Русия от националиста Владимир Жириновски.Това сочат данните от провелия се вчера втори тур на местните избори във федерацията.Във Владимирска област Владимир Сипягин от партията на Жириновски победи с 57%  досегашния губернатор Светлана Орлова от президентската партия „Единна Русия”.Същото се случи и в Хабаровския край, където депутатът от Държавната дума Сергей Фургал спечели с близо 70% пред досегашния губернатор Вячеслав Шпорт. Той успя да събере по-малко от 28 на сто от гласовете на избирателите.", "date": "2018.09.24", "title": "След втория тур на местните избори в Русия: Жириновски печели в две области"}
{"url": "http://www.cross.bg/spirtni-nyama-alkohol-1584629.html", "text": "/КРОСС/ Остава напрежението и липсата на яснота в заводите за алкохол, свързани с бизнесмена. След решението на съда едно от запечатаните предприятия – „Винпром Карнобат”, беше отворено снощи, но служителите влязоха в него, без реално да могат да започнат работа, съобщава бтв.Продължава спорът между ръководството на фабриката за спиртни напитки и Агенция „Митници” за един от крановете в предприятието – може ли от него да се източва безакцизен алкохол.Кранът е част от цялата инсталация за производство на спиртни напитки и функционира от пускането на съоръжението в експлоатация преди 18 години, твърдят от управата на фабриката. По думите им от агенцията са разполагали с чертежите за издаване на лиценз. Според Йовко Йовков, административен директор на фабрика за спиртни напитки съоръжението може да работи без въпросния кран, но няма да има възможност да се правят проверки за изтичане на газ и има опасност от взрив. Кранът се използвал при профилактика веднъж годишно.„Не са спазени изискванията на наредбите и следва да има измервателно устройство. Дебитът зависи от това колко ще бъде отворен кранът. Но при едно сравнително добро отворено положение – вие от клипа, който сме ви предоставили, видяхте, че течността излиза с доста голяма сила”, коментира пред bTV Юлиян Марков, зам.-директор на Агенция „Митници”.От агенцията уточниха, че няма доказателства кранът да е извеждал количества алкохол, установени на пазара. Докато спиртоварната остава запечатана, не може да работи и заводът за вино – няма място за новите джибри.„Ние работим на 24 часов режим, така че тези 48 часа през които ние не работим реално могат да нанесат щети на новата продукция за цяла реколта напред”, коментира Димитър Ценов, технолог на „Винпром Карнобат”. Четвърти ден камионите с грозде чакат да бъдат разтоварени.", "date": "2018.09.24", "title": "Отвориха завода за вино край Карнобат, но той не може да започне работа"}
{"url": "http://www.cross.bg/rysiya-tazi-dolara-1584621.html", "text": "/КРОСС/ Новите американски санкции доведоха до това, че много руски бизнесмени са решили да побързат да преведат активите си в банки, намиращи се в Русия, пише Bloomberg, цитиран от . Освен това, както отбелязва агенцията, натискът от страна на Вашингтон е довел до там, че руските компании сериозно се опитват да снижат своята зависимост от долара, а също така разглеждат възможности за преход към други валути за разплащане с чуждестранните партньори.Администрацията на Доналд Тръмп помага на Владимир Путин постигането на целта, който той не успява да постигне в течение на почти две десетилетия – да застави руските милиардери да започнат да връщат в родината част от активите, пише Bloomberg.Относително сдържаните акции, които САЩ въвеждат срещу Русия по времето на президента Обама стават по-сериозни при Тръмп. В този контекст непредсказуемостта на Белия дом и на Конгреса принуждават руснаците да прехвърлят парите си в държавни банки. Магнатите, а също така техните топ-мениджъри отбелязват, че бързото извеждане на активите извън пределите на обсега на Министерството на финансите на САЩ е започнало, след като компаниите на Олег Дерипаска и Виктор Вакселберг губят милиарди за броени часове в резултат на санкциите. Под заплахата на драконовите мерки, мотивирани от предполагаемата „” в американските избори, тази тенденция просто продължава да набира обороти.„Опасно е да си руснак. И колкото си по-богат, толкова по-опасно става”, отбелязва председателят на Наблюдателния съвет на Московската борса Олег Вюгин.Според думите на източници, запознати със ситуацията, повечето големи руски недържавни износители са изтеглили от своите сметки в САЩ и в Европа всички пари и са започнали да ги превеждат в държавните банки или в местните отделения на европейските финансови учреждения. Трудно е да се оцени общият обем на връщащите се средства, защото Централната банка не публикува конкретно статистика за тези активи. Въпреки това не толкова отдавна „Сбербанк” съобщи за 17: ръст на обема на корпоративните влагания в период от януари до август, еквивалентни на 98 милиарда долара.През юни президентът на Русия Владимир Путин повтори своя призив към богатите руснаци да върнат капиталите в страната, за да се използват за нейното развитие. Но проблемът се заключва в това, че „стагнираща” Русия не предлага толкова много перспективни възможности, които биха станали причина за равнища на вложения, необходими, според руския лидер, за решаващ пробив в икономиката.Въпреки тези обстоятелства, според някои оценки, изтичането на капитал зад границата тази година трябва да бъде в размер повече от 50 милиарда долара. Въпреки това в тази сума влиза продажбата на чуждестранни граждани на облигации в рубли, изплащане на задълженията в чуждестранна валута, а също така обмен на рубли в долари и в евро.Въпреки това усилията на правителството, призовани да облекчат процеса на връщането на капитала в Русия засега не въодушевяват твърде много. Освен това засега не се наблюдава никакъв силен интерес към двете „офшорни зони” вътре в Русия, създадено от правителството, за да подтикнат бизнесмените към превод на активите, предлагайки необлагаеми от данък дивиденти в замяна на пълна прозрачност.Предвид отсъствието на всеобхватен план за правителствена помощ, компаниите трябва да се готвят за въвеждането на по-категорични мерки от страна на САЩ самостоятелно. Санкциите на САЩ против бизнесмените, особено срещу Олег Дерипаска, са тласнали ръководствата на компаниите към срочни действия.„”, отбелязва стратегът от BCS Global Markets Вячеслав Смолянинов.В този контекст мнозина износители, които са използвали в своите сметки основно долари са започнали да минимизират своята зависимост от тази валута. Те, както и преди притежават големи запаси от долари и евро, но сега те започнат да трупат рубли за краен случай или за бъдещи разплащания.Но няма никакви намеци, които говорят, че руските компании се готвят напълно да се отказват от долара, големите износители все по-често искат от кредиторите да им разрешават да изплащат доларовите заеми в други валути. Освен това те също започват да разглеждат варианта за водене на разплащанията с чуждестранните партньори в алтернативни валути”.Но в Русия се завръщат не само пари. В последно време пререгистрацията в страната става доходен бизнес. Освен това, според някои оценки правните услуги и консултирането в областта на санкциите са се превърнали в много печеливша сфера с годишен оборот от приблизително 100 милиарда долара. И изглежда, че тази тенденция няма да отмине скоро.", "date": "2018.09.24", "title": "Bloomberg: Благодарение на санкциите руският капитал започна да се завръща в родината"}
{"url": "http://www.cross.bg/yagodi-plodove-avstraliya-1584623.html", "text": "/КРОСС/ След Австралия, заплахата за заразяване на ягоди се разпространи и в Нова Зеландия, след като игли бяха открити в кутии с плодове в супермаркет в Окланд. Веригата супермаркети съобщи, че вече е прекратила вноса и продажбата на австралийски ягоди. В Австралия се съобщава за над 100 случаи на игли, открити в плодове. За повечето се смята, че са дело на имитатори или опит за шега. Ягодите в Окланд, които са доставени от щата Западна Австралия, са били продавани във веригата магазини в цялата страна през миналата седмица. В изявлението на компанията се казва, че клиентите могат да върнат всяка марка от ягоди, които имат вкъщи, за да бъдат спокойни и могат да разчитат на пълно възстановяване на средствата. Засега няма съобщения за причинени наранявания или болести в Нова Зеландия, но компанията съветва клиентите да срязват добре австралийските ягоди преди да ги консумират. Австралийското правителство миналата седмица въведе нови по-строги наказания в отговор на заплахата от заразяване на храни - от 10 на 15 години затвор. Има и награда от 72 хиляди американски долара за всеки, който може да предостави информация. Производителите от своя страна претърпяха големи загуби, тъй като трябваше да изхвърлят тонове плодове.", "date": "2018.09.24", "title": "Заплахата за заразяване на ягоди се разпространи и в Нова Зеландия"}
{"url": "http://www.cross.bg/veselinov-samo-detza-1584630.html", "text": "/КРОСС/ Вечер на космоса и авиацията ще се проведе днес в Руския културно-информационен център в София. Домакините са подготвили специална научно-практична програма за посетителите. Гостите ще могат да изпълнят симулиран полет на първия български авиосимулатор „Фотоника“.В предаването „Преди всички“ Явор Киряков – управител на Университета за деца, коментира:„В училищата се набляга само на теория, а извън училище – само на практика. От Университета за деца и с цялото събитие се стараем да направим тази връзка. Ще гледаме филма „Космос“, ще има и доста обяснения на експериментите, които ще направим на сцена. /…/ В неформалното образование се стараем да внедрим повече практика, повече експерименти. При нас много от децата знаят, че ще станат учени, преди дори да са влезли в същинския университет, защото вярват в себе си и са убедени, че това, което обичат, е тяхното бъдеще“.Недислав Веселинов – председател на Авиационно-космическия форум и проектант на авиосимулатора „Фотоника“, посочи:„Направихме тестови полети преди да го пуснем за широката публика. Първият летец-изпитател беше баба ми на 85 години. Човек е в реална кабина и има реални копчета. Самата симулираща програма е така създадена, че да отразява реалността. Искаме този симулатор да обучава бъдещи пилоти“.Веселинов обясни какви мисии ще бъдат давани по време на днешната симулация: „Ще могат да кацат, ще има бойни мисии. Най-младият ни участник беше на 6 години, който от 3-4 път започна да каца без проблем“.Събитието е за всички възрасти, каза Веселинов. Той подчерта, че искат да изградят и планетариум.", "date": "2018.09.24", "title": "Вечер на космоса и авиацията ще се проведе в РКИЦ в София"}
{"url": "http://www.cross.bg/kanton-mesta-referendym-1584610.html", "text": "/КРОСС/ С две трети мнозинство жителите на швейцарския кантон Санкт Гален подкрепиха в референдум забраната за носене на бурки, съобщи швейцарското радио. 66,6% от имащите право на глас искат да се забрани носенето на бурки на обществени места. Североизточният швейцарски кантон Санкт Гален е вторият, който ще въведе регионална забрана за носене на бурка на обществени места. За това гласуваха и жителите на южния кантон Тичино, където законът беше въведен преди две години.Законът предвижда всеки, който покрие лицето си до неразпознаваемост на обществени места и това заплашва обществената безопасност, социалния и религиозен мир, да бъде глобен.Миналата година швейцарското правителство в Берн се противопостави на инициатива, която имаше за цел налагане на национална забрана за носене на бурка. Кабинетът смята, че регионите сами трябва да решават дали да наложат такива мерки. Много е вероятно обаче, догодина Швейцария да подложи казуса на национален референдум, тъй като популистката дясна Швейцарска народна партия е събрала необходимите 100 000 подписа за национално допитване.", "date": "2018.09.24", "title": "На референдум швейцарски кантон гласува за забрана на бурките"}
{"url": "http://www.cross.bg/grigor-dimitrov-sasht-1584612.html", "text": "/КРОСС/ Най-добрият български тенисист - Григор Димитров, спечели първия си трофей за 2018 г. Хасковлията триумфира в Лейвър къп, където игра за Отбора на Европа.Представителите на Стария континент изоставаха със 7:8 преди последните два мача, но в тях Роджър Федерер победи Джон Иснър с 2:1 сета (6:7 /5/, 7:6 (6), 10:7), а Александър Зверев надви Кевин Андерсън също с 2:1 сета (6:7 /3/, 7:5, 10:7).Така европейците, които бяха в състав Григор Димитров, Роджър Федерер, Новак Джокович, Александър Зверев, Давид Гофен и Кайл Едмънд, завоюваха трофея.Отборът на света беше в състав Кевин Андерсън (ЮАР), Джон Иснър (САЩ), Диего Шварцман (Аржентина), Джак Сок (САЩ), Ник Кириос (Австралия) и Франсис Тиафо (САЩ).Григор Димитров има заслуга за успеха. Българинът даде летящ старт на своя тим, побеждавайки Франсис Тиафо с 2:0 сета (6:1, 6:4) в първия ден от турнира.", "date": "2018.09.24", "title": "Григор Димитров с първи трофей за 2018 "}
{"url": "http://www.cross.bg/makedoniya-filipov-nato-1584608.html", "text": "/КРОСС/ Какво е бъдещето на Македония по пътя на страната към ЕС и НАТО, какво означава компромисът за името с Гърция и какъв ще е изходът от предстоящия референдум - по тези теми гост в Сутрешния блок на БНТ1 беше журналистът Костадин Филипов.", "date": "2018.09.24", "title": "Има ли уловка въпросът за референдума в Македония "}
{"url": "http://www.cross.bg/dvizhenie-kolata-izpadna-1584613.html", "text": "/КРОСС/ 40-годишен мъж изпадна от лек автомобил в движение на път край Вършец. Той не е пострадала сериозно и след преглед във врачанската болница, е освободен за домашно лечение, съобщава Дарик радио.В колата пътували 26-годишен шофьор и раненият мъж. По време на движение пътникът отваря вратата на колата, изпада от нея и го блъска тегленото от автомобила ремарке.Пробата за алкохол на водача е отрицателна. Причините за инцидента се изясняват.", "date": "2018.09.24", "title": "Мъж изпадна от кола в движение на път край Вършец"}
{"url": "http://www.cross.bg/tzvetelina-korenite-zavrushtane-1584609.html", "text": "/КРОСС/ С настъпването на астрономическата есен, певицата Цветелина  направи музикален подарък на своите почитатели.Тя запази за десерт специалното изпълнение на песента „Зайди, зайди”, която е и последната песен сдобила се с видео версия от фолклорния албум „Завръщане към корените”.С това, този проект се превръща в първия албум на певицата, който е със 100% видео версии на всички песни. Главната заслуга е на екипа на Агро Тв, чието рекламно лице е Цветелина.По този начин албума „Завръщане към корените” е достъпен за всички почитатели на българския фолклор, чрез интернет пространството, където могат да се гледат свободно.Благодарение на Агро Тв и Фен Фолк Тв, които са нейни медийни партньори, всички песни от „Завръщане към корените” достигат и до телевизионните почитатели на фолклорната музика.За Цветелина песента „Зайди, зайди” е много свидна, тъй като й е любима от дете. А видео версията е заснета на едно скъпо за сърцето й място, където обича да се усамотява и зарежда за нови вдъхновяващи проекти. Това е Чинаровата гора, гордостта на село Белащица, в близост до Пловдив. По този начин тя иска, макар и на видео, да пренесе зрителите в този уникален по рода си резерват. Също така се надява, хората да пожелаят да го видят и на живо, защото усещането според изпълнителката, да пристъпиш в този храм на природата е неповторимо. Възможността да се докоснеш до чинари на стотици години, а едно от тях на над 1200г., е спиращо дъха преживяване.„Ние сме благословени да живеем в родина, на която дърветата са на възраст по-голяма от някои държави в света”, възкликва Цветелина.Аранжиментът е на доказалия се фаворит в областта на македонската песен - Светослав Лобошки, с който Цветелина работи от началото на своята кариера.Дух, традиции, родолюбие, корени, любов, приятелство, постоянство, са сред основните устои на певицата.„Щастлива съм, че с албума „Завръщане към корените” имах възможността, да оставя фолклорно съкровище за бъдещите поколения”, споделя Цветелина. Дай Боже да се родят още такива скъпоценни бисери.\n\t\t\t\t\t", "date": "2018.09.24", "title": "Цветилина на първа есен с нова песен (видео)"}
{"url": "http://www.cross.bg/ovladyan-gorski-kraii-1584615.html", "text": "/КРОСС/ Пожарът, който се разгоря в неделя вечер край Баня, Пловдивско, е локализиран и овладян. Огънят се е разпрострял на площ от 500 декара. 90% от засегнатата територия е държавен горски фонд, а около 50 декара са лозови масиви. За щастие, няма пострадали хора от огнената стихия.Действията на горски служители и огнеборци бяха затруднени заради вятъра, но след повече от четири часа борба, пламъците бяха овладяни. Заради терена в района се наложи тежката техника да изчака, а гасенето се извършваше на ръка с помощта на пръскачки и лопати.През цялата нощ на място останаха дежурни екипи, които следяха огънят да не се разпали отново.", "date": "2018.09.24", "title": "Пожарът край Баня е овладян, силен вятър затрудни действията на огнеборците"}
{"url": "http://www.cross.bg/navalni-arest-sekyndi-1584617.html", "text": "/КРОСС/ Руският опозиционер Алексей Навални беше освободен след 30 дни арест от властите и секунди по-късно отново задържан от полицията. Това написа в социалната мрежа Туитър неговият прессекретар Кира Ярмиш, съобщава БНТ.\"Алексей Навални е бил арестуван отново на изхода на центъра за задържане. Този път на основата на член 4-ти, алинея 20.2 от Административнопроцесуалния кодекс (\"Нарушаване на реда за организиране и провеждане на събрания, митинги, демонстрации, шествия и протести\"). Съдът ще решава казуса днес. Навални е заплашен от глоба или арест до 20 дни.На 25 август полицията арестува Навални близо до дома му, отвеждайки го в полицейското управление, където остана до съда. Два дни след това съдът в Москва призна Навални за виновен за административно нарушение и осъден на 30 дни арест, които изтекоха днес.", "date": "2018.09.24", "title": "Властите задържаха повторно Навални секунди след края на 30-дневния му арест"}
{"url": "http://www.cross.bg/dineva-tzurkva-kyrymbashev-1584614.html", "text": "/КРОСС/ Християново вече има църква. Това е първата новопостроена църква в селото от близо век насам. С  празнично богослужение на Негово Високопреосвещенство Старозагорския митрополит Киприан  тя бе осветена. Храмът \"Свети Николай Чудотворец\", изграден със средства от дарения, се издига на терен, наречен от хората „Черковище”, някога на това място е имало радост и знания в светско училище, споделяха пред гостите си  християновци. „Празничният ден съчетава прекрасно миналото и бъдещето, вярата и надеждата, труда и любовта, свободата и независимостта. Кара ни да се замислим с гордо вдигната глава да продължим напред, следвайки заветите на нашите предци.”, каза кметът Албена Динева, която благодари поименно на всички  добри хора за довършването на храма на тържество. „Християновци сбъднаха мечтата си. Имат храм. Осветената църква днес показва, че можем да градим добро, когато си подаваме ръце за него с  желание, усилия  и единство. Бог да закриля вашите семейства и близки”, каза зам.-председателят на ПГ на \"БСП за България\" Драгомир Стойнев, който е един от спомоществувателите. Заедно с депутата Георги Гьоков и евродепутата от БСП/ПЕС Петър Курумбашев, Стойнев благодари на Старозагорската митрополия, на кмета Динева и на Галина Господинова за благотворителната инициатива за довършване на дългоочаквания храм на селото.  „Няма друга институция като българската православна църква, която да обединява така народа ни, както го е водила и съхранявала през годините, с много вяра”, отбеляза ролята на църквата Курумбашев, който сравни  тържествения ритуал по освещаването, с тържествата в храмовете  „Св. Александър Невски” и в Света гора. Народният представител Георги Гьоков благодари на всички дарители, включително и на Младежкото обединение в БСП-Стара Загора. „Заедно с 20 ентусиасти, преди две години стартирахме довършителните дейности с доброволен труд, после  храмовото дело продължи с много усърдие, тъй като средства в бюджета нямаше. Днес икона на Св. Николай Чудотворец Мирликийски, изработена от младежкия лидер Владимир Грамовски и социалистката Стела Герджикова, посреща миряните на входа”, разказа Галина Господинова -  както и за силното рамо на депутатите, за подкрепата от трудолюбивите християновци, средствата от предприемачи, общински съветници на левицата, която е получена по време на благотворителната акция. В празничните ритуали участваха областният председател на БСП-Стара Загора Румяна Динева, председателят на Общинския съвет Валентина Бонева, общинските съветници от левицата, общественици и други дарители. Кметът Албена Динева покани всички присъстващи храмовото освещаване на специално приготвен  курбан за здраве и спасение.", "date": "2018.09.24", "title": "В Християново сбъднаха мечтата си. Имат храм"}
{"url": "http://www.cross.bg/hranite-ynishtozhavane-obekti-1584618.html", "text": "/КРОСС/ 34 953 кг храни от животински и неживотински произход са насочени за унищожаване от инспекторите на дирекция „Контрол по храните” към Българската агенция по безопасност на храните (БАБХ) през месец август, съобщиха от пресцентъра на институцията.Храните са конфискувани от производствени обекти, складове, магазини и заведения за обществено хранене. Част от тях са били неправилно съхранявани, некоректно етикетирани и с изтекъл срок на годност, а други без здравна и идентификационна маркировка.Дирекция „Контрол по храните” е насочила за унищожаване още 210 броя яйца и 606 л безалкохолни напитки.През август в страната са извършени общо 14 664 проверки и са издадени 1022 предписания. Съставените актове за установяване на административно нарушение са 195. Затворените обекти в страната с временно преустановена дейност са шест.", "date": "2018.09.24", "title": "Унищожават близо 35 т храни от магазини, заведения и складове"}
{"url": "http://www.cross.bg/veliko-turnovo-mestoproizshestvieto-1584616.html", "text": "/КРОСС/ Полицията задържа шофьор, причинил смърт на пешеходец и след това избягал от местопроизшествието във Велико Търново, съобщиха от пресцентъра на ОД на МВР в областния град. Сигнал за случая е получен в 22.10 ч. По първоначална информация, пешеходецът е починал, а водачът на автомобила е напуснал местопроизшествието, съобщава БНТ1.В последствие е установено, че той е 62-годишен мъж от Велико Търново. Изпробван е за употреба на алкохол, като апаратът е отчел 0,45 промила. Пробата за употреба на наркотични вещества е отрицателна. Взета му е кръвна проба. Задържан е с полицейска мярка за 24 часа.Оперативно издирвателните мероприятия за установяване самоличността на пешеходеца и причините за произшествието продължават. По случая е започнато досъдебно производство. ", "date": "2018.09.24", "title": "Пиян шофьор помете пешеходец и избяга от местопрестъплението"}
{"url": "http://www.cross.bg/sgradata-intzidenta-dnes-1584643.html", "text": "/КРОСС/ Пожар е избухнал в сградата на средно училище „Възраждане“, съобщава tvn.По първоначална информация пострадали няма, тъй като днес е неучебен ден за децата и неприсъствен за педагозите.Сигналът за лумналите пламъци в едно от помещенията на четвъртия етаж в сградата е бил подаден малко преди 12 часа днес на телефон 112. Към мястото на инцидента са били изпратени екипи на пожарната, които бързо са успели да потушат пламъците.На мястото пристигна по спешност и директорът на училището Станислав Георгиев. Той уточни, че пожарът е  възникнал в хранилище разположено на  четвъртия етаж. В помещението е нямало ценни документи. имало е различни хартии, които са изгорели.Огънят е бил потушен бързо чрез инсталацията за гасене в сградата. В училището не е имало ученици, тъй като днес е неучебен ден.\"Горели са хартии. Тепърва ще се изясняват причините за инцидента\", обясни на място началникът на смяната към противопожарната служба Иван Димитров.При инцидента има само материални щети. Това няма да попречи на учебния процес в утрешния ден.За щастие инцидентът става неучебен ден. В ден в когато има занятия в учебното заведение, в сградата има над 400 деца. ", "date": "2018.09.24", "title": "Пожар в СУ „Възраждане“ в Русе"}
{"url": "http://www.cross.bg/tvurdi-emiliya-politzaii-1584598.html", "text": "/КРОСС/ Жена от Сандански твърди, че е била брутално пребита на улицата от полицай. Разказва, че служителят на реда й нанесъл побой заради спор между децата на двете семейства.Според съпругата на полицая обаче това не е вярно. Нещо повече – тя твърди, че оплакалата се от нападение жена е пребила техния син. И двете страни са подали жалби в полицията и прокуратурата.Фамилиите живеят в един блок в Сандански. Майката на едното от децата – фитнес инструкторката Емилия Христова твърди, че нейният син Злати е бил брутално пребит от детето на служител на МВР. Когато решила да пусне жалба, била нападната от самия полицай – Георги Атанасчиков.„Започна да ми удря главата многократно в едно дърво. Все още имам отоци по врата. Удари ме с юмрук в лицето, започна да ме обижда, заплаши ме с убийство”, разказа Емилия пред камерата на NOVA.Жената подава жалби, търси подкрепа и в социалните мрежи. Междувременно детето й е силно разстроено и отказва да ходи на училище.Според семейство Атанасчикови обаче скандалът започнала самата Емилия. Намесила се в дребен спор между децата и нанесла ритници върху техния син Васил. Ралица Атанасчикова е категорична, че съпругът й Васил не е докосвал Емилия, защото е достоен мъж и служител на реда с чувство за чест и справедливост. Потърсил я само, за да я пита защо е ритала сина му. А когато я срещнал се сблъскал с арогантното й отношение.Кой кого е ударил, пребил или изритал, ще трябва да установяват разследващите.", "date": "2018.09.24", "title": "Жена твърди, че е била пребита от полицай"}
{"url": "http://www.cross.bg/mezhdynarodniya-plovdiv-panair-1584599.html", "text": "/КРОСС/ В Пловдив се открива 74-тото издание на Международния технически панаир, който ще продължи до 29-ти септември. Участие ще вземат над 550 фирми от 35 държави.Съюзът на изобретателите ще представи 17 непоказвани досега разработки. Най-любопитните сред тях са станция за бързо зареждане на електромобили, вертикално излитащ и кацащ самолет и слънчева екоцентрала от бъдещето.В рамките на изложението традиционно ще бъдат раздадени златни медали в Международния конкурс за иновативни продукти с високо качество.", "date": "2018.09.24", "title": "Откриват Международния технически панаир в Пловдив"}
{"url": "http://www.cross.bg/mita-sila-vlizat-1584601.html", "text": "/КРОСС/ Днес влизат в сила нови мита, които САЩ и Китай взаимно си наложиха. Китайските мита са върху вносни стоки от САЩ на стойност 60 милиарда долара. Те са в размер между 5 и 10% и засягат над 5000 американски продукта. Новите вносни мита, които Вашингтон обяви още миналата седмица и които също влизат в сила от днес, са на стойност 200 милиарда долара.", "date": "2018.09.24", "title": "Новите мита между САЩ и Китай влизат в сила от днес"}
{"url": "http://www.cross.bg/gaza-tzenata-yvelichenie-1584600.html", "text": "/КРОСС/ КЕВР предлага с до 8% увеличение на цената на парното. Предвижда се още поскъпване на топлата вода и тока. Как по-високите цени ще се отразят на сметките на домакинствата - темата в Сутрешния блок на БНТ1 коментираха енергийният експерт проф. Атанас Тасев и Явор Куюмджиев - бивш заместник-министър на икономиката и енергетиката.Експертите коментираха ценообразуването на газа и механизмите за неговото определяне.Цената на тока се променя в едногодишен период, докато при газа и парното е на тримесечие и това се определя от договора ни с Русия. Държавата не може да повлияе с нищо, защото доставчикът е един, обясни проф. Тасев.Ценообразуването е свързано още с курса на долара и цената на петрола, затова никой няма инструменти за влияние на цената на газа. Това е един динамичен процес, който в този момент изисква увеличение, допълни Явор Куюмджиев.По думите му, КЕВР няма да даде на \"Булгаргаз\" поисканите 14% увеличение, което представлява един вид буфер. Така се задава рисков момент с надежда в бъдеще плащането към дружествата да бъде компенсирано.Проблемът у нас са ниските доходи и фактът, че близо 60% от населението са или енергийно бедни или на прага на енергийната бедност. Последните три години цените на газа в България са най-ниски спрямо всички потребители на руски газ в Европа, така че ние в някаква степен сме облагодетелствани.И двамата експерти бяха категорични, че прогнозираното увеличение в цената на газа няма да доведе до сътресения в бюджета на домакинствата, а по-скоро ще има ефект върху големите индустриални предприятия.", "date": "2018.09.24", "title": "Ще има ли голям скок в сметките след увеличението на парното и топлата вода"}
{"url": "http://www.cross.bg/bulgariya-koreya-repyblika-1584603.html", "text": "/КРОСС/ Посолството на Република Корея в България кани на Шестия българо-корейски приятелски концерт с участието на \"Uangel Voice\" и  \"Cosmopolitan\" от Република Корея, \"Фортисимо\" и \"Филхармоника\" от България, който ще се състои на 26 септември от 19 ч. в зала \"България\". Входът е свободен. Младият, но много талантлив мъжки хор \"Uangel Voice\" съществува от 2007 г., като със своите умели изпълнения и ентусиазъм буди възхищение в публиката, носи надежда и вдъхновение. Те са гостували на сцените в САЩ, Европа и Азия, печелейки световно признание и високи оценки. Ансамбъл \"Cosmopolitan\" от Република Корея, основан през 2010 г., обира овации със своя разнообразен репертоар от класически и съвременни музикални изпълнения. В концерта на приятелството участват още вокалният ансамбъл \"Фортисимо\" от Бургас, носител на множество награди, и струнният квартет \"Филхармоника\", който представя Софийската филхармония.", "date": "2018.09.24", "title": "Българо-корейски концерт в зала \"България\""}
{"url": "http://www.cross.bg/beshe-skrimov-ychikov-1584604.html", "text": "/КРОСС/ България загуби от Канада с 2-3 (19-25, 14-25, 25-21, 25-19, 10-15) последния си мач от 19-то Световно първенство по волейбол. Нашите започнаха катастрофално в първите два сета, съживиха се в третия и успяха да стигнат до тайбрек след отлична игра в четвъртия. В решителната част \"лъвовете\" нямаха късмет и отстъпиха.Така те заеха девето място в крайното класиране на домашния Мондиал.Пламен Константинов заложи на: Виктор Йосифов, Теодор Тодоров, Валентин Братоев, Тодор Скримов, Мирослав Градинаров, Георги Сеганов и либеро - Теодор Салпаров.Българските волейболисти играха потресаващо слабо в първите два гейма. Те рядко успяваха да реализират някоя атака и посрещаха много слабо. Канадците си играеха играта и трупаха разлика. В първия гейм резултата стигна до 1-7. Във втория гейм ситуацията беше още по-трагична. Канадците дръпнаха с 16-4 и под заплаха беше рекордът на Русия срещу Тунис за най-голяма разлика в гейм на световни първенства.Влизането на Учиков промени нещата и загубата на частта стана по-почетна - 14-25. Най-лошото беше липсата на желание и емоции в половината на България.В третия гейм всичко се промени. Учиков, Пенчев и Скримов поведоха обрата. Публиката в залата се събуди, започна мощно да надъхва момчета. Канадците започнаха да бъркат. В края на частта Скримов намери сервиса си и резултатът беше намален след 25-21.Във волейбола има едно правило: \"Кой не бие 3-0, пада 3-2\". Нашите момчета се хванаха за това и доминираха в четвъртата част. Учиков нижеше точка след точка. Скримов му импонираше, а Пенчев спасяваше и нападаше неотразимо. В края на гейма доминацията беше пълна и след 25-19 се стигна до тайбрек.В началото на решителната част доминираха блокадите. Нашите обърнаха от 0-2 до 3-2 и вдигнаха публиката на крака. Тогава Учиков беше блокиран два пъти подред, а Скримов заби в аут по диагонала. Гостите дръпнаха с 5-9 и вече връщане в гейма нямаше.Хубавата игра в последните три гейма изми срама от първите две части. Канадците просто имаха късмет, че нашите бяха отписали мача. Публиката успя да ни събуди, но късметът в края беше за гостите.България се класира на трето място в група \"G\" и това означава девето място в крайното класиране. Това във всеки друг спорт би било успех, но при волейбола нещата стоят другояче. ", "date": "2018.09.24", "title": "България девета в света след петгеймова загуба от Канада"}
{"url": "http://www.cross.bg/hodi-chitatelite-pravitelstvoto-1584606.html", "text": "/КРОСС/ 64 % от читателите на КРОСС смятат ,че Правителството трябва да си ходи. Това показват резултатите от седмичната ни анкетата.26.7 % Подкрепят Президента6.4% Са отговорили ,че подкрепят правителството1.7 % Смятат ,че трябва ново правителство начело със Слави Трифонов1.3 % от гласувалите нямат мнение по зададения въпрос                                Включете се в новата ни анкета: Кой е виновен за големия брой жертви по пътищата?", "date": "2018.09.24", "title": "64 % от читателите на КРОСС смятат, че правителството трябва да си ходи"}
{"url": "http://www.cross.bg/stantziya-roskosmos-proekt-1584605.html", "text": "/КРОСС/ Русия обмисля проект за създаване на научна станция на лунната повърхност. Не се изключва сътрудничеството със САЩ и страните от БРИКС, съобщават от Роскосмос, цитирани от TACC и Фокус.\"Роскосмос обмисля проект за изграждане на научна станция на повърхността на Луната Това може да бъде напълно вътрешна програма или в рамките на международното сътрудничество. „Външният ѝ вид ще се определя в съответствие с ресурсите на корпорацията и резултатите от преговорите с партньори\", - казват от Роскосмос.От там обясниха, че САЩ и страните от БРИКС (в допълнение към Русия, асоциацията включва Бразилия, Индия, Китай и Южна Африка) могат да участват в програмата.По-специално тази тема ще бъде засегната на срещата на ръководителя на държавната корпорация Дмитрий Рогозин и ръководителя на НАСА Джим Брайденщайн на 10 октомври, добавят от Роскосмос.", "date": "2018.09.24", "title": "Русия разглежда проект за построяване на станция на Луната"}
{"url": "http://www.cross.bg/baza-tzenata-godishna-1584607.html", "text": "/КРОСС/ Очаква ли ни шоково поскъпване на основни хранителни продукти?Според последните данни червените домати са поскъпнали с 29% на годишна база. При розовият домат цената е още по-висока – увеличението е 70%.Червената чушка, която също традиционно се използва в българската кухня е поскъпнала с 26% на годишна база. Лукът е по-скъп с 27%. Това означава, че тази година традиционната шопска салата ще излезе по-скъпа.При брашното увеличението е с 8% на годишна база.При маслото има драстично увеличение от 31%, като цената му е скочила на 1,76 лв. на 2,31 лв.Продуктите, които поевтиняват са свинското месо с 2% на годишна база, сиренето с 5%, захарта с колосалните 30%, краставиците с 28% и олиото.Експеримент на bTV показа, че при доматите оскъпяването от борсата до магазина е три пъти.Експертите са разделени в мнението си дали се очаква ново шоково поскъпване от септември. Според председателя на Комисията по стоковите борси и тържищата Владимир Иванов ново оскъпяване не може да се очаква, защото условия заради това.Според Ваня Григорова от КТ „Подкрепа” обаче увеличението в цената на газа ще повлияе върху цените на всички основни продукти. По думите ѝ увеличеният износ на пшеница ще повлияе върху цената на хляба.Според Димитър Зоров от Асоциацията на млекопреработвателите драстичен скок на цените не се очаква.", "date": "2018.09.24", "title": "Ще поскъпнат ли шопската салата и хлябът "}
{"url": "http://www.cross.bg/zavodut-venetz-bytilirane-1584591.html", "text": "/КРОСС/ Фабриката за спиртни напитки в Церковски и заводът за бутилиране във Венец, свързвани с бизнесмена Миню Стайков, се очаква да възобновят работа поетапно.Още вчера Районният съд в Карнобат реши да бъде отворен заводът в село Церковски – малко преди полунощ заводът за вино е бил разпечатан. Днес вечерта се очаква работата да бъде възобновена и във фабриката за спиртни напитки и заводът за бутилиране във Венец. По-рано през деня вчера служители на затворените обекти опитаха саморазправа с митническите служители.Работниците от няколко дни протестират срещу затварянето на предприятията.На извънреден брифинг Агенция „Митници” оповести, че са установени тежки нарушения в складовете и поискаха те да бъдат запечатани за още 60 дни, което допълнително предизвика недоволството на работниците.", "date": "2018.09.24", "title": "Заводите на Миню Стайков ще възобновят работа поетапно"}
{"url": "http://www.cross.bg/abramovich-purformans-kartina-1584593.html", "text": "/КРОСС/ Куриозен инцидент по време на изложба – мъж удари с картина по главата пърформанс артистката Марина Абрамович в музей във Флоренция.Нападателят е ударил Абрамович с картина с дървена рамка, която била портрет на Абрамович, нарисувана от нападателя.Според италиански медии нападателят на два пъти вече се е появявал гол на публични места във Флоренция, като единият път е лежал върху фалшиви доларови банкноти.Установена е самоличността му – Вацлав Писвейц от чешки произход, също пърформанс артист. Арестуван е от полицията за разпит и опит за нападение.", "date": "2018.09.24", "title": "Нападнаха пърформанс артистката Марина Абрамович"}
{"url": "http://www.cross.bg/duzhdove-domakinstva-ostavi-1584595.html", "text": "/КРОСС/ Ураганен вятър остави без ток 140 хил. домакинства в Чехия.Той е придружен от проливни дъждове, които на места са предизвикали локални наводнения,съобщава denik.cz.Десетки екипи работят по отстраняването на авариите. Работата им значително се усложнява от проливните дъждове. Очаква се ветровитото време да продължи и днес.", "date": "2018.09.24", "title": "Ураганен вятър остави без ток над 140 хил. домакинства в Чехия"}
{"url": "http://www.cross.bg/gradysa-temperatyrite-vyatur-1584588.html", "text": "/КРОСС/ Този следобед и в нашата страна започва захлаждане. Северозападен вятър ще понижи температурите първо в северозападните райони. Там стойностите ще паднат от 26-28 градуса на 18-20 градуса още към 15:00-16:00 часа. Поривите на вятъра в северозападната половина от страната ще достигат до 70-80 км/ч и поради тази причина там е обявен жълт предупредителен код. Само в крайните югоизточни райони е без предупреждения, но вечерта вече и там ще стане ветровито и по-хладно. Дотогава ще е доста топло с температури до 32-34 градуса.През нощта и утре сутрин ще е все още ветровито и ще продължи да нахлува студен въздух.В тези часове предупрежденията за силен вятър са валидни за цялата страна.Утре температурите няма да надхвърлят 15-20 градуса.  На места в източните райони ще има и превалявания. В сряда ще е все още доста хладно, но вятърът ще отслабне и през следващите дни температурите ще започнат да се повишават. През повечето дни до края на седмицата ще е по-често облачно, има вероятност и за превалявания, но температурите ще са вече обичайни за края на септември - около и над 20 градуса.", "date": "2018.09.24", "title": "Внимание: Силен вятър днес"}
{"url": "http://www.cross.bg/borisov-boiiko-trump-1584594.html", "text": "/КРОСС/ Премиетър Бойко Борисов е на посещение в Съединените щати, където ще участва в 73-ата сесия на Общото събрание на ООН.Очаква се днес Борисов да разговаря с американския президент Доналд Тръмп.Пред ООН българският премиер ще изнесе реч, свързана с основната тема на общия дебат, която тази година е „ООН за всички хора: Глобално лидерство и споделени отговорности за мирни, равнопоставени и устойчиви общества”.В рамките на визитата Борисов ще участва и в Срещата на високо равнище „Глобален призив за действие за справяне с проблема с наркотиците”, организирана по инициатива на президента Тръмп.България е съдомакин на събитието.", "date": "2018.09.24", "title": "Бойко Борисов е на посещение в САЩ"}
{"url": "http://www.cross.bg/zhandarmeriya-slivensko-lozyata-1584632.html", "text": "/КРОСС/ Полиция и жандармерия влязоха в лозята в Сливенско. Акцията е заради кражбите по време на гроздобер.Сили на жандармерията и полицията пазят лозята на село Калояново и проверяват всяка каруца. Служителите на реда установяват произхода на гроздето и кой е собственикът. Лозарите са доволни от акцията.„Мобилните екипи патрулират денонощно. До този момент няма задържани, явно превенцията ни е добра”, коментира старши инспектор Мариан Митев от ОД на МВР – Сливен.В селото нямат пари за частна охрана и разчитат на държавата. При кражба  до 500 лева се плаща глоба, а при рецидив се образува досъдебно производство. ", "date": "2018.09.24", "title": "Полиция и жандармерия пазят от кражби при гроздобера в Сливенско"}
{"url": "http://www.cross.bg/krepostta-trapezitza-turnovo-1584626.html", "text": "/КРОСС/ Община Велико Търново подготвя проект за нова реставрация на крепостта „Трапезица“, с която да бъде надградено възстановяването на емблематичната за българската история забележителност.В последните четири години за реставрацията и обновяването на „Трапезица“ са вложени 6,7 млн. лв., като последната инвестиция от 2,5 млн. лв. беше на азербайджанската фондация „Гейдар Алиев“.Сега ще се работи по реставрацията на още участъци от крепостната стена и зидовете, както и на още средновековни църкви, строени по време на столичния период на Търновград.Обсъжда се и възможността за включването на крепостта в нов аудиовизуален спектакъл, който да обхване „Царевец“ и „Трапезица“.", "date": "2018.09.24", "title": "Община Велико Търново подготвя проект за нова реставрация на крепостта „Трапезица"}
{"url": "http://www.cross.bg/trakiya-ogranichenie-kmch-1584596.html", "text": "/КРОСС/ Заради неравности по пътното платно на магистрала \"Тракия\" в участъка между Чирпан и Стара Загора от понеделник се въвежда ограничение от 90 км/ч. Тази отсечка от аутобана е с дължина 40 километра и е пусната в експлоатация през 2007 г.От Агенция \"Пътна инфраструктура\" обявиха също, че продължават ремонтите на \"Тракия\" при 17-и и 18-и километър в посока Бургас, а движението се осъществява двупосочно в платното за София. Шофьорите да се движат с повишено внимание и в отсечката между Ихтиман и тунел \"Траянови врата\".", "date": "2018.09.24", "title": "Въвеждат ограничение от 90 км/ч в участък от АМ \"Тракия\""}
{"url": "http://www.cross.bg/stoilov-kandidat-chasa-1584589.html", "text": "/КРОСС/ „24 часа“ пита: \"Кой става конституционен съдия - червеният Стоилов или Влахов, напуснал заради Лозан Панов?\". Красимир Влахов влезе в спор със съдия номер 1 заради кадруване и през 2017 година напусна поста си. За другия кандидат - Янаки Стоилов, изданието информира, че той е предложен лично от Корнелия Нинова на червените депутати. Стоилов е бил депутат 7 мандата, а в момента се е посветил на преподаване в Софийския университет.Вестникът  напомня, че  президентът все още не е обявил своя кандидат за Конституционния съд, предстои това да направят и върховните съдии.\"Македония ни изпревари по бърз достъп до лекар\", поставя в заглавие „24 часа“. Според последното проучване на здравните системи в Европа, Скопие се придвижва в класацията с 11 позиции, само защото въвежда електронно запазване на час при лекар. Това приложение вече действа в други балкански страни - Сърбия и Черна гора.В сряда българското здравно министерство официално ще обяви за обсъждане двата варианта на здравноосигурителната система. Тя ще влезе в сила през 2020. Ще се избира смесен модел на осигуряване или допълнителна здравна застраховка, припомня изданието.Изданията акцентират и на подготвяна наредба за водата в общите части на жилищните сгради.", "date": "2018.09.24", "title": "Преглед на печата"}
{"url": "http://www.cross.bg/chasa-provede-statii-1584587.html", "text": "/КРОСС/ От 13.00 часа в комплекс „Спортна София“ на Зона Б 5 ще се състои презентация на Българската Федерация по модерен петобой. На събитието ще присъстват двамата български медалисти от завършилото наскоро в Мексико Световното първенство Явор Пешлеевски и Тодор Михалев.***От 18.30 часа в двореца „Врана” ще бъде представена книга от избрани статии на Н. В. Цар Симеон II със заглавие „Една цел-България”. Книгата е издание на Алианса на либералите и демократите в Европа и съдържа статии на Негово Величество, публикувани в периода 2010-2018 г., след като вече не е министър-председател на България. На премиерата ще присъства Цар Симеон.***От 11.00 часа в Младежкия дом най-активните младите читатели на Регионална библиотека „Христо Ботев“ – Враца ще бъдат отличени в рамките на кампанията „Книгата - мой приятел“.***От 09.00 часа в спортен комплекс „Простор“ ще се проведе турнир по плажен тенис, посветен на 25 септември – Деня на град Добрич.***От 18.30 часа на пл. „Свобода“ ще се проведе зумба маратон на Клуб „Алегрия“ при Младежки център - Добрич с ръководител Стоян Стоянов.***От 09.00 часа църквата „Св. Силуан Атонски\" в Църногорския манастир „Св. св. Козма и Дамян\" Белоградчишкият епископ Поликарп, викарий на Софийския митрополит, ще оглави Света Божествена Литургия. От 13.30 часа в малката трапезария на светата обител ще има духовна беседа на йеромонах Филип от скита „Малката света Анна\" на Света гора, Атон. ***От 10.00 часа на пл. „Възраждане“ пред сградата на Общината ще се проведе събитие от благотворителната кампания „Стара хартия за нова книга“.***От 11.30 часа пред централния вход на панаирния град ще се състои официалното откриване на 74-ия Международен технически панаир.***От 19.00 часа в Драматичен театър-Пловдив ще бъдат представени книгата и филма за проф. Стефан Данаилов - „Романът на моя живот“. Събитието ще закрие 22-рото издание на Международния театрален фестивал „Сцена на кръстопът“.", "date": "2018.09.24", "title": "Предстоящи събития в страната за 24 септември "}
{"url": "http://www.cross.bg/ochakva-vladaya-putishtata-1584597.html", "text": "/КРОСС/ Засилен трафик по пътищата на страната се очаква в края на серията от три почивни дни. Най-натоварени за предвижване се очаква да бъдат магистралите „Тракия\", „Хемус\" и „Струма\".За улеснение на трафика през Владая, в интервала от 10 до 20 ч., ще има две ленти за прибиращите се към София. Алтернативен маршрут на първокласния път през Владая е магистрала „Люлин\".По всички трасета, по които се очаква да има много движение, както и на граничните пунктове с Гърция, Сърбия и Румъния, ще има засилено полицейско присъствие.Движението на тежкотоварни автомобили с тегло над 12 тона ще бъде ограничено по автомагистралите от 14 до 20 ч.", "date": "2018.09.24", "title": "В последния почивен ден: Очаква се засилен трафик по пътищата"}
{"url": "http://www.cross.bg/tekla-pavel-hrista-1584583.html", "text": "/КРОСС/ Житие и страдание на света първомъченица и равноапостолна ТеклаСветите апостоли Павел и Варнава, като благовестели Евангелието, дошли в Икония и останали при Онисифор, за когото споменава свети Павел в посланието си до Тимотей, казвайки: \"Господ да даде милост на дома на Онисифора, защото много пъти ме успокои и се не посрами от веригите ми\" (Тим. 1:16). Живеейки в дома на Онисифор, те често посещавали синагогата, безстрашно проповядвали Словото Божие, довеждали хората до спасителния път и ги обръщали към вяра в Иисуса Христа. Тогава мнозина, като внимавали в учението им и като видяли знаменията и чудесата, извършвани от тях, повярвали в нашия Господ Иисус Христос. За това се разйазва в Книга Деяния на светите апостоли:\"В Икония те (т.е. Павел и Варнава) влязоха заедно в иудейската синагога и говориха тъй, че голямо множество иудеи и елини повярваха. А невярващите иудеи възбудиха и озлобиха сърцата на езичниците против братята. Но те пак останаха тук доста време, говорейки дръзновено за Господа, Който свидетелствуваше за словото на Своята благодат, като даваше чрез техни ръце да стават личби и чудеса\" (Деян.14:1-3).По това време в Икония живеела една прекрасна осемнадесетгодишна девица, на име Текла, дъщеря на Теоклия, от знатен и славен род. Тя била сгодена за Фамир, един от най-знатните младежи в града, отличаващ се с богатството и с красотата си. Като видяла чудесата, извършени от апостолите, Текла заедно с другите внимателно слушала техните беседи в дома на Онисифор. Семето на Словото Божие паднало на добра почва; по действието на Светия Дух то се вкоренило дълбоко в сърцето на Текла и поникнало: тя повярвала в Сина Божий, обикнала Го и се прилепила към Него с цялата си душа. А апостол Павел, по внушение свише, започнал да беседва за девството и целомъдрието; между другото той казал, че девойка, която пази девството си заради любовта си към Христа, е подобна на ангелите, тя е невеста на Христа, а Христос е неин Жених, Който ще я въведе в Своя небесен чертог. Свети Павел говорил много за това и подбудил Текла да съхрани девството си, така че тогава светата девица твърдо решила да остави годеника си, да презре всички сладости на този свят и в чистота да служи на Христа до самата си кончина. И така, мъдрата девица станала невеста на Небесния Жених и Го последвала с пламенна любов. Стремейки се към нетленния си Жених, тя се топяла като восък, сбъднало се с нея реченото от Давид: \"Аз се разлях като вода; всичките ми кости се разглобиха; сърцето ми стана като восък, разтопи се в моята вътрешност\" (Пс. 21:15).Както някога Мария, като седнала при нозете на Иисуса (Лук. 10:39), мислела единствено за Бога, така и Текла се хранела единствено със словото Му, тъй като в Свещеното Писание е казано: \"не само с хляб ще живее човек, а с всяко слово, което излиза от Божиите уста\" (Мат. 4:4). А когато Теоклия узнала, че дъщеря й е повярвала в Христа и прилежно слуша Словото Божие, дошла и с гняв насила я отвлякла от това душеполезно занимание, а светите проповедници, укорила и като ги наругала, изтръгнала дъщеря си, вече Христова агница, от стадото Христово. После, като повикала годеника й Фамир, му казала:- Нима не те е грижа за годеницата ти, че тя се намира в такова изстъпление? Виж: тя се е прелъстила от тези пришълци - измамници, които със своите високоумни думи увличат безумните хора; ето, вече три дни тя не се отделя от тях, забравяйки за своя дом.Тогава Фамир започнал ласкаво и нежно да приказва на Текла; но тя изобщо не искала да говори с него; не желаела даже и да го погледне, тъй като в сърцето си носела друг Жених, \"блестящ с красота повече от синовете човешки\". Като гледала към Него с духовните си очи, тя беседвала с Него в ума си; а този тленен и временен годеник предизвиквал в нея само отвращение. Като видял, че Текла го отхвърля и не го обича, Фамир започнал много да скърби, а Теоклия в гнева си започнала да бие дъщеря си, дърпала я за косата и я тъпчела с крака; после я затворила и я мъчела с глад. Впрочем самата тя, победена от естествената майчина любов, плачела за дъщеря си; като я прегърнала, тя започнала да я целува и я умолявала със сълзи да не отхвърля своя годеник - красив, богат, благороден, почитан от всички; после я настанила на масата редом с Фамир. А света Текла, като се отвърнала от него, седяла мълчаливо, гледала надолу, нищо не хапвала, само постоянно мислела в дълбината на сърцето си за своя Небесен Жених. А когато Фамир, като я приласкал, искал насила да я прегърне и да я целуне, тя го заплюла в лицето и се отскубнала от ръцете му като птица от мрежа. Тогава майка й отново изпаднала в ярост и отново започнала да я бие, а Фамир, силно опечален, отишъл при княза с жалба срещу апостол Павел.- В нашия град - казал Фамир - се е появил един пришълец; със своето магьосничество той прелъстява народа и като го отклонява от почитането на боговете, го обръща към Иисус Христос, разпнат на кръст от иудеите. Той прелъсти и девойката Текла, моята годеница; отначало тя много ме обичаше, а сега не само че не иска да ме погледне, но дори се гнуси от мен като от прокажен и бяга от мен като от някакъв звяр; така този вълшебник угаси любовта й към мен; и не мога да разбера, какво е направил с нея.Князът повикал свети Павел и го попитал: откъде е и какво е сторил в града им? Тогава светият апостол по навик започнал да го поучава на Словото Божие, проповядвайки за Иисуса Христа. Но князът не започнал веднага да разглежда делото, а отложил съда над апостола за друго време; той наредил да го вържат и да го затворят в тъмница, докато се появи възможност да го разпита по-подробно. А Текла, като чула, че заради нея са затворили светия апостол в тъмница, станала през нощта, тайно напуснала дома си и отишла в тъмницата. Като намерила пазача, тя свалила от себе си огърлицата и други златни накити и му ги дала, като ги помолила да й отвори вратата и да я пусне вътре. [...]Тъмничният пазач изпълнил молбата й; той се зарадвал на скъпоценната огърлица и на златните предмети и я въвел при свети Павел. Текла с радостни сълзи паднала пред него и целунала оковите на Христовия затворник. Отначало свети Павел, като я видял, се смутил, но после, когато узнал всичко, което тя изтърпяла от майка си и от годеника си заради своето целомъдрие, той се зарадвал много за мъжеството на младата девица и я целунал по главата, като я благословил и похвалил вярата й и девическото й целомъдрие, нарекъл я невеста Христова и първа своя дъщеря, която възродил с благовестието си. И Текла седяла в тъмницата с него, както дъщеря с баща си, слушайки неговото отеческо учение и слагайки в сърцето си словата му, като някакво скъпоценно съкровище; а той много у поучавал на вяра в Господ Иисус Христос, наставлявал я на любов към Бога, убеждавал я да пази целомъдрие и напълно я утвърдил в Христовото учение. [...]Междувременно в дома на Теоклия започнали да търсят Текла, но не я намерили. Тогава се разнесли писък, плач и вопли; майката ридаела за дъщеря си, Фамир - за годеницата си, робите - за господарката си; слугите тръгнали на различни страни, търсели я и разпитвали по улиците, и по домовете, но никъде не я намерили. Едва след доста време узнали, че тя се намира в тъмницата; и веднага се втурнали към нея; като отишли там, изпратените видяли, че тя седи близо до Павел и като прикована с най-голямо смирение слуша неговите наставления; тогава я извели от тъмницата, а за всичко, което се случило, донесли на княза. Той, като седнал важно на съдийското място, наредил да доведат светия апостол при него.Веднага щом народът го видял, завикал към княза:- Княже, този човек е магьосник, накажи го със смърт![...] Князът дълго разпитвал светия апостол, но не намерил в него никаква вина, освен проповедта за Христа и затова не го осъдил на смърт, но заповядал да го набият и да го изгонят от града, за да не може да склонява и други девици да запазват девството си. Заедно с него били осъдени на изгнание и Варнава, и Онисифор със синовете си.Князът дълго се стараел да застави Текла да се отнася с предишната любов към своя годеник, но старанията му не се увенчали с успех; тогава, по молба на Теоклия, той осъдил светата девица на изгаряне. Донесли множество сухи дърва, сено и вейки и приготвили голяма клада; после слугите хванали светицата, за да я отведат там; но тя не позволила да я водят, а самичка бързо отишла до приготвената клада и като се прекръстила, качила се и застанала на върха на кладата, готова да изгори - вещественият огън не бил страшен за нея, понеже самата тя горяла с невеществения огън на Божествената любов.Междувременно запалили кладата от всички страни; но за учудване на всички, пламъкът, като се издигнал високо, заобиколил Текла; всички били поразени още повече, когато завалял проливен дъжд с градушка и угасил огъня; князът и целият народ от страх избягали по домовете си от проливния дъжд и от силната градушка. А Текла слязла невредима: огънят не докоснал чистата дева. След това тя не се върнала в дома на майка си, а се отправила извън града да търси своя духовен отец. По пътя тя срещнала един ученик на апостола от дома на Онисифор, който отивал в града, за да купи хляб; светата девица го познала и го попитала:- Къде се намира Павел, апостолът на Иисуса Христа?Тогава той я завел в пещерата, където се намирал светият апостол заедно с другите и постел, усърдно молейки се за нея. Като видели Текла жива и здрава, всички се зарадвали много и благодарили на Бога, Който запазил Своята рабиня невредима; след това й предложили хляб и самите те също се подкрепили с храна. Оттук светите Павел и Варнава минали през Листра и Дервия, като благовестели Евангелието и изцелявали бедните; света Текла ги следвала до Антиохия. Когато влизали в този град, случайно ги срещнал някой си Александър, старейшина на града. Той бил млад, прекарвал живота си в сладострастия и се предавал на нечестиви дела, както обикновено живеели езичниците.Като видял светата девица, поразен от красотата й, той пламнал от нечиста похот към нея. Мислейки, че света Текла е жена на Павел, Александър отначало започнал да му предлага много злато и да го придумва да не пречи на злите му намерения; после, когато узнал, че тя не му е жена, а е неомъжена девица, той се разгорял с още по-голяма страст и пожелал да я вземе за жена. Той започнал да уговаря света Текла да го обикне, но тя бягала от него, като от ревящ лъв, който иска да погълне душата й.Князът започнал да я принуждава да се отрече от Христа и да се омъжи. А когато тя решително отказала, князът я осъдил на изяждане от зверовете, поради две вини: заради благочестието и заради целомъдрието й - за това, че вярва в Христа и за това, че се е отказала от брак, бидейки млада и красива. Изпълнението на това смъртно наказание било отложено за следващата сутрин.И ето, на следващото утро светицата отново била отведена на мястото за изпълнение на смъртоносно наказание; след нея вървяла и Трифена, плачейки за това, че без вина предават на смърт такава света девица. Поставили Текла на видно място и безсрамният княз наредил да съблекат светицата:- В дрехите й - казал той - има магия, ето защо и зверовете не я закачат; съблечете тази вълшебница и да видим, дали ще остане цяла.Тогава съблекли светата девица и я поставили така, че народът да може да я вижда. Само свянът бил покривалото й, и тя повтаряла думите на пророк Давид: \"срам покрива лицето ми...\" (Пс. 43:16). Срещу нея били пуснати гладни и разярени зверове - лъвове и мечки.Докато света Текла стояла разголена на онова място, една от лъвиците като се приближила, легнала пред нея и започнала да ближе нозете й, като че ли й въздавала чест за девственото й целомъдрие.А хората, като видели, че зверовете не се осмеляват да се докоснат до светата девица, започнали да възклицават:- Велик е Богът, Когото Текла изповядва.Мъчителят, като не познал силата Божия, пожелал д; погуби Текла по друг начин: той заповядал да изкопаят дълбока яма, да я напълнят с различни гадини, змии и ехидни и д; хвърлят светицата в нея. Но Този, Който някога заградил уста та на лъвовете и сега притъпил езиците на змиите, укроти; яростта им и унищожил отровата им; светицата излязла невредима от ямата, така че всички се изумили от това чудо. Злия мъчител дълго се чудел какво още да предприеме; накрая тор наредил да доведат два силни бика, да привържат за нозете Текла между тях и да ги бодат с нажежени железни пръти, та като се разбягат на различни страни, да я разкъсат. Но и след това светицата останала цяла, защото, когато я завързали к започнали да дразнят биковете, въжетата се скъсали като паяжина, биковете избягали, а светицата останала на същото място, без да претърпи вреда. Тогава вече и самият княз, удивлявайки се от случилото се, признал силата Божия. [...]Князът, като се уплашил от Бога, Който пазел Текла от всякаква вреда, заповядал да я облекат с чест в дрехите й и я пуснал, като постановил следната присъда: \"Пускам на свобода Текла, Божията рабиня.\"Светицата отишла в дома на Трифена, където настанала голяма радост за освобождаването й. Като пребивавала тук известно време, света Текла проповядвала словото Божие и научила мнозина на вяра в Христа. Тя силно желаела да види апостол Павел, своя отец и учител, и като го намерила, поискала да го последва, но той не й позволил, като казал:- Никой не отива на борба заедно с невеста.Тогава тя, като приела благословение от апостола, отишла в Селевкия и се поселила в пустинята на една планина близо до Селевкия; подвизавайки се там в пост, молитва и богомислие, тя вършела много чудеса и изцерявала всякакви болести.Всичките години на живота й били деветдесет. Сега тя в безкрайния живот прославя Животодателя Христа Бога, прославян с Отца и Светия Дух сега и винаги, и във вечни векове. Амин.В памет на преподобния КоприйСвети Коприй се родил на торището* близо до стените на обителта на преподобни Теодосий Велики, началника на общежитието**.* Името Коприй е гръцко, от κόπρα - торище, купчина тор. Бел.ред.** Свети Теодосий Велики е наречен \"началник на общежитието\", защото първи е въвел общожитийната форма на монашески подвиг. Житиеписците го наричат така и защото през 493 г. Иерусалимският патриарх го назначил за общ архимандрит на всички общежитийни манастири в Палестина, докато на свети Сава Освещени поверил надзора над пустинниците - бел. пр.Майка му избягала от преследване на агаряните заедно с много други и потърсила закрила за себе си до стените на обителта на преподобния. Когато агаряните се оттеглили, монасите излезли и намерили на торището новороден младенец. По заповед на своя игумен, великия Теодосий, те взели детето и го нарекли Коприй. То се хранело с козе мляко. Затова монасите нарочно избрали отделна коза от стадото. Всеки път, когато младенецът искал храна, козата сама се отделяла от стадото, слизала от планината и като накърмела младенеца, отново се връщала. Тя правела така, докато младенецът не започнал да приема твърда храна. Когато младият Коприй достигнал пълнолетие, преподобният Теодосий много го обикнал. Заради своя благочестив живот той скоро станал жилище на Светия Дух; дори дивите зверове го слушали. Веднъж в манастирската градина той видял една мечка, която лакомо поглъщала градинските зеленчуци; светецът хванал звяра и го извел от градината, като му забранил вече да влиза там. Друг път се качил на планината с едно магаре, за да донесе дърва в обителта. Докато събирал дърва, една мечка ухапала магарето по крака.Тогава свети Коприй натоварил дървата на мечката и й казал:- Сега ти трябва да работиш, докато магарето не оздравее.Мечката го послушала и носела дърва и вода, докато магарето оздравяло; тогава преподобният пуснал звяра.Свети Коприй служил известно време в манастирската кухня; веднъж гозбата в казана започнала да кипи и да прелива. Като не намерил лъжица наблизо, преподобният започнал да обира пяната с ръка, а след това разбъркал с ръка яденето и с това прекратил кипенето, а самият той останал напълно невредим. Преподобният достигнал деветдесетгодишна възраст и сияел сред монасите като слънце. Той се удостоил да получи свещенически сан и бил украсен с всякакви добродетели; често, като се отдалечвал на някое уединено място, той усърдно се молел на Бога. Преподобният Теодосий Велики, който по това време вече бил починал, понякога му се явявал и като заставал до него, пеел молитви заедно с него. Като му се явил за последен път, той му рекъл:- Коприй, ето, настана време да оставиш временния живот; ела при нас в приготвеното за теб място за упокоение.Скоро след това видение дивният угодник като поболедувал кратко време и като се простил с подвижниците, се преставил в Господа.", "date": "2018.09.24", "title": "Св. първомъченица и равноапостолна Текла. Преп. Коприй"}
{"url": "http://www.cross.bg/indiya-hora-tezhki-1584592.html", "text": "/КРОСС/ Индия отново беше ударена от тежки наводнения.Силен дъжд превърна улиците на град Кулу в северната част на страната в реки, съобщава Euronews.25 души са били блокирани и откъснати в жилищата си то придошлата вода. Властите мобилизираха хеликоптери, за да спасят бедстващите хора.В Индия в момента е сезонът на мусоните, през който всяка седмица умират десетки хора при наводнения и свлачища.", "date": "2018.09.24", "title": "Отново тежки наводнения в Индия"}
{"url": "http://www.cross.bg/tema-alkohol-kolko-1584590.html", "text": "/КРОСС/ БНТ, „Сутрешен блок\"Тема: Отива ли си топлото време с настъпването на есента? Синоптикът Анастасия Стойчева.Тема: Колко далече и колко близо е София до най-добрия град за живеене - Виена?Тема: Защо 6 хиляди домакинства остават без ток и с изгорели електроуреди? Има ли решение за жителите на град Мартен в Русенско?Тема: По пътя към Европа и НАТО, какво е бъдещето на Македония?Тема: Цени и доходи след поскъпването на природния газ, парното и топлата вода.Тема: На живо: В света на Космоса и авиацията, или всичко за структурата на Вселената.БТВ, \"Тази сутрин\"Тема: Овладяна ли е кризата в управлението и коя Европа ще избере Бойко Борисов - на Меркел или на Орбан? В студиото - Вежди Рашидов.Тема: Произвеждан ли е безакцизен алкохол в завода на Миню Стайков? Гост: Зам.-директорът на Агенция „Митници\" Юлиан Мирков.Тема: Новата тема в „Чети етикета\": С колко са се увеличили зеленчуците, брашното и сиренето и чака ли ни нов скок на цените от есента?Тема: Кой е поредният участник, напуснал „Фермата\" , след двубоите? Нова телевизия, „Здравей, България\"Тема: Нападение, напрежение и нарушения в заводите на Миню Стайков край Карнобат. На живо: Как е произвеждан нелегален алкохол под носа на Митниците?Тема: Има ли воля държавата да пребори нелегалното производство на алкохол и цигари? Разговор с Емил Димитров - Ревизоро.Тема: Усещане за безсмъртие или ниски глоби? Защо зачестиха случаите на пресичане на прелез при идващ влак?Тема: \"Пълен абсурд\": Как първи километър на автомагистрала \"Тракия\" се превърна в сметище? Румен Бахов разказва.Тема: Разправия между деца стигна до взаимни обвинения в побой между семействата им. Къде е е истината?Тема: Автобуси на близо 40 години возят децата до клас. Безопасен ли е училищният превоз, проверка в \"На твоя страна\".Тема: Да бягаш с кауза. Ултрамаратонецът Красимир Георгиев предизвиква сам себе си с 55 часа тичане в парка.Тема: Футболната легенда Димитър Бербатов и автомобилният състезател Ник Левентис се изправят заедно срещу агресията в благотворителен мач. ", "date": "2018.09.24", "title": "Теми и гости в ефира"}
{"url": "http://www.cross.bg/predi-da-se-diagnostitzirate-s-1584585.html", "text": "/КРОСС/ “Преди да се диагностицирате с депресия и ниско самочувствие, уверете се, че не сте заобиколени от идиоти.” Зигмунд Фройд", "date": "2018.09.24", "title": "Преди да се диагностицирате с..."}
{"url": "http://www.cross.bg/viena-sofiya-grada-1584602.html", "text": "/КРОСС/ София все повече взаимства от най-добрия град за живеене в света - Виена. Освен идеи за перфектната градска среда и инфраструктура, нашата столица ще черпи опит и за градския транспорт, веломрежата и управлението на боклуците, съобщава БНТ. Кметът на София Йорданка Фандъкова работи във все по-тясно сътрудничество с австрийските си колеги. Какъв опит ще вземем наготово от първенеца по качество на живот - Виена, вижте в репортажа на Карина Караньотова.Престижната класация на списание \"Економист\" определи австрийската столица за най-добър град за живеене в света. Тази година Виена изпревари 139 града на пет континента. Те се подреждат по 30 критерия, разделени в пет категории - стабилност, здравеопазване, култура, околна среда, образование и инфраструктура. За пръв път европейски град оглавява класацията.Виенчани също си харесват града, намират го за бързо развиващ се и модерен, но пазещ ревностно историята си и архитектурните паметници. Но не средата е най-определяща за качеството на живот, а сигурността. Тук престъпност почти не съществува, хората стриктно спазват правилата, а за нарушителите има тежки последствия. Точно тази строгост прави града толкова спокоен и приветлив. Попитахме и хората защо според тях града, в който живеят е обявен за най-добър в света. Мисля, че първо защото няма престъпност, тук е много сигурно да живееш. Имам дъщеря на 22, тя не се притеснява през нощта да е по улиците. Това е много важно. Освен това, водата във Виена е много добра, можеш да пиеш навсякъде и е най-добрата. Виена е толкова отворена за всичко, имаме хубави къщи, много е зелено, имаме природа, не трябва да пътуваш далеч, за да посетиш хубав парк. Имаме много хубави паркове, всяка година имаме много посетители, което го потвърждава.Хората са много приятелски настроени. Имаме много зони за отдих, навсякъде можем да излезем, навсякъде е зелено, всички е толкова хубаво при нас. Това е уникален микс от град, природа, зеленина и прекрасна околна среда.Виена и София вече сътрудничат, експерти по градска среда няколко пъти посещават столицата ни, за да дадат насоки как може по-лесно и бързо да подобрим качеството си на живот.Всичко, което можем да взаимстваме от най-добрия град за живеене го правим, включително по отношение на подобряване на градския транспорт, строителството на метрото, знаем, че във Виена това е една услуга на много високо ниво. Почистването на града, поддържането на зелените площи, това което засяга общината, ние го правим, работим с община Виена, имаме среща след две седмици с новия кмет на Виена, така че това сътрудничество ще продължи и ще продължаваме да се учим от най-добрите.Развитието на веломрежата във Виена е буквално през последните 10 години, това е накарало много хора да слязат от автомобилите си. Вие знаете, че в София работим много активно и че не се приема добре от всички. Но опита на всички градове, които имат добри условия за живот показва, че това е пътя, така че ние ще продължим и ще развиваме нашата мрежа с велоалеи. Видяхте, че има тук и на тротоари и на пътното платно, има обособени и необособени, общо взето каквото позволява инфраструктурата по този начин се изграждат.Във Виена са достигнали до извода, че само разделното събиране на отпадъци не е най-доброто решение за боклуците, затова каквото остане, се изгаря.Изгарянето в австрийската столица е въведено още през 60-те години, а в средата 80-те започват да събират разделно. В града са разположени общо 400 000 контейнера за разделно събиране. Според експертите, двата процеса не си противоречат, а се допълват. Това, което правим, е разбира се, разделно събиране на боклука и само тази част, която не може да се рециклира отива в един от трите ни инсенератора.Шпиталау или инсенераторът на Хундертвасер е разположен в жилищен квартал, в непосредствена близост до центъра на Виена. Всъщност заводът влиза в експлоатация още през 1971 г. като част от ТЕЦ Шпителау, но голям пожар през 1987 г. нанася щети за милиони. След това прочутият австрийски архитект Фриденсрайх Хундертвасер превръща сградата в истинско произведение на изкуството. То преработва годишно около 250 000 тона битов отпадък и произвежда 40 ГВтч ток.Виена е постигнала благодарение на тези инсталации, на цялата система за отпадъци нулево депониране, това е най-важното, това са изискванията, за да може да не замърсяваме околната среда.Показателите на въздуха в районите на инсталациите са достъпни за всички хора онлайн в реално време. Teзи съоръжения гарантират липсата на всякакви вредни вещества в димните газове, които напускат по този комин инсталацията. Толкова са чисти димните газове, че отгоре се вижда да излиза само пара. Може да се каже, че изгарянето на един тон отпадъци струва между 80 и 100 евро.Половината от всички домакинства в града се отопляват на парно от боклук. Инсталацията, която ще бъде построена на площадка на ТЕЦ - София ще топли около 40 000 семейства. След пускането и мощностите на \"Топлофикация\" няма да работят с пълен капацитет и така емисиите на фини прахови частици ще намалеят с почти 10 %.", "date": "2018.09.24", "title": "София прилага практики от Виена за екология, транспорт и градска среда"}
{"url": "http://www.cross.bg/rodeni-na-septemvri-1584586.html", "text": "/КРОСС/ Александра Раева, певица и тв водеща Александрина Пендачанска, оперна певица Александър Динев, шеф на отдел „Логистика и безопасност“ в  БФС Диляна Попова, модел и актрисаОрлин Станойчев, бивш тенисист Пламен Грозданов, изпълнителен директор на “Съюз Произведено в България” Радостин Радков, председател на Административен съд - София Стефан Донев, оперен режисьор Стоян Мирчев, депутат он БСП в 44-ото НС", "date": "2018.09.24", "title": "Родени на 24 септември"}
{"url": "http://www.cross.bg/bulgariya-purvata-purviyat-1584584.html", "text": "/КРОСС/ 622 г. - Мохамед и неговите последователи завършват своята хиджра от Мека до Медина, за да избегнат религиозни гонения.1689 г. - Български доброволци участват в атаката на Ниш на страната на австрийската армия по време на Австро-турската война.1801 г. - Грузия е анексирана от Русия.1852 г. - Проведен е първият полет с дирижабъл от французина Анри Жифар.1872 г. - В българския храм в Цариград се прочита разпространеното из цяла България послание на Антим I срещу схизмата. Отправени са послания и до всички православни църкви.1915 г. - България в Първата световна война: С указ на цар Фердинанд I за главнокомандващ на Българската армия е назначен генерал-майор Никола Жеков.1918 г. - България в Първата световна война: Избухва бунт сред отстъпващите войски на Българската армия, известен като Войнишко въстание.1923 г. - В Берлин е прожектиран първият озвучен филм.1925 г. - Български бежански въпрос: 42 Правителство на България депозира молба в Обществото на народите за отпускане на Бежански заем от 3 000 000 английски лири.1931 г. - Подписана е първата международна конвенция, ограничаваща лова на китове.1937 г. - Започват първите оперативни учения на българската войска след края на Първата световна война, които се провеждат край Попово и остават в историята като Големите царски маневри.1948 г. - Създадена е японската компания Хонда.1957 г. - В Барселона (Испания) е открит най-големият стадион в Европа - Камп Ноу.1966 г. - Франция извършва детонация на първата си атомна бомба.1968 г. - Свазиленд е приета в ООН.1970 г. - На Земята успешно се завръща съветската сонда Луна 16 - първият космически апарат, успял да кацне на повърхността на Луната и да вземе образец от повърхността.1973 г. - Гвинея Бисау обявява независимост от Португалия.1975 г. - Дъгъл Хастън и Дъф Скот стават първите британци, които изкачват Еверест.1988 г. - Канадецът Бен Джонсън поставя световен рекорд от 9.79 секунди на 100 м спринт по време на Летни олимпийски игри 1988, но по-късно е дисквалифициран за допинг.1990 г. - ГДР формално излиза от Варшавския пакт.1991 г. - Излиза албумът Nevermind на групата Nirvana.1992 г. - Стартира първото българско частно радио FM+.1993 г. - Народом Сианук става за втори път крал на Камбоджа след детронацията си.1996 г. - САЩ, Китай, Франция, Русия и Англия подписват Международния договор за забрана на ядрените опити.1998 г. - В Лион (Франция) за пръв път е направена трансплантация на ръка.2000 г. - Сръбският диктатор Слободан Милошевич губи президентските избори.2005 г. - Ураганът Рита връхлита САЩ.", "date": "2018.09.24", "title": "24 септември в историята"}
