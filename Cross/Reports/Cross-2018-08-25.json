{"url": "http://www.cross.bg/ananiev-postradalite-kiril-1582386.html", "text": "/КРОСС/ \"27 са ранени в различна степен и пътуват към четирите болници, в които сме създали пълна организация. Това са УМБАЛСМ „Пирогов\", ВМА, „Св. Анна\" и „Царица Йоана\". Работят дневните и нощните екипи\", заяви здравният министър Кирил Ананиев на брифинг в Пирогов.Той увери, че е мобилизиран целия възможен ресурс на болничните заведения, а от Кръвния център са осигурени банки кръв от всички кръвни групи. Здравният министър допълни, че ще посети и останалите столични болници, поели ранените.В УМБАЛСМ „Пирогов\" са постъпили осем души, като двама от тях са починали. Състоянието на четирима от постъпилите здравният министър определи като критично.\"Травмите са съчетани, но случаите са тежки. В момента тече тежък диагностичен процес, като информацията се променя от минута на минута\", каза и проф. д-р Николай Габровски,  началник на клиниката по неврохирургия. Във ВМА са откарани двама от пострадалите, има 3-ма и в \"Св. Анна\". Бройката им обаче ще се промени, заради продължаващото извозване на ранени.Близките на пострадалите се уведомяват възможно най-бързо, увери Кирил Ананиев, и изрази дълбоките си съболезнования към близките на загиналите и ранените. ", "date": "2018.08.25", "title": "Кирил Ананиев: Мобилизиран е целият болничен ресурс за пострадалите край Своге"}
{"url": "http://www.cross.bg/tesla-borsata-musk-1582365.html", "text": "/КРОСС/ Компанията \"Тесла\" няма да бъде сваляна от борсата. Решението е взето на среща на борда на компанията. Преди две седмици в загадъчен туит собственикът на компанията Илон Мъск намекна, че би искал да смени вида собственост на \"Тесла\".Подхвърлената от Илон Мъск идея за делистване на \"Тесла\" от борсата би означавала сделка за 72 млрд. долара. Появи се информация, че инвеститор е готов да изкупи акциите на компанията по 420 долара всяка, и вероятно става дума за саудитски фонд. И ако първоначално акциите на \"Тесла\" скочиха със 7%, то две седмици след обявената инициатива, те струват с 20 на сто по-евтино.Още при обявяването на идеята си Илон Мъск беше категоричен, че крайното решение за промяната на вида собственост е в ръцете на акционерите. Според него промяната би намалила натиска върху ръководството на фирмата да защитава действията си и начина на управление пред инвеститорите.По думите на Мъкс излизането от борсата ще е най-добре за бъдещото развитие на \"Тесла\", а целта е да се осигури атмосфера, в която фирмата за производство на електрически коли ще разгърне потенциала си.Отново в Туиътър Мъск написа, че именно акционерите са го убедили, че засега свалянето на \"Тесла\" от борсата не е вариант. А какво ще е бъдещето на компанията за производство на електромобили, която преживява трудна финансова година и продължава да работи по поредния си модел, ще покаже времето. ", "date": "2018.08.25", "title": "\"Тесла\" остава на борсата "}
{"url": "http://www.cross.bg/prokyror-radev-dali-1582381.html", "text": "/КРОСС/ Полицията в Харманли е написала акт за административно нарушение на човека в инвалидната триколка за пътното произшествие, в което е участвал . Това заяви за бТВ говорителят на главния прокурор Румяна Арнаудова и допълни, че в документа е отбелязано името на Радев. По думите ѝ случаят е прецедент, защото прокуратурата не е била уведомена, а научава седмица по-късно за инцидента от медиите.Арнаудова допълни, че главният прокурор Сотир Цацаров е изпраща прокурор на място, които да провери случилото се в две посоки. Първо дали е налице престъпление по транспорта, за да се установи дали пострадалото лице е със средна или тежка телесна повреда. За целта ще бъде извършен преглед от лекар.Има информация, че пострадалият е бил настанен в болница в Харманли. Правени са рентгенови снимки, а прокуратурата ще изземе медицинската документация.Прокуратурата ще провери и дали служителите от МВР са извършили престъпление по служба. Заради твърдения, че е възможно те да не са изпълнили стриктно и отговорно служебните си задължения.Междувременно стана ясно, че и министърът на вътрешните работи Валентин Радев е разпоредил проверка в РУ-Харманли. Екипи на Главна дирекция \"Национална полиция\" и Дирекция \"Инспекторат\" на МВР ще разпитат служителите, които са били на местопроизшествието, както и пострадалият при инцидента, иззети са записи от видеокамери и друг доказателствен материал.Снимка: btvnovinite.bg", "date": "2018.08.25", "title": "Арнаудова за катастрофата с бащата на президента: Съставен е акт на човека с инвалидната триколка"}
{"url": "http://www.cross.bg/trayr-pamet-premierut-1582384.html", "text": "/КРОСС/ С решение на Министерски съвет понеделник, 27 август ще бъде обявен за ден на национален траур в памет на жертвите от тежката катастрофа край Своге. Това написа премиерът Бойко Борисов в профила си във „Фейсбук\".„Правителството изказва своите съболезнования на близките на загиналите. В тяхна памет националните флагове на всички държавни институции ще бъдат свалени наполовина\", пише още премиерът. ", "date": "2018.08.25", "title": "27 август ще бъде обявен за ден на национален траур "}
{"url": "http://www.cross.bg/glosov-hemys-raboti-1582385.html", "text": "/КРОСС/ През следващата седмица ще тръгне обществената поръчка за изграждането на лот 3.2 на АМ „Струма\" през Кресненското дефиле за над 800 млн. лв., заяви председателят на Управителния съвет на Агенция „Пътна инфраструктура\" инж. Светослав Глосов в ефира на телевизия Bulgaria on Air. Крайният срок за завършването на автомагистралата е 2023 г., уточни той.Относно доизграждането на АМ \"Хемус\", инж. Глосов поясни, че този аутобан се планира да бъде готов през 2024 г и припомни, че преди седмица започна строителството на участъка Белокопитово - Буховци в посока София, който в рамките на година и половина ще бъде завършен. Очаква се следващия летен сезон да е готова и отсечката от Ябланица до Боаза. Работата на нея започна в края на март и досега са изпълнени над 35-38% от строителните дейности. Когато бъде готова \"Хемус\" от София до Варна, при спазване на правилата за движение, ще се стига за 4-5 часа, като с това ще се спестят поне 2 часа на пътуващите, каза инж. Глосов.На въпрос за състоянието на мостовете по автомагистралите \"Хемус\" и \"Тракия\" инж. Глосов отговори, че пътната агенция от няколко години работи по обновяването на съоръженията и всички виадукти по автомагистралите и първокласни и второкласни пътища са обследвани. Направеният анализ показва, че 17 виадукта се нуждаят от ремонт. В момента на „Хемус\" се работи по виадуктите \"Потоп\" при 19-ти км, „Коренишки дол\", както и съоръжението при 33-ти км - преди тунел „Витиня\". На АМ „Тракия\" се ремонтират на два съоръжения - при км 37, което беше компрометирано след преливането на общински язовир при Ихтиман, и при км 20-ти. Председателят на УС на АПИ съобщи още, че на АМ „Хемус\" предстои да се ремонтират още съоръжението при 37-ми км и виадуктът „Разлив\" при 51-ви км. Отделно вече се работи и на неремонтираната тръба за София на тунел „Витиня\". Той добави, че 8 -10 години е срокът, в който е нужно да се извършват периодични ремонти на такива съоръжения. ", "date": "2018.08.25", "title": "Пускат обществената поръчка за аутобана през Кресненското дефиле"}
{"url": "http://www.cross.bg/izvesten-hotel-posetitel-1582373.html", "text": "/КРОСС/ Голяма мечка влезе в известен хотел в американския щат Колорадо. Служител заснел как тя се разхожда из лобито и се катери по мебелите.Луксозният хотел се намира в националния парк \"Скалисти планини\". Той е на повече от 100 години и е популярен с това, че е вдъхновил Стивън Кинг да напише книгата \"Сиянието\", превърната в известен филм на Стенли Кубрик и Джак Никълсън.Но от вчера хотелът е известен и с още нещо, пишат местни медии. Небрежната обиколка на косматия посетител, само във Facebook, била гледана над 700 000 пъти за едно денонощие.\n\t\t\t\t\t ", "date": "2018.08.25", "title": "Космат посетител се разходи из хотел в Колорадо (ВИДЕО)"}
{"url": "http://www.cross.bg/otnovo-vruh-radev-1582367.html", "text": "/КРОСС/ \"Направи се не малко, за да се пренапише историята в услуга на политическите шарлатани от новото време, но хилядите на Шипка \"строшават на клеветата зъбът\", каза президентът Румен Радев, цитирайки \"Епопея на забравените\" на Иван Вазов, в словото си на връх Свети Никола по време на честванията по повод 141 години от Шипченската епопея от Руско-турската освободителна война.\"Вече 141 години българите гледаме към този връх с преклонение. Никой не ще го рече по-добре от Вазов - див, чутовен връх, където шепа български и руски храбреци оставиха костите си, за да възкръсне България. И днес хиляди сънародници от четирите краища на родината отново са тук, за да си припомним как от кървавия мъх разцъфтя най-светлият национален идеал\", изтъкна Радев, цитиран от \"Фокус\".Държавният глава добави, че днес всички онези българи, които са на Шипка, преподават урок по история на цяла България.\"В последните десетилетия беше сторено не малко, за да се изтрие и пренапише тази история в услуга на политическите шарлатани от ново време. Но както и преди няколко месеца в мартенския сняг, тук отново са хиляди и, както Вазов казва, със своето присъствие на този легендарен връх, вие \"строшавате на клеветата зъбът\". И това не е празен патос. Защото залогът за нашата почит към истината и историята е нашето достойнство. През годините патриотизмът беше отричан, но днес народите отново се обръщат към себе си, изправени пред заплахата от историческа амнезия и загуба на идентичност.Това е критичен и рискован исторически момент, защото предизвикателствата на днешния ден лесно могат да подхранят агресивния национализъм и ксенофобията. В такъв момент за нас, българите, е важно да черпим вдъхновение от просветения патриотизъм на нашите възрожденци - отворен към света и уверен в своята сила и достойнство. Той ще пребъде благодарение на вас, опълченците на историческата памет, които сте тук отново. Към всеки от вас, носителите на нашата историческа памет, е моята искрена човешка признателност. Вечна памет за героите на Шипка. Да живее България\", каза още Радев. ", "date": "2018.08.25", "title": "Радев на Шипка: Новите политически шарлатани опитаха да пренапишат историята"}
{"url": "http://www.cross.bg/papata-irlandiya-posegatelstva-1582374.html", "text": "/КРОСС/ Папа Франциск пристигна в Ирландия, предадоха световните агенции. Това е първа визита на папа в тази страна за почти четири десетилетия, отбелязва Асошиейтед прес, цитирана от БТА.Самолетът с папата и антуража му кацна на международното летище в Дъблин след двучасов полет от Рим.Очаква се стотици хиляди хора да приветстват папата, но и да има също така и демонстрации и бдения на оцелели от сексуалните посегателства, извършени от представители на католическата църква в страната.На летището папата бе посрещнат от министъра на външните работи на Ирландия Саймън Ковини.След това той бе приет и в резиденцията на президента Майкъл Хигинс.Това е 24-ото пътуване на Франциск зад граница. Визита му в Ирландия ще продължи 36 часа. Тя се организира в момент, в който църквата е разтърсена от няколко скандала, свързани с последните разкрития за сексуални посегателства в САЩ и със серията от оставки на висши духовници в Чили, Австралия и САЩ, заподозрени в омерта относно сексуалните посегателстваПо-късно днес папата ще ръководи Фестивала на семействата на стадиона Кроук парк в Дъблин, на който се очаква да присъстват 80 000 души. Утре ще отслужи меса, с която ще се сложи край на Фестивала на семействата в парка Финикс в Дъблин и се очаква на литургията да дойдат половин милион богомолци.Предвидено е и папата да произнесе шест речи на различни места и да се срещне с жертви на сексуалните посегателства, извършени от духовници. Днес на среща на папата с премиера се очаква да бъде именно спомената темата за сексуалните посегателства в ирландската църква. Визитата на папата в Ирландия идва в момент, в който страната е доста променена.Премиерът Лио Варадкар е хомосексуалист, съотношението на католиците сред пет милионното население спадна от 90 процента на под 80 процента, през май абортите бяха либерализирани, а през 2015 г. бяха легализирани хомосексуалните бракове.Снимка: AP/БТА ", "date": "2018.08.25", "title": "Папата пристигна в Ирландия, очаква го масов бойкот (снимки)"}
{"url": "http://www.cross.bg/pozhar-vlastite-raiion-1582375.html", "text": "/КРОСС/ Властите в Берлин посъветваха жителите на града да държат затворени прозорците и вратите си, тъй като димът от бушуващ на 50 километра от германската столица пожар се е насочил към града. Противопожарната служба отправи предупреждението, тъй като тази сутрин са получени множество оплаквания от миризмата на пожара, съобщи ДПА.Не се очаква ситуацията да се подобри пред следващите няколко дни, каза говорител на службата.Говорителка на германското летище каза, че пушекът не се отразява на въздушния трафик, като всички полети се изпълняват по разписание.Германските власти съобщиха днес, че има напредък в борбата с огъня, но район около две евакуирани села продължава да буди притеснение.Пожарникарите в провинция Бранденбург прогнозират, че ще трябват няколко дни, за да се спре огромният пожар.Пожарът, започнал в четвъртък, обхвана 350 хектара от рядко населената гориста местност Тройбенбрицен и бързо се разпространи в сухите борови гори. Около селата Тифенбрунен и Клаусдорф огънят все още бушува.Огънят е в район, където в земята са останали много муниции от Втората световна война - фактор, който прави работата на пожарникарите значително по-трудна, тъй като е опасно да се движат на терен. Затова се използват хеликоптери и водни оръдия. Местните власти казаха, че вече е имало много експлозии. ", "date": "2018.08.25", "title": "Властите в Берлин призоваха жителите да не отварят прозорците"}
{"url": "http://www.cross.bg/zhivotnite-stopani-zhivotni-1582372.html", "text": "/КРОСС/ Нова вълна напрежение в Странджа заради мерките срещу разпространение на чума по животните. Недоволни стопани излязоха на протест и затвориха изхода на Елхово към граничен пункт „Лесово\". Те настояват земеделският министър да отмени за заповедта за евтаназиране на животни от 18 юни. Настояват и за щателна проверка на това как са взети пробите от животните и как е бил изолиран щамът на болестта.Чума по добитъка няма, категорични са протестиращите. Доказателство за това била фермата на Ана Петрова в Болярово. Там, два месеца след наличието на две съмнителни проби, нямало болно животно.Недоволните твърдят, че е имало натиск върху животновъди и протестиращи.Протеста подкрепиха и стопани от село Шарково, които вече получиха обезщетенията си за евтаназирани животни. ", "date": "2018.08.25", "title": "Животновъди от Странджа отново на протест"}
{"url": "http://www.cross.bg/doma-navalni-zadurzhan-1582378.html", "text": "/КРОСС/ Алексей Навални, противник номер едно на Кремъл, бе задържан днес пред дома му по неизвестни причини, съобщи в Туитър говорителката на опозиционера Кира Ярмиш, цитирана от Ройтерс и Франс прес. \"Навални бе задържан преди два часа пред дома му. В момента той е в Даниловския полицейски в (в Москва). Не са казали защо са го арестували. Взели са телефона му\", уточни говорителката му в Туитър.", "date": "2018.08.25", "title": "Задържаха опозиционера Навални пред дома му"}
{"url": "http://www.cross.bg/balchik-samolet-letishte-1582380.html", "text": "/КРОСС/ Загиналият при приземяване на летището в Балчик пилот е 52-годишният варненски бизнесмен Севдалин Вълнаров. Това съобщава \"24 часа\", позовавайки се на източници от авиацията. Любителят пилот е зам.-председател на Българската асоциация на консултантските фирми по железопътно строителство, изпълнителен директор е на фирма \"Рубиком инженеринг\".Мъжът взел свидетелство за пилот преди две години и три месеца, изкарал е курса в Авиационния център в Долна Баня. Със съдружник купили двуместен самолет Cirrus SR22 от Испания.В Балчик вече приключи огледа на разбилата се в петък вечер машина. Самолетът не се е запалил, каза шефът на разследващото звено Христо Христов. За съжаление приборите са разбити и е трудно да се каже с каква скорост се е приземил. \"Очевидци са заявили пред разследващите, че тя е била висока, но това е субективно усещане\", поясни Христов.Най-вероятно причина ултралекият самолет да се обърне е грубо кацане, при което е подскочил и се е обърнал, след което е последвало разпадане. Вятърът е бил към 2-3 м/сек, страничен и леко пулсиращ, но според разследващите, не той е причина за преобръщането.Вчера около 17.45 ч. самолетът излита от летище Лесново. Летял е в неконтролирано въздушно пространство на височина 3100 м, след което преминава през въздушното пространство на летище Варна и в 18.54 ч. е предаден за кацане на летище Балчик. Пилотът е потвърдил, че е осъществил контакт с летище Балчик и се е насочил за кацане.Самолетът се е приземил твърдо, при което е подскочил, при такава ситуация е неуправляем, казаха от звеното. След това се преобръща през крило по гръб и както се установи беше установено днес при огледа, се разпада. Това е третият инцидент във въздуха за последната седмица. На 22 август край Шумен падна самолет \"Пайпър\" с двама на борда, баща и син. Предния ден пък военен хеликоптер закачи жици при Стамболийски. ", "date": "2018.08.25", "title": "В Балчик приключи огледът на разбилия се самолет"}
{"url": "http://www.cross.bg/kompaniyata-samo-subota-1582377.html", "text": "/КРОСС/ Служителите на железопътната компания „Нордърн\" започнаха 24-часова стачка, съобщава BBC, цитиран от БНТ. Железничарите недоволстват от политиката на компанията да остави влаковете само с машинист, без допълнителен служител по сигурността в композицията.Според профсъюзите това застрашава сигурността не само на пътниците, но и на служителите. Синдикатът Ар Ем Ти призова членовете си да излизат на протест всяка събота до края на септември.От „Нордърн\" обявиха, че в събота ще работят едва 30 % от обичайните услуги на компанията, което предизвика истински хаос по гарите. ", "date": "2018.08.25", "title": "Стачка на британските железничари предизвика транспортен хаос "}
{"url": "http://www.cross.bg/leva-predtecha-nikolaii-1582370.html", "text": "/КРОСС/ Премиерът Бойко Борисов инспектира ремонтните дейности по довършването на строителството на средновековния манастирски комплекс „Свети Йоан Предтеча\" в Кърджали. Правителството отпусна общо 1 милион лева за строежа на манастира в града - 800 хиляди лева през 2015 г. и 200 хиляди лева през 2017 г.„Храмът беше само музей, благодарение на вас вече е действащ духовен център\", каза отец Николай при посещението на министър-председателя.Отец Николай подари на Борисов икона на Св. Йоан Предтеча. ", "date": "2018.08.25", "title": "Премиерът инспектира ремонта на манастирски комплекс в Кърджали"}
{"url": "http://www.cross.bg/reshenie-gerb-zhivko-1582371.html", "text": " /КРОСС/ „Изпадаме в поредната шизофренична ситуация на ГЕРБ. Не може председателят на ГЕРБ да звъни на кмета на ГЕРБ и да го кара да не изпълнява решение на общинските съветници на ГЕРБ, което решение самият кмет преди това е входирал. Тук има един въпрос, който трябва да бъде зададен и на който кметът на Царево Георги Лапчев трябва да даде отговор - какво го е подтикнало, какво го е мотивирало да прокара това решение през Общинския съвет, ясно осъзнавайки, че то е незаконно? Поне за нас тук мирише на корупция\". Това заяви народният представител от ПГ на „БСП за България\" Николай Тишев по повод решението на местния парламент за строеж в защитената територия край плаж „Силистар\". Тишев, заедно с Живко Господинов, зам.-председател на ОблС и областен координатор на БСП-Бургас, бяха на място, за да подкрепят общинските съветници от БСП в ОбС - Царево Живко Жеков и Донка Атанасова, които са гласували против строежа.„Гласувах против това решение, тъй като считам, че  този терен, с тази докладна записка на г-н Лапчев, ще бъде застроен. Решение за пътя може да се намери, не е само този път. Ако трябва да не минава през частни имоти. Може да се водят разговори с представители на парк „Странджа\" и Горското. Има начини проблемът да се реши\", коментира Живко Жеков.Снимка: БСПНиколай Тишев (вляво)", "date": "2018.08.25", "title": "БСП-депутат: Какво е мотивирало кмета на Царево да прокара незаконното решение за Силистар?"}
{"url": "http://www.cross.bg/obshtinata-krepostta-vidin-1582353.html", "text": "/КРОСС/ Крепостта „Баба Вида\"  е естествен декор на Средновековния фестивал „Бъдин\" днес и утре във Видин.Идеята на организаторите от общината е така да привлекат вниманието към запазената крепост, превърнала  се в символ на града.Изданието на фестивала, чието начало е тази вечер, е шесто поред. Запазената средновековна крепост, която е и туристическа атракция, ще бъде представена по нетрадиционен начин чрез въздушна акробатика. Спектакълът на трупа \"Кънетик\" ще е на една от кулите пред входа на крепостта. Заедно с това, актьори на кокили, облечени като приказни герои, ще забавляват децата, каза Цецка Цокова старши експерт по туризма в общината:\"Тази година сме заложили на мотото \"История и иновация\". Баба Вида е пълна с история. Тя си остава символът на Видин и най-забележителният ни паметник, и затова предлагаме по-различен поглед върху този исторически обект\".Организаторите от общината обещават на посетителите запомнящо се преживяване. ", "date": "2018.08.25", "title": "Крепостта „Баба Вида“ става естествен декор на Средновековен фестивал"}
{"url": "http://www.cross.bg/lyubovta-niki-lydost-1582356.html", "text": "/КРОСС/ Режисьорът и актьор Ники Илиев премина сам по червения килим на 26-ото издание \"Любовта е лудост\" във Варна. Ицко Финци получи наградата за цялостен принос. Снощи във Варна на официална церемония бе открит филмовия фестивал \"Любовта е лудост\". Сред официалните гости бяха Параскева Джукелова, режисьорът Галин Стоев, звездата от \"Откраднат живот\" Велислав Павлов, братята Дарин и Деян Ангелови, Любен Чаталов и много други,Режисьорът Ники Илиев, който е разделен със съпругата си Саня Борисова, премина сам по червения килим в морската столица. Това лято Ники и Саня, които официално потвърдиха, че вече не живеят заедно бяха на филм феста в Иския и пуснаха снимки в социалните мрежи, на които са прегърнати. Освен в живота двамата бяха обвързани и в работата. По време на брака си те снимаха три филма - \"Чужденецът\", \"Живи легенди\" и \"Нокаут или всичко, което тя написа...\". Последният ще бъде показан в рамките на фестивала.26-ото издание на \"Любовта е лудост\" награди Ицхак Финци за цялостен принос към българското кино, като художественият директор на фестивала - Александър Грозев, коментира, че актьорът е илюстрация за развитието на българското кино от 50-те години на миналия век до началото на първите две десетилетия на 21 век.Филмовият фестивал бе открит с наградения със \"Златна палма\" в Кан филм на полския режисьор Павел Павликовски \"Студена война\". В конкурсната програма ще вземат участие 12 филма, сред които \"Безкрайна градина\" на Галин Стоев.Снимки: БТА", "date": "2018.08.25", "title": "Ники Илиев премина сам по червения килим на \"Любовта е лудост\" (снимки)"}
{"url": "http://www.cross.bg/martin-grypa-grypata-1582357.html", "text": "/КРОСС'/ Банда варненски измамници вкараха група инвеститори в поредната понци схема на форекс пазарите, съобщава . Организаторите на измамната група Мартин Димитров и Борис Мочев месеци наред са омайвали хората в тайни групи със сладки приказки как може да се печели от 25 до 35 процента на месец от вложената инвестиция.Всички инвеститори е трябвало да вложат минимум 3000 евро, долара или каквато и да е друга валута.Схемата е работила няколко месеца след като е изкарвала добри приходи от 60 до 100 долара на ден. Организаторите на групата са обяснявали, че софтуер (бот) ще следи котировките и така ще прави сделките, за да не излизат на загуба. Гарантирало се е, че винаги ще се завършва деня на печалба и е невъзможно да загубят вложените средства. Всеки ден умишлено и нарочно са качвани снимки с постигнатите резултати, с цел манипулиране и привличане на нови клиенти.В тайната група във фейсбук само и единствето администраторът Мартин Димитров има право да публикува за разлика от членовете, които могат само коментират.Всеки неудобен въпрос бива цензуриран или изтриван, а въпросното лице бива премахнато от групата.Същите двама измамници всеки месец са събирали такси в размер на 170лв от всеки член + такса от 10% от общата сума на всички вложени средства от инвеститорите. Това е много голяма сума пари. Само от таксите са събрани над 16000лв на месец, тъй като групата е наброявала 80 души.Тези такси са били за поддръжка на машина или бот, който никой от членовете не е виждал. Не е имало снимки и доказателства за същетвуването на въпросната машина.И така както всичко е вървяло по план във вторник на 21.08 нищо неподозиращите инвеститори са се събудили със занулени сметки. Скандалното е, че именно най-близките приятели на Мартин са изтеглили парите си, знаейки за подготвения удар.В деня на черния вторник същите тези хора по нищо не им е личало да са много нещастни от случилото се, а умишлено са защитавали организатора Мартин Димитров. Никой от тях не е представил доказателства за личните си провали.Ден по-рано член на групата, неподозиращ за пъкления план, е пуснал графики и сигнали, че този ден е опасно да се търгува, и е добре да не работи софтуера. Организаторите са подценили нарочно тези сигнали, защото са били съвсем наясно, че ще бъдат загубени всички инвестиции.Същият този човек, който е пуснал графиките и предупрежденията, е искал да си изтегли средствата, но такова право не му било осигурено. Казали му , че не разбира нищо, бил изтрит и блокиран от групата, за да не се виждат предупрежденията му.Денят, в който е станало зануляването на сметките в тайната група са се оплакали много хора останали учудени от липсата на адекватно отношение.Част от коментарите можете да видите в галерията от снимки по-долу. Най-близки приятели на Мартин са се покрили. Това е съмнително, защото ако човек наистина загуби всичките си сметки не би се държал така безразличино.Обръщам се към всички бъдещи и настоящи трейдъри:Не се залъгвайте по подобни предложения от типа на - „Ще имате финансова независимост благодарение на вложени 3000$, че бот ще контролира парите ви и ще печелите по 60-100$ на ден. Ще спечелите първият месец и след това ще загубите всичко.Варненските измамници Мартин и Борис ще излезнат невинни жертви и ограбени също като вас.Докато невинните хора пострадали от наглия грабеж се чудят как да се съвземат от тази криза, варненските новоизпечени бандити залагат капани за новите си жертви. ", "date": "2018.08.25", "title": "Варненски измамници вкараха в схема с форекс пазари група инвеститори "}
{"url": "http://www.cross.bg/prins-shylenburg-shtata-1582342.html", "text": "/КРОСС/ Роднините на починалия през 2016-та американски поп певец Принс подадоха жалба в съда срещу бившия му лекар, съобщи телевизия Ей Би Си.Искът срещу лекаря Майкъл Шуленбърг бе подаден в съд на щата Минесота. В него роднините на певеца твърдят, че Шуленбърг не е извършил „по подобаващ начин прегледа, диагнозата и лечението, не е предоставил на Принс медицинските препоръки заради изразената му зависимост от опиодите\". Той също не е съумял да предприеме „необходимите стъпки\", за да се избегне смъртоносния изход. „Такова отстъпление от стандартите на общоприетата медицинска практика в значителна степен способства за смъртта на Принс\", казва се в иска.През април роднините на музиканта внесоха съдебен иск срещу медицинския център в щата Илинойс, където Принс бе лекуван седмица преди смъртта си. Но според телевизията роднините смятат да изтеглят този иск и да се съсредоточат върху обвиненията срещу Шуленбърг. Те разчитали на обезщетение от 50 000 долара.57-годишният Принс (с рожденото име Принс Роджърс Нелсън) бе намерен мъртъв в дома си в щата Минесота на 21 април 2016-та. Експертизата показа, че той издъхнал от случайно приета свръхдоза фентанил, който е мощен болкоуспокояващ препарат. ", "date": "2018.08.25", "title": "Роднините на Принс съдят неговия лекар"}
{"url": "http://www.cross.bg/tzigari-fabriki-fabrikite-1582360.html", "text": "/КРОСС/ Четири незаконни свръхмодерни фабрики за производство на безакцизни цигари разкри полицията в Пловдив под наблюдението на окръжната прокуратура.При съвместна акция на 23 август през нощта са направени претърсвания и изземвания на машини заготовки, материали, безакцизен тютюн и готови цигари, както и автомобили и микробуси на повече от 15 места в цялата страна.Повдигнати са обвинения на 23 лица. Във всяка от фабриките на ден са произвеждани по 100 000 кутии цигари, а дейността им е продължавала повече от две години.Разкритите фабрики се намират на територията на изоставени имоти в Дупница, Тутракан и Горна оряховица, а в пазарджишкото село Калугерово е намерена машина, която е произвеждала всичкия безакцизен тютюн за направата на различни марки цигари.Вътре във фабриките са открити и спални помещения за работниците, столова и фитнес.Работната ръка е набирана сред хора, останали без работа при закриване на тютюнево фабрики. До работното им място те са били извозвани с три превозни средства със затъмнени прозорци - така, че никой да не знае къде точно отива. Всеки от тях е работил по 15 дни вътре във фабриката, без да излиза и без да има право на връзка със семейството си. За този си труд обикновените работници са получавали по 1500 лв. заплата.Цигарите, които са заварени в момента на акцията, са от известни марки.Задържан е един натоварен с цигари ТИР. Количествата са били пласирани у нас и в чужбина, а качеството на цигарите е много близко до оригиналните.Окръжният прокурор Румен Попов каза, че законът е доста несъвършен по отношение на този вид дейност.На практика могат да бъдат обвинени само хора, които в момента на акцията са заварени да произвеждат или транспортират цигари без бандерол. Инвестицията, която е направена, е много голяма - само в една от фабриките е над 3.5 млн. лв. Следствените действия продължават, работи се по събиране на доказателство за обвинение за престъпна група.\n\t\t\t\t\t", "date": "2018.08.25", "title": "Разкриха мрежа от 4 незаконни цигарени фабрики в страната (видео)"}
{"url": "http://www.cross.bg/harmanli-trikolka-radev-1582361.html", "text": "/КРОСС/ Инцидент с колата на бащата на президента. Миналия петък автомобилът на Георги Радев участвал в катастрофа с триколка на мъж с увреждания на кръгово кръстовище в Харманли, съобщава NOVA. Мъжът е откаран в болница.Появиха се  публикации, че е имало опит тази информация да бъде прикрита. От полицията в Харманли уточниха, че в момента тече вътрешна проверка дали органите на реда са действали правилно. ", "date": "2018.08.25", "title": "Бащата на президента Радев блъснал с \"Мерцедес\" триколка с инвалид "}
{"url": "http://www.cross.bg/koraba-bezhantzite-komisariat-1582363.html", "text": "/КРОСС/ ООН призова Италия да позволи слизането на брега на всички мигранти, които са блокирани на кораба на италианската брегова охрана \"Дичоти\" в Сицилия, предаде Франс прес.В изявление Върховният комисариат за бежанците на ООН се обърна към страните членки на ЕС с призив спешно да настанят  около 150-те спасени мигранти, които все още се намират на кораба. Италианските власти позволиха на брега да стъпят само около 30 деца.Според Върховният комисариат за бежанците повечето от онези, които остават на борда на кораба, са от страни източници на бежанци.Същевременно италианската прокуратура започна разследване по случая. От Върховния комисариат за бежанците посочват, че от началото на годината  над хиляда и шестотин души са загинали при опит да стигнат до европейските брегове, въпреки че броят на хората, опитващи се да прекосят Средиземно море е намалял значително в сравнение с предишните години.", "date": "2018.08.25", "title": "ООН призова Италия да се погрижи за блокираните от бреговата охрана мигранти"}
{"url": "http://www.cross.bg/raiiona-avtobys-intzidenta-1582362.html", "text": "/КРОСС/ Автобус се запали в движение на пътя Варна - Бургас, в района на Несебър, съобщават от Агенция \"Пътна инфраструктура\".При инцидента няма пострадали, допълват от пресцентъра на МВР. Пътниците веднага са напуснали превозното средство и дори са успели да си вземат багажа.Към 13:25 часа е получен сигналът за инцидента. На мястото незабавно са пристигнали патрули на „Пътна полиция\" и екипи на пожарната.Движението в района е временно ограничено. Организиран е обход в двете посоки през КПП-Кошарица - Тънково - Дюлински проход.Снимка: БТВ", "date": "2018.08.25", "title": "Автобус се запали в движение край Несебър"}
{"url": "http://www.cross.bg/alkohol-nikolov-chavdar-1582366.html", "text": "/КРОСС/ Млад мъж е в тежко състояние след жестока катастрофа, станала около 4.35 часа тази сутрин на моста \"Чавдар\" в София.Той изгубил управлението и автомобилът се ударил последователно в два стълба, съобщиха от пресцентъра на МВР. Шофьорът е закаран в болница със сериозни наранявания. От полицията неофициално коментираха, че е установено наличие на алкохол в кръвта му.По информация на телевизия BG on air и БЛИЦ водачът на колата - \"Шевролет Каптива\", е Цветан Николов - водещ на предаването \"Втори тото шанс\" по БНТ, който бил с 2,9 промила алкохол. 33-годишният Николов, който е завършил театрална режисура, е зам.-директор на Народния театър. Той стана най-младият, заемал този пост. ", "date": "2018.08.25", "title": "Водещ на БНТ катастрофира тежко на моста \"Чавдар\" "}
{"url": "http://www.cross.bg/voini-korneliya-zhertvali-1582364.html", "text": "/КРОСС/ България се прекланя пред своите герои и руските воини, жертвали себе си за нашето освобождение„Шипка е свято място за всеки българин. Шипка е вечен символ на стремеж за свобода и готовност да умреш за нея\". Това каза председателят на НС на БСП Корнелия Нинова, която е на Шипка по повод честванията на 141-та годишнина от Шипченската епопея. Тя добави, че днес, 141 години след Руско-турската освободителна война, България се прекланя пред своите герои и руските воини, жертвали себе си за нашето освобождение от турско робство. „Покланям се пред подвига им с вяра, че винаги ще бъдем горд народ, готов да брани свободата и независимостта си\", каза още лидерът на левицата.  ", "date": "2018.08.25", "title": "Корнелия Нинова: Шипка е вечен символ на стремеж за свобода"}
{"url": "http://www.cross.bg/gara-tzentralnata-tzyurih-1582351.html", "text": "/КРОСС/ Пожарникари опитват да се справят с пожар в сграда до централната гара на Цюрих, предаде ДПА. Според Швейцарската информационна агенция пожарникарите се опитват да попречат на разпространението на пламъците към околните сгради. В района са се чули и две силни експлозии. Зоната е отцепена. Засега няма данни за пострадали.Според швейцарски медии сградата, в която е пожарът, до голяма степен е била необитаема заради голям ремонт в нея.", "date": "2018.08.25", "title": "Пожар избухна до централната гара на Цюрих "}
{"url": "http://www.cross.bg/zhivota-opasnost-godishno-1582352.html", "text": "/КРОСС/ 4-годишно дете, оставено без надзор от родителите си, които са туристи от Турция се бори за живота си в болница след злополука в Хасково. Детето е в кома с опасност за живота след като падна в басейн в Минерални бани вчера.Момченцето започнало да се дави, първа помощ му оказала случайно намираща се там медицинска сестра.От хасковската болница са извикали републиканския консултант по педиатрия проф. Иван Иванов от УМБАЛ \"Св. Георги\" - Пловдив. Директорът на лечебното заведение д-р Георги Гелов каза пред Дарик, че детето е на командно дишане. Започнало е стабилизиране на състоянието му, но остава с опасност за живота. ", "date": "2018.08.25", "title": "4-годишно дете в кома след инцидент в басейн в Хасковските бани"}
{"url": "http://www.cross.bg/kvartal-mestnoto-blokirat-1582354.html", "text": "/КРОСС/ Жители на Добрич днес и утре ще блокират пътя за Силистра в района на квартал Рилци в знак на протест срещу местното ВиК дружество.От 9-и август по високите етажи в целия квартал водоподаването е нарушено, а жалбите и подписките на гражданите до този момент са останали без отговор.Протестът им е предвиден от 14 до 16 часа. ", "date": "2018.08.25", "title": "Добричлии скачат срещу местното ВиК, блокират път"}
{"url": "http://www.cross.bg/ochakva-plodove-rekoltata-1582355.html", "text": "/КРОСС/ Заради рекордните горещини реколтата на плодове и зеленчуци в Европа ще бъде най-слабата от 40 години насам, съобщава Европейската асоциация на производителите на плодове (PROFEL), цитирана от „Европулс\". Най-много от сушата са пострадали земеделците във Франция, Холандия, Германия, Великобритания, Унгария и Полша.Жегата се е отразила тежко на граховите и бобовите насаждения, където се очаква реколтата да бъде по-слаба спрямо миналата година с между 20 и 50%, лоша е и ситуацията при лука и спанака, както и при цветното зеле.Според асоциацията обаче въпреки по-слабата реколта драстично повишаване на цените не може да се очаква. ", "date": "2018.08.25", "title": "Европа очаква най-слабата реколта плодове и зеленчуци от 40 години насам"}
{"url": "http://www.cross.bg/pytin-ryskata-prezidentut-1582335.html", "text": "/КРОСС/ Русия подготвя посещение на президента Владимир Путин в Саудитска Арабия по покана на саудитския крал Салман, съобщи в Москва руският заместник външен министър Михаил Богданов, цитиран от Ройтерс. Датата ще бъде определена според графика на Путин, добави той. Богданов не каза какви теми се очаква да бъдат обсъждани при тази визита, нито кога е била изпратена поканата. А говорителят на Кремъл Дмитрий Песков съобщи на брифинг в руската столица, че президентът Путин няма да замине за Ню Йорк за сесията на Общото събрание на ООН през септември. Ръководител на руската делегация ще бъде външният министър Сергей Лавров. Отговаряйки на журналистически въпрос, Песков каза, че президентът Путин е в постоянен контакт с премиера Дмитрий Медведев, който според медии неотдавна е претърпял спортна травма. \"Същността на работата им предвижда държавният глава и председателят на правителството да са в постоянен контакт, независимо къде се намират\", посочи прессекретарят на Кремъл и каза, че не са му известни подробности за здравословното състояние на премиера. По-рано тази седмица в интернет медии се появиха съобщения, че някои мероприятия от работния график на Медведев са отменени заради \"травма, получена по време на спортни занимания\".", "date": "2018.08.25", "title": " Русия подготвя посещение на Путин в Саудитска Арабия"}
{"url": "http://www.cross.bg/ekrana-putya-tuch-skriiin-1582346.html", "text": "/КРОСС/ С всяка иминала година бутоните и превключвателите в автомобилите стават все по-малко, а сензорните панели - повече. Американският експерт Джак Ли от компанията Connected разкрива в сайта UX Collective защо, според него, концепцията за големи тъч-скрийн екрани в съвременните коли е доста съмнително и опасно решение, пише Automedia.bgИдеята да изучи взаимодействието между шофьора и сензорните системи за управление идва на Ли, докато се вози в такси Tesla Model X. Водачът на електромобила прекалено се концентирал върху големия тъч-скрийн пред него, вместо да наблюдава пътя.За да проведе изследването си, експертът и неговият екип създават специален симулатор, като канят 21 доброволци. В хода на експеримента се оказва, че заради управлението на сензорния екран шофьорът е подложен на огромен стрес. Водачът трябва да има отлична координация и да бъде непрекъснато съсредеточен, тъй като му се налага през по-голяма част от времето да гледа в екрана.Изпитателите са удивени и от друг факт - шофьорите гледат в екрана, дори когато не се налага да променят нещо, тоест да го натискат. Това се обяснява с изградения у хората навик, непрекъснато да проверят смартфона си, Ситуацията коренно са променя, когато дисплеят в автомобила е изключен. Тогава водачите се съсредоточават изцяло върху пътя, но някои от тях признават, че в подобни моменти изпитват дискомфорт от отсъствието на информация на екрана.Екипът на Джак Ли е изучил и технологията за гласово управление, която на пръв поглед би трябвало да реши именно проблема с отвличането на вниманието, като едновременно с това запази функционалността и полезната информация. Изпитателите са на мнение, че гласовият интгерфейс също не е иделното решение. ", "date": "2018.08.25", "title": "Сензорните панели в колите - по-опасни от бутоните"}
{"url": "http://www.cross.bg/tzarevo-lapchev-silistar-1582358.html", "text": "/КРОСС/ Кметът на Царево Георги Лапчев отрeче, че ще се строи край Силистар. Снощи премиерът Бойко Борисов разпореди на кмета да не изпълнява решението на Общинския съвет в Царево за изработване на проект за устройствен план на частен имот край пътя към плажа Силистар, докато обществеността не бъде убедена в правотата на това решение. На днешната пресконференция на Лапчев в защитената местност присъстваха собственици на земи, общински съветници и екоактивисти. Кметът на Царево Георги Лапчев нарече твърденията, че до Силистар ще се строи, безпрецедентна фалшива новина, която обикаля цялата държава и ескалира в невероятно напрежение.Георги Лапчев, кмет на Царево: Безпрецедентна поредица от фалшиви новини и аз съм тук, за да опровергая всяка една от тях. Първо, не съм подписвал никаква заповед за одобряване на ПУП. Това е лъжа. Ако има такава заповед, то нека някой да я извади и да ми я покаже.Според кмета на Царево приемането на предложението на инвеститора за ПУП е единственият начин, за да се реши дългогодишният казус с частната отсечка в общинския път, която всяко лято предизвиква проблеми с достъпа до плажа. Той отхвърли обвиненията на присъстващите, че така се разрешава заявеното намерение за строителство в имота.Присъстващите обвиниха кмета и общинарите, че спорната пътна отсечка е препродадена няколко пъти по неясен начин. До седмица кметът на Царево ще организира кръгла маса на която всички заинтересовани страни да изложат аргументите си. ", "date": "2018.08.25", "title": "Кметът на Царево отрeче, че ще се строи край Силистар "}
{"url": "http://www.cross.bg/chyma-izsledvane-probi-1582359.html", "text": "/КРОСС/ Африканскатa чума по свинете вече е на броени километри от България. Последното огнище е в района на румънския град Кълъраш, на 15 км от Силистра. От Министерството на земеделието и храните съобщиха, че оградата по границата ще бъде завършена до края на следващата седмица. А ловните сдружения в страната са готови да взимат проби от всяко отстреляно животно. Всяка дива свиня, която стане обект на лов или бъде открита в безпомощно състояние, ще се изследва не само за трихинелоза, но и за рисковото екзотично заболяване.В пазарджишкото ловно рибарско сдружение вече разполагат с комплектите за взимане на проби за изследване на африканската чума по дивите свине.Двама души от всяка ловна дружинка са инструктирани как да събират материал за изследване. Заболяването не е опасно за човека, но може да го превърне в приносител на устойчивия вирус. ", "date": "2018.08.25", "title": " ​Африканскатa чума по свинете е до границите на България "}
{"url": "http://www.cross.bg/virysi-choveshkiya-virys-1582347.html", "text": "/КРОСС/ Всички ние носим древен вирус в мозъците си. Дори нещо повече - той е в основата на всяка една наша съзнателна мисъл. Звучи като научна фантастика, но не е. Според научна статия, публикувана в списание „Сел\" през януари т.г., много назад във времето, един микроскопичен вирус успява да свърже своя геном с този на четирикраките бозайници.Др. Джейсън Шепърд, асистент професор от Университета в Юта, САЩ, ръководител на изследването, и екипът му вярват, че това се случило преди 350 до 400 милиона години. В този период предшественикът на вируса е успял да инжектира своя генетичен материал в четирикрак сухоземен животински вид. От първи досег започва развитието на вирусния ген, наречен от учените Арк, и който и до днес е жив и активен в човешкия мозък. Неговата функция е да „пакетира\" генетична информация в малки капсули, самите те много наподобяващи вируси, и да я изпраща от едни нервни клетки към други. Тези миниатюрни пакети може да се окажат основопагащи за начина, по който нервните клетки комуникират по между си и се пренареждат в нови конфигурации.Макар да звучи почти невероятно, че отрязъци от човешкия генетичен код произхождат от вируси, това не е толкова рядко явлние. Още през 2016 г. друга научна публикация показва, чеПричината е, че, за разлика от бактериите, вирусите не просто се заселват в тялото на своя гостоприемник. Те са един вид генетични паразити, които инжектират собствения си генетичен код в клеткита на тялото, в което са попаднали. По този начин те ги превземат, подчинявайки ги на своите собствени нужди, най-често превъщайки ги във „фабрики\", произвеждащи още вируси. В повечето случаи, този процес или остава без последствия за гостоприемника, или му причинява вреди. Но има и изключения, когато вирусната инвазия се оказва от полза. Тогава вирусът и неговият геном остават трайно свързани с този на заразения индивид. Според научната статия на Париш и Томонанга от 2016 г., вирусни гени имат важна роля за човешката имунна система и първите дни на ембрионалното развитие.Новите изследвания на Шепърд и екип отиват още по-далеч в разгадаването на тези механизми. Древният вирус, който те изследват, не само е активен и до днес в мозъчните клетки на хора и животни, но изглежда, че,пишат авторите на статията. Вирусният ген Арк започва да действа непосредствено след активирането на синапсните окончания, които предстваляват връзката между два неврона в човешкия мозък. Арк записва своите инструкции под формата на подвижни генетични кодове, познати като РНК. РНК са „посланиците\" на ДНК, които отвеждат информацията извън клетъчното ниво. РНК копира определен код от двойната спирала на ДНК и я пренася до места, където тя е необходима.РНК инструкциите от вируса Арк се изпращат до определена нервна клетка, която започва да изгражда капсиди, т.е. протеинови обвивки около РНК. По този начинТова позволява на пакета да пътува езпрепятствено между клетките и да навлиза в съседни неврони, където писмото се отваря и информацията е усвоява, пише в статията.Все още не е изяснено какъв ефект има тази генетична информация върху клетката, в която пристига. Но учените са забелязали, че без този процес, синапсте не могат да функционират здравословно. За сега се знае, че проблеми, свързани с вирусния ген Арк се откриват в хора с аутизъм и с атипични невронални функции.Следващата стъпка в разгадаването на функциите и точния произход на вирусния ген Арк е, да се съберат изследващите древните вируси с невробиолозите за да разгадаят как точно той е пристигнал в човешкия геном и каква точно информация пренася той между човешките клетки днес.  ", "date": "2018.08.25", "title": "Всички носим в мозъците си древен вирус"}
{"url": "http://www.cross.bg/detzata-ychebnitzi-ychebnitzite-1582349.html", "text": "/КРОСС/ Децата в 591 училища в цялата страна ще имат собствени шкафчета за учебници и помагала през новата учебна година. Мярката е за олекотяване на ученическите раници по национална програма на Министерството на образованието, а средствата вече са осигурени. Освен учебници и помагала децата ще могат да оставят в шкафчетата и екипите за спорт: всичко необходимо в седмицата от понеделник до петък, съобщи БНТ.Над 111 000 деца от I до VII клас ще имат собствени шкафчета в училище през новата учебна година. Предвидени са близо 2,9 млн. лева.Идеята децата да си оставят учебниците в шкафчетата обаче се оказва неприложима за учащите след V и до VII, клас защото те трябва да учат вкъщи и учебниците ще им трябват там. Промяната в наредбата на образователното министерство вече дава възможност на училищата така да изготвят програмите си, че децата да не се налага да носят учебници по много предмети наведнъж.149 училища, кандидатствали по програмата остават без средства, заради изчерпване на ресурса. За тях финансиране ще има догодина. ", "date": "2018.08.25", "title": "Край на тежките раници, всички ученици ще имат собствени шкафчета за учебниците"}
{"url": "http://www.cross.bg/sistema-informatziya-mezhdynaroden-1582338.html", "text": "/КРОСС/ Международен институт по невронауки ИНИ предлага нова система за лечението на раковите заболявания. Това каза в ефира на Националното радио проф. Маджид Самиие. Тази организация не е е съществувала в тази форма преди.  Познатата система съществува като структурни отделения, разпределени по специалности с граница между тях, в която има йерархия между ръководител и по-млади асистенти, допълни той.Пациентът се гледа от млади и не дотам много опитни специалисти. Информацията се събира от тях. На базата на събраната, често пъти не пълноценна информация, се определя съдбата на пациента.Принципът на ИНИ е различен, информация за болния се събира много бързо и се предава на по-опитен колега, който обобщава данните. Решение за лечение и терапия се взима от най-опитните колеги. Болният не се разкарва по отделения, а специалистите идват при него.Към системата има голяма опозиция от местни политици и функционери в отделни страни, които се \"страхуват да не загубят своите позиции\".Но по света вече има голям интерес към нея и тя има работещи проекти в Китай, в Техеран, в Истанбул, където е създаден мозъчен център на името на проф. Сами, както и в Католическия университет в Корея. ", "date": "2018.08.25", "title": "Международен институт предлага нова система за лечение на ракови заболявания"}
{"url": "http://www.cross.bg/predlaga-pishe-mesta-1582339.html", "text": "/КРОСС/  отделя място на Шипченската епопея и тържествата по повод 141 години от боевете за отбрана на върха, които се навършват днес. Вестникът предлага спомени на запасния полковник Стефан Кисьов, преминал с българското опълчение по целия път на Освободителната война. Вчера 200 деца се изкачиха до връх Шипка, за да присъстват на открит урок, пише още изданието.По сто свободни места има все още във висшите учебни заведения, пише . Приемът е изпълнен в УНСС, във военно-морското училище във Варна и в медицинския институт в Плевен. Най-много са незаетите места в Софийския университет. подробно пояснява, че от 1 септември влиза в сила нова европейска регулация, която забранява халогенните лампи. Промяната важи за осветлението, не и за автомобилите. Европейският съюз завива към LED осветление, за да подобри енергийната ефективност и да намали вредните емисии. Учени обаче са категорични, че това осветление уврежда очите, защото излъчва основно в синия диапазон. Те подчертават, че не бива LED лампите да са основен източник на светлина в помещението, излъчването им води до безсъние като друг негативен ефект. Труд пише още, че хората все още предпочитат електрическите крушки с нажежаемата жичка.\"Внимавайте с \"безплатните\" оферти на телекомите, съветва  .  Неустоимите изкушения често вървят ръка за ръка с увеличаване на месечните сметки, предупреждава вестникът. опровергава схващането, че закуската е най-важното хранене през деня. Британски учен заявява в интервю за ББС, че ползите от сутрешното хранене никога не са проверявани и, според него, са само маркетингов трик. Той е направил експеримент със закусващи и с хора, които сутрин пият само вода, който показва, че закусващите не успяват да изразходят погълнатите от тях калории в повече.\"Мазилата срещу слънце са вредни\", предупреждава 24 часа. Титановият двуокис в тях е отровен. Изданието предлага рецепта за билков лосион срещу изгаряне със защитен фактор 40.18 лева за късно море, над 50 на сто падат цените в курортите, обявява Стандарт като водеща тема. Петзвездният лукс ще е под 100 лева на човек.Гръцкият остров Тасос предлага приказни плажове, разказва . Наричат този остров изумруден, а и е близо до нас. Все още има време да изберете пътуване до Тасос, предлагащ вкусна храна и приказни заливи, подчертава вестникът.Монитор пък предлага четиридневно пътешествие до Лазурния бряг. Най-популярните курорти там са и по-скъпи за средностатистическия българин. Струва си обаче да се видят Монако, Ница, Сен Тропе.В рубриката си \"Култура\", вестник   предлага откъс от единствения неиздаван досега у нас роман на американския класик от 20-ти век  Уилям Фокнър \"Докато лежах и умирах\".За захлаждане от следващата седмица пише  Телеграф . Удря ни опашката на циклона Бруно, поясняват синоптици. Температурите ще се понижат с 4-5 градуса и на много места ще вали дъжд. ", "date": "2018.08.25", "title": "Преглед на съботния печат"}
{"url": "http://www.cross.bg/shifur-klaydiya-modni-1582340.html", "text": "/КРОСС/ На днешната дата през 1970 г. в Северен Рейн-Вестфалия се ражда Клаудия Мария Шифър.Тя говори немски, английски и френски, а преди да се ориентира към модната индустрия, Клаудия има намерение да стане адвокат като баща си и да работи в неговата фирма. Когато обаче е на 17, ръководителят на модната агенция Metropolitan я забелязва в нощен клуб в Дюселдорф.Така през 1987 г. тя подписва договор и започва работа като модел. В ранните си години е сравнявана с Бриджит Бардо, а в началото на 90-те се превръща в един от най-успешните супер модели. В края на знаковото за нея десетилетие участва в корицата на Vogue като една от „Модерните музи\".Наредила се сред най-красивите жени в света, с предимството да се харесва на световната публика Шифър се радва на международна кариера, продължаваща над четвърт век. Tя държи рекорда за модел, който се появява върху най-голям брой корици на модни списания - цели 2000. Тази цифра ѝ спечелва място в Книгата за рекорди на Гинес.Тя е позирала не само за модни и дамски издания като Vogue, Harper's Bazaar, Elle, Cosmopolitan, но и обществени, включително Rolling Stone, People и Time. Участвала е в модни ревюта и рекламни кампании на марки от Chanel и Versace през Oscar de la Renta и Guess до Revlon, Pepsi и Intergaz.Клаудия Шифър има няколко малки участия във филми. Сред тях са „Черно и бяло\" (1999) и „Наистина любов\" (2003), а в някои като „Ричи Рич\" (1994) с Маколи Кълкин и „Зулендър\" (2001) играе себе си. ", "date": "2018.08.25", "title": "Клаудия Шифър на 48"}
{"url": "http://www.cross.bg/kmch-skorost-surbiya-1582341.html", "text": "/КРОСС/ Българин е бил задържан от сръбската полиция заради шофиране с непозволена скорост по автомагистралата Белград - Нови сад. Той е бил спрян близо до пункта за тол такси в Стара Пазова, съобщиха местни медии.Сънародникът ни, който е с постоянно местожителство в Германия, е карал с 235 км/ч. Предаден е на прокурор и е глобен със 130 000 динара - или 1100 евро.Максималната разрешена скорост по магистралите в Сърбия е 130 км/ч. ", "date": "2018.08.25", "title": "Хванаха българин да кара в Сърбия с 235 км/ч при ограничение 130"}
{"url": "http://www.cross.bg/havaii-leiin-yraganut-1582328.html", "text": "/КРОСС/ Ураганът Лейн напредва към Хавай и предизвиква наводнения и свлачища по пътя си. До часове се очаква осторвите да бъдат ударени от най-мощните ветрове на разразилата се буря.Ураганът Лейн наводни части от Хавай, докато напредва със животозастрашаващи ветрове, буря и дъжд. Пикът на бедствието се очаква до часове. Центърът на бурята е категория 2 и в момента е на около 180 мили южно от Хонолулу, като се премества опасно близо до централните острови, включительно Оаху и Мауи.Хавай - най-големият остров във веригата е наводнен най-силно от дъжда. Последните дни валежите причиниха сериозни наводнения, свлачища и затворени пътища. Петима туристи са спасени на косъм от наводнената квартира, в която са били настанени, съобщават местните власти.Лейн ще продължи да създава многобройни опасности в отделни части на островите през уикенда, казват експертите, включително заради силните ураганниветрове, заради които бурята достига застрашителни размери.Очакванията са за ветрове, които ще се движат най-Малко със 74 км/ч и ще връхлетят части от островите Оаху, Мауи, Ланай и Молокай в следващите часове.Ураганът Лейн удря, докато хората на остров Мауи се занимават с допълнителна опасност: черен огън, който предизвика принудителна евакуация около курортната зона на Лахайна.Федералните служби също се подготвят за връхлитането на бурята. На Хавай се откриват приюти за спешна помощ, затварят се някои държавни училища и редица правителствени чиновници излизат в принудителен отпуск, докато бедствието отмине.В центъра на Червения кръст в последните часове са били настанени над 1 500 души. Авиокомпаниите пък отмениха полетите си до островите. ", "date": "2018.08.25", "title": "Ураганът Лейн напредва към Хавай"}
{"url": "http://www.cross.bg/gerb-suvet-stroezh-1582343.html", "text": "/КРОСС/ БСП отново атакува Бойко Борисов - след като в два дни поред лидерът на левицата Корнелия Нинова се изказа остро срещу министър-председателя и призова \"да го погали прокурор\", сега повод за това стана личното му разпореждане на кмета на Царево да спре временно решението на Общинския съвет за строеж на Силистар.\"Разпореждането\" на Борисов да бъде спряно решението на местния парламент за строеж в защитената територия край плаж \"Силистар\" е поредният му опит да се измъкне от неудобните въпроси чии интереси обслужват представителите на ГЕРБ на всички нива във властта - на държавата и хората или на частни бизнес интереси\", гласи позиция на БСП, разпространена от пресслужбата на левицата.\"Подчертаваме, че въпросното разпореждане няма юридическа стойност, защото решенията на общинските съвети се връщат за ново обсъждане и спират от изпълнение единствено от областните управители. Борисов няма правомощията на такова действие - нито в качеството си на премиер, нито в качеството си на партиен лидер. Нещо повече, то е поредният удар по институциите и държавността в България.Неговото \"разпореждане\" няма и морална стойност, защото и кметът на Царево е от ГЕРБ, и общинските съветници, които са гласували \"за\" разрешаване на строеж, са представители на ГЕРБ. ГЕРБ изпадна до абсурдната ситуация председателят на ГЕРБ да нарежда на кмета на ГЕРБ да не изпълнява решение на общинските съветници на ГЕРБ.Припомняме, че общинските съветници на БСП в Царево са гласували против предложението за строеж в защитената територия. Най-сигурният начин да опазим природата е да се спазват законите и Конституцията на страната. Нищо няма да остане, ако държавата продължи да се управлява с \"разпореждания\". Решението на Общинския съвет трябва да бъде отменено от самия съвет или ще го атакуваме и отменим чрез съда\", се казва още в изявлението на БСП. ", "date": "2018.08.25", "title": "БСП: Абсурдно е премиерът да разпорежда на кмет от ГЕРБ да не изпълнява решение на собствения си Общински съвет"}
{"url": "http://www.cross.bg/siriya-asad-izpolzva-1582344.html", "text": "/КРОСС/ Вашингтон предупреди официално Кремъл, че ще ударят отново по обекти на сирийското правителство, ако то използва химически оръжия, предаде „Блумбърг\".В съобщението се посочва, че Съединените щати са готови да предприемат силни военни действия срещу Сирия, ако президентът Башар Асад използва химическо оръжие, за да възстанови контрола върху някоя от последните си зони, държани от бунтовници в страната, твърдят източниците на изданието.Според запознати, американските тайни служби разполагат с информация, че Асад може да планира нова химическа атака в северозападната провинция Идлиб. Съдържанието на разговорите не е публично оповестено.Най-новото предупреждение идва в навечерието на вероятно една от най-къраввите кампании в гражданската война в Сирия. ", "date": "2018.08.25", "title": "САЩ предупредиха Русия за нови потенциални удари в Сирия"}
{"url": "http://www.cross.bg/grigor-purvenstvo-otkritoto-1582345.html", "text": "/КРОСС/ Помощ по съседски си дадоха Григор Димитров и Новак Джокович преди старта на Откритото първенство на САЩ. Двамата проведоха съвместна тренировка на централния корт \"Артър Аш\".Кадри от общото им занимание сподели българинът в своя профил в социалните мрежи, а след това се появи и видео, заснето от един от феновете около корта. Григор е поставен под номер 8 в схемата на последния за годината турнир на Големия шлем. В първия кръг той ще се изправи срещу Стан Вавринка. Джокович пък е един от фаворитите за трофея, след като спечели \"Уимбълдън\", а след това и турнира в Синсинати.Откритото първенство на САЩ започва в понеделник (27 август), като предстои организаторите да обявят програмата за първия ден на надпреварата. ", "date": "2018.08.25", "title": "Григор тренира с Новак Джокович преди старта на Откритото първенство на САЩ"}
{"url": "http://www.cross.bg/godini-nekropol-nito-1582369.html", "text": "/КРОСС/ Варненският халколитен некропол тъне в забрава, алармира репортер на БТВ. Мястото е паметник на културата с национално значение, но от дълги години е оставено на произвола на съдбата.Намиращ се в западната промишлена зона на Варна, некрополът е трудно достъпен и почти неоткриваем.През 70-те години тук са разкрити 294 древни гроба от петото хилядолетие пр. Хр. В част от тях са намерени близо 3000 златни предмети с общо тегло над 6 кг, които и до днес са световна сензация. Дядо Нейко разказва, че всяка година стотици туристи идват да го търсят и си заминават разочаровани. Насам ги насочва навигацията на Гугъл, в която е отбелязан прочутият некропол.До 2012 г. некрополът е частна собственост. След това става държавен, а Министерството на културата го прехвърля на общината, откъдето пък го дават за управление на Археологическия музей.„46 години не се намери институция в България, нито общинска, нито държавна, нито някаква друга, която да направи минималното\", коментира Димитър Дичев от Варненската туристическа камара.Смята се, че за превръщане на мястото в туристически обект са нужни около 1 млн. лева.  ", "date": "2018.08.25", "title": "Варненският некропол тъне в забрава"}
{"url": "http://www.cross.bg/kafe-litza-reportazhi-1582368.html", "text": "/КРОСС/ \"На кафе\" привлече нови лица за новия сезон на предаването, което ще стартира наесен.Цонева се среща с известни личности. Ще прави звездни интервюта и репортажи, пише \"24 часа\". След новите лица в екипа са и Маги Желязкова, която коментираше VIP Brother в студиото, и Биляна Запрянова, която е с богат редакторски опит.Очаква се \"На кафе\" да се завърне в ефира с обновено студио и променена концепция. Телевизията ще заложи на позитивното настроение и повече репортажи от страната. ", "date": "2018.08.25", "title": "Деси Цонева и Маги Желязкова в екипа на \"На кафе\" "}
{"url": "http://www.cross.bg/himichesko-konashenkov-oruzhie-1582348.html", "text": "/КРОСС/ Терористи се готвят за инсценировка \"на използване на химическо оръжие\" от сирийските войски срещу мирното население в Сирия. Това съобщи днес говорителят на руското министерство на отбраната, генерал-майор Игор Конашенков. \"По информация, потвърдена едновременно от няколко независими източника, действащата терористична групировка Хаят Тахрир аш Шам (наричала се до миналата година Джебхат ан Нусра) осъществява подготовка за поредна провокация на използване на химическо оръжие\" от сирийските правителствени сили срещу мирно население в провинция Идлиб\", каза той, цитиран от ТАСС и БТА.По думите му за инсценировката на \"химическата атака\" в град Джиср аш Шугур в провинция Идлиб на бойците на Хаят Тахрир аш Шам са били доставени осем контейнера хлор, които след предаването им на бойците от групировката Хизб ат Туркестан ал Ислами са били откарани в село Халюз на няколко километра от Джиср аш Шугур.\"Също така в района на Джис аш Шугур е пристигнала специална група от подготвени бойци, преминала обучение за справяне с отровни вещества под ръководството на специалисти от британската частна военна компания \"Олива\", твърди Конашенков. Той каза, че на въпросните бойци е била възложена задачата да имитират спасяване на пострадали от химическо оръжие, облечени в дрехите на служители на организацията \"Белите каски\".Конашенков каза, че инсценировка, при която ще се твърди, че сирийските сили са използвали химическо оръжие срещу мирно население, ще послужи за повод за ракетни удари на Запада и САЩ по Сирия. Конашенков твърди, че реализацията на този план ставала с активното участие на британските специални служби. ", "date": "2018.08.25", "title": " Москва предупреди за инсценировка на химическо нападение в Сирия"}
{"url": "http://www.cross.bg/azerbaiidzhan-merkel-obikolka-1582350.html", "text": "/КРОСС/ Ангела Меркел пристигна в Азербайджан - третата спирка от Кавказката обиколка на германския канцлер. Програмата й предвижда срещи с лидерите на страната, които ще бъдат последвани от съвместни изявления. Заедно с канцлера пътува голяма група бизнесмени от различни области. Очаква се да бъде договорена работата по различни съвместни проекти. Преди Азербайджан, Меркел посети Грузия и Армения. Според анализатори кавказката обиколка на канцелра цели да покаже желанието ѝ за намиране на алтернативни енергийни източници, независимо от заявения интерес към газопровода \"Северен поток 2\", който ще доставя синьо гориво директно от Русия до Германия.", "date": "2018.08.25", "title": "Ангела Меркел пристигна в Азербайджан "}
{"url": "http://www.cross.bg/intzidenta-pomosht-myastoto-1582382.html", "text": "/КРОСС/ Автобус с пътници, тръгнали на екскурзия от Божурище към манастира \"Седемте престола\", се преобърна в Искърското дефиле.Сигнал за тежкия инцидент е получен към 17.10 ч. Произшествието е станало в района между Лесков дол и Своге, на около 2 км преди града, посока от София, съобщават от МВР. На мястото веднага са изпратени екипи на полицията, Спешна помощ и пожарната.Потвърдена е смъртта на 15 души. Броят на жертвите съобщи говорителят на Центъра за Спешна медицинска помощ-София Катя Сунгарска. 13 души са починали на място. Други двама пострадали са починали в линейките.27 души са ранените. Според информацията до момента автобусът е бил пълен и се е обърнал по таван. Екип на Спешна помощ транспортира към „Пирогов\" 40-годишна жена в изключително тежко състояние, поясни Сунгарска. Екип транспортира към спешния институт и 73-годишна жена с тежка политравма. Друг екип транспортира към столицата още трима пострадали.Според полицията автобусът е излязъл извън пътното платно, преобърнал се е и е паднал на площадка под нивото на пътя. По първоначална информация превозното средство е помело четири автомобила по пътя си, а преди това е бил обхванат от пламъци.От различни населени места към мястото на инцидента са изпратени 21 линейки. Операцията по спасяването на пътници продължава. За линейките са осигурени бързи коридори.Ранените се транспортират към Военномедицинска академия (ВМА), Пирогов и болница \"Св. Анна\" в София.15-те загинали при катастрофата са от Световрачане, твърди 24 часа. Всички, с изключение на едно момче, са пенсионери. На мястото на трагедията са вътрешния министър Валентин Радев и министъра на здравеопазването Кирил Ананиев.Участъкът на инцидента временно е затворен за движение. Трафикът се спира от патрули на Пътна полиция откъм Нови Искър и Ребърково.Автобусът, катастрофирал край Своге, е на фирма „Мобилус - 5\" ООД от Божурище. Зад волана при инцидента е бил собственикът на компанията Григор Григоров - на 62 години, с 20-годишен стаж. Той е оцелял и е в болница.Фирмата е извършвала така наречения „случаен превоз\" и е с валиден лиценз до 2027 г., съобщават от Министерство на транспорта.„Мобилус - 5\" ООД е регистрирана през 2001 г., а през май миналата година  е минала през комплексна проверка, при която не са открити никакви нарушения.По време на инцидента, според синоптиците на NOVA, в района с остри завои е валял силен дъжд.Държавният глава Румен Радев изрази съболезнования към семействата и близките на загиналите. Във връзка с трагичния инцидент президентът отменя участието си в тържествената заря-проверка тази вечер в Габрово по случай отбелязването на 141 години от Шипченската епопея.„Горещ\"  телефон за връзка на близките на пострадалите при тежкия пътен инцидент край Своге е отворен в ОДМВР-София.На 02 982 50 39 роднини на пострадалите могат да потърсят информация за настанените в столичните болници за оказване на медицинска помощ. Снимка: btvnovinite.bg", "date": "2018.08.25", "title": "Тежка катастрофа с автобус в Искърското дефиле, 15 загинали (обновена)"}
{"url": "http://www.cross.bg/kyrskata-drygarya-ryskoto-1582379.html", "text": "/КРОСС/ В навечерието на Деня на войнската слава на Русия - 23 август - руското министерство на отбраната представи историко-познавателен проект, посветен на грандиозното сражение от Великата Отечествена война (1941-45 г.) - Курската битка.На този ден през 1943 г. с разгром над немско-фашистките войски са освободени големите съветски градове - Орел, Белгород и Харков - завършват сраженията по Курската дъга. От август тази година стратегическата инициатива във войната окончателно преминава в ръцете на Червената армия.В резсекретените документи виждаме свидетелства за невиждани по мащабите си сражения, за превъзходството на руското оръжие, нечовешката сила на духа, самоотвержеността и героизма на защитниците на Родината.В документите, под знак \"с особена важност\", не са посочени имена на военни командири, за да се избегне изтичането на информация. Координацията на действията на четирите фронта е в ръцете на \"другаря Юриев\" - псевдоним на  маршал Георги Жуков, и \"другаря Александров\" - Александър Василевски.Заповедта, изпратена от силите на Брянския фронт от 10 юли, нарежда на командирите на стрелковите единици да обяснят на войниците как да се борят срещу най-новия немски тежък танк \"Тигър\". По време на битката при Курск първите редици на съветските войски разбиват мита за непобедимостта на бронираната машина. Документът показва как командването на фронта работи за укрепването на бойния дух на войниците.Оперативния отдел на Централния фронт е съставило фотоалбум \"Артилерията в борбата против танкове и самоходни вражески оръжия от 5 до 31 юли 1943 година\". ", "date": "2018.08.25", "title": "Руското министерство на отбраната публикува секретни документи за Курската битка"}
{"url": "http://www.cross.bg/chistyat-natzionalen-park-pirin-1582327.html", "text": "/КРОСС/ Над 100 души ще се включат в почистването на национален парк „Пирин\", което започва днес (25 август) и ще продължи до 2 септември.Кампанията „Боклукът в раницата\" на сдружение „За земята\" продължава вече 20 години. Досега доброволците са събрали над 110 тона отпадъци, като са обхванали почти всички високопланински и труднодостъпни защитени територии.Все повече хижи се превръщат в замърсители на планините, защото използват пластмасови прибори, които после изхвърлят или изгарят, коментира пред „Дарик\" Данита Заричинова от сдружението.Тя допълни, че най-замърсено е около язовирите и край лифтовете.Планинските пътеки са относително по-чисти отпреди, констатират природолюбителите.", "date": "2018.08.25", "title": "Чистят национален парк „Пирин“ "}
{"url": "http://www.cross.bg/kyche-stoiinov-biyat-1582376.html", "text": "/КРОСС/ Три деца убиха куче в град Дряново, разказа пред Дарик стопанинът на животното Петър Стойнов. Малчуганите били на възраст между 8 и 10 години и започнали да ритат иначе известното сред местните като добродушно куче.Майката на Стойнов, която в този момент била наблизо, се опитала да ги спре, но те започнали да я замерят с камъни. Заради напредналата си възраст четириногото не издържало на побоя и час по-късно починало.Кучето Сузана живее с Петър Стойнов от 2006 г. Съседите му определяли животното като едно от най-спокойните в квартала. \"То е толкова добро, че ако тръгнеш да го биеш, ще лежи и ще търпи боя. Много добро куче\", казва мъжът.Две десет годишни и едно осем годишно бият до смърт старо, бездомно  куче в Дряново. Нямам думи да изкажа чувството си на болка и унижение,  че съм безсилна да направя нещо. Случката се разиграла пред блока, в който Стойнов живее, като изведнъж трите момчета - 10-годишните Денислав и Николай и 8-годишният Калоян, започнали да ритат животното.Мъжът не крие възмущението си. \"Как може деца на такава възраст да виждат, че е паднало старо животно на земята, да го бият и тормозят. Те както бият кучето, така ще видят някой стар човек и ще го наритат\", коментира още стопанинът на убитото куче.Майката на едно от децата сподели в социалните мрежи, че го е наказала да чисти кварталната градинка за една седмица. За друго става ясно, че тренира футбол. Третото пък живеело само с баба си и поначало било с агресивно поведение.", "date": "2018.08.25", "title": "Деца убиха с ритници куче в Дряново "}
{"url": "http://www.cross.bg/zaginali-pozhar-hotel-1582329.html", "text": "/КРОСС/ Пожар е избухнал рано тази сутрин в спа хотел в североизточния китайски град Харбин, предаде Ройтерс. 18 души са загинали.Към момента причината за огъня не е ясна и се разследва.Спасителната операция на място продължава. ", "date": "2018.08.25", "title": "Пожар избухна в спа хотел в Китай, 18 са загинали"}
{"url": "http://www.cross.bg/prieme-godini-shipchenskata-1582331.html", "text": "/КРОСС/ Държавният глава Румен Радев ще участва днес в тържественото отбелязване на 141 години от Шипченската епопея. Той ще се включи в туристическия поход, който в 11.45 ч. ще достигне до връх Шипка. В 12.00 ч. президентът и върховен главнокомандващ Въоръжените сили  ще приеме почетния строй на Националната гвардейска част, след което ще бъде отслужена заупокойна молитва. Радев ще произнесе слово и ще положи венец пред Паметника на свободата. От 13.00 ч. ще се състои възстановка на шипченските боеве. В 20.45 ч. държавният глава ще приеме почетния строй на Националната гвардейска част на площад \"Възраждане\" в Габрово, след което ще произнесе слово. Тържествена проверка-заря е от 21.05 ч.", "date": "2018.08.25", "title": "Честваме 141 години от Шипченската епопея"}
{"url": "http://www.cross.bg/indianskata-fondatziya-natzionalna-1582314.html", "text": "/КРОСС/ Няколко души, разхождащи се на поляна насред гъстата амазонска растителност, бяха заснети от дрон близо до границата на Бразилия с Перу. В последствие се оказва, че уловените кадри са на непознато изолирано племе, открито от Индианската национална фондация, предаде Франс прес.Записът бе направен обществено достояние тази седмица, въпреки че датира от миналата година.Кадрите са заснети от Индианската национална фондация по време на няколко експедиции в Долината Жавари - зона, която е много труднодостъпна и се намира в югоизточната част на бразилския щат Амазонас.По принцип именно там са събрани досега повечето от доказателствата за съществуването на изолирани племена в страната.Досега Индианската национална фондация се е свързала с 8 от тези изолирани общности. Тя има доказателства за съществуването на още 11 други племена, с които засега връзка не е осъществявана.За да стигнат до зоната, в която са намерени повечето от доказателствата за съществуването на изолираните племена, експедициите, съставени от членове на Фондацията, както и от полицаи, са прекосили 180 километра реки и пътища, а после и още 120 километра в джунглата. Помощ на експедициите са оказали членове на общността канамари, които били големи познавачи на района.Според Индианската национална фондация има 107 сигнала за присъствието на изолирани автохтонни групи в Бразилия.\n\t\t\t\t\t", "date": "2018.08.25", "title": "Дрон засне изолирано племе в амазонската джунгла (видео)"}
{"url": "http://www.cross.bg/predimno-slunchevo-ymeren-1582330.html", "text": "/КРОСС/ Днес времето ще е предимно слънчево, с временни увеличения на облачността.След обяд на места в западните планински райони ще превали и прегърми. Ще духа слаб до умерен южен вятър и температурите слабо ще се повишат.Максималните ще са между 30° и 35°, за София - около 30°.По Черноморието ще е предимно слънчево. Ще духа слаб до умерен предимно източен вятър. Максималните температури ще са 28-30°. Температурата на морската вода е около 27°. Вълнението на морето ще е 2-3 бала.В планините ще е предимно слънчево. След обяд над масивните от Западна България ще се развива купеста и купесто-дъждовна облачност и на места ще превали и прегърми. Ще духа слаб до умерен вятър от запад-югозапад. Максималната температура на височина 1200 метра ще е около 24°, на 2000 метра - около 17°.Атмосферното налягане слабо ще се понижи и ще е малко по-ниско от средното за месеца. ", "date": "2018.08.25", "title": "Времето ще е предимно слънчево"}
{"url": "http://www.cross.bg/letatelnata-balchik-samolet-1582336.html", "text": "/КРОСС/ Летище Балчик е затворено заради разбилия се там вчера двуместен самолет. При инцидента загина пилотът на летателната машина.Окръжната прокуратура в Добрич е образувала досъдебно производство по случая, съобщи за Дарик окръжният прокурор Пламен Николов. Той уточни, че следствените действия са започнали веднага след произшествието, но основният оглед ще бъде извършен днес.Разследването се поема от следовател от Националната следствена служба. Магистратите ще работят съвместно със звеното за разследване на авиационни произшествия към Министерството на транспорта. Ще бъде назначена съдебно-медицинска експертиза, както и техническа на машината, допълни окръжният прокурор.Летище Балчик, което е военно, но обслужва и граждански полети, ще може отново да функционира след приключване на огледа и преместване на останките от самолета.Загиналият 52-годишен пилот е собственик на летателната машина и бизнесмен от Варна, съобщи още прокурорът.Николов заяви, че е разпоредил да се разгледа летателната книжка на пилота, за да се установи какъв опит е имал той - къде е придобил правоспособност, кой го е обучавал, къде се води на отчет и др. Към съдебното производство ще бъде приложена и техническата документация на самолета.  ", "date": "2018.08.25", "title": "Прокуратурата разследва случая с разбилия се в Балчик самолет "}
{"url": "http://www.cross.bg/etna-lava-sklonovete-1582332.html", "text": "/КРОСС/ Вулканът Етна на италианския остров Сицилия е започнал да изхвърля дим и лава. Италианският национален институт по геофизика и вулканология съобщи, че вулканът, който първоначално се \"събуди\" в края на юли, е започнал да изригва снощи, изхвърляйки почти непрекъснато горяща лава на височина до 150 метра. Засега няма евакуация на хора от селищата по склоновете на Етна. Сицилианците обработват плодородната земя по склоновете на вулкана. Той е и популярен обект за туристи на средиземноморския остров.", "date": "2018.08.25", "title": "Вулканът Етна се събуди, изхвърля стълбове дим и лава "}
{"url": "http://www.cross.bg/mi-n-vertoleta-ypravlenieto-1582334.html", "text": "/КРОСС/ На военното изложение \"Армия-2018\" Русия показа новата версия на своя ударен хеликоптер Ми-28. Тя се нарича Ми-28НЭ и има по-добри способности от оригиналния вариант на вертолета.На първо място Ми-28НЭ е по-бърз и по-маневрен, а управлението е улеснено. На второ място машината може да пуска във въздуха \"рояк\" от дронове, които да извършват разузнавателни мисии, като управлението им се осъществява съвместно с изкуствен интелект от кабината.Най-важното подобрение обаче са новите бойни възможности - Ми-28НЭ може да носи 500-килограмови бомби и ракети, които могат да пробият 1-метрови стоманобетонни плочи с динамична защита. На практика вертолетът ще може да унищожава полеви бункери и тежко укрепени сгради. Той ще може да носи 16 броя противотанкови ракети и 4 броя от ракетите \"въздух-въздух\" - \"Игла-С\".Ми-28НЭ е оборудван и с автоматично 30-милиметрово оръдие, което има боекомплект от 250 снаряда.Корпусът на вертолета също е подсилен, а резервоарите му са допълнително бронирани.Мощността се осигурява от два двигателя ГТД Климов, чиято обща мощност е 4400 к.с. Максималната скорост е 300 км/ч, а крайцерската - 270 км/ч. В пълно бойно снаряжение вертолетът има боен радиус от 450 км.Руските експерти разкриват, че за създаването на Ми-28НЭ се е използвал опита от войната в Сирия. Ирак вече е поръчал 19 бройки от вертолета.", "date": "2018.08.25", "title": "Русия превръща Ми-28 в летящ танк (снимки) "}
{"url": "http://www.cross.bg/banov-zapoznae-boil-1582333.html", "text": "/КРОСС/ Министърът на културата Боил Банов ще се запознае в събота с последните открития при разкопките на скалния град Перперикон. Те ще бъдат представени от ръководителя на обекта професор Николай Овчаров, съобщава пресцентърът на министерството.По време на проучванията беше открита най-голямата известна досега раннохристиянска църква в Родопите. Трикорабната базилика е дълга 35 м. и широка 14 м. В нея са запазени цели колони, капители, корнизи и други архитектурни детайли.Храмът е седалище на местните епископи и е създаден в края на V - началото на VI век. Край църквата археолозите разкриват и много късноантични и средновековни сгради, както и обширен некропол от XIII-XIV век. ", "date": "2018.08.25", "title": "Боил Банов ще се запознае с новите открития на Перперикон"}
{"url": "http://www.cross.bg/novini-ganchev-biznesa-1582337.html", "text": "/КРОСС/ Явлението „фалшиви новини\", което завладя света, създава несигурност в бизнеса, тъй като е много важно да има достоверна информация за реакции и бизнес тонове. Това коментира пред БГНЕС икономистът проф. Ганчо Ганчев. „Наличието на фалшиви новини увеличава волатилността на пазарите, нестабилността и влошава прогнозите\", добави той. Едно от нещата, което е непряко свързано с тези новини, е развитието на т.нар блокчейн технологии, при които информацията, която се генерира за сделки за цени, не може да бъде фалшифицирана.Една от възможните реакции да се предпази бизнесът е да се създаде такава технология и информационни бази, които са одобрени от всички участници, което означава, че са достоверни, смята икономистът. Проф. Ганчев не вижда начин как държавата би се справила с този проблем. При силна намеса би се превърнало в цензура и пораждане на още повече фалшиви новини.„Цензурата и официалната информация също съдържат в себе си силни елементи на фалшификация и измислени неща, които не са проверени от никого. Така че, държавата много трудно може да направи нещо по въпроса. Решението на проблема за бизнеса, по-специално с икономическата информация, е да се прави внимателен анализ на данните и да се уповава на блокчейн технологията, която не може да бъде манипулирана\", обясни Ганчев.", "date": "2018.08.25", "title": "Блокчейн технология може да спаси бизнеса от фалшивите новини "}
{"url": "http://www.cross.bg/rodeni-na-avgyst-1582319.html", "text": "/КРОСС/Валерий Тодоров - журналист, бивш генерален директор на БНРГеорги Чалъков-Чалъчето - карикатуристЕвгени Йотов - музикантИван Зарев - волейболистД-р Илко Семерджиев - председател на УС на Международния институт по здравеопазване и здравно осигуряване, бивш министър на здравеопазванетоДоц. д-р Лъчезар Стоянов - историкВиктор Янев, областен управител на КюстендилЯнка Рупкина, народна певица ", "date": "2018.08.25", "title": "Родени на 25 август"}
{"url": "http://www.cross.bg/dzhaz-izpulnitelki-todorova-1582322.html", "text": "/КРОСС/  Три от най-значимите съвременни джаз изпълнителки ще излязат заедно на сцената на Античния театър в Пловдив, за една вечер изпълнена с много соул, rhythm & blues и джаз.Милица Гладнишка, Рут Колева и Камелия Тодорова ще се съберат за първи път, водени от своето общо музикално вдъхновение - музикалния формат \"Jazz Ladies\". Концертът ще се проведе в Античен театър от 20:00 часа.Трите изпълнителки ще представят специална селекция, открояваща най-красивите нюанси от световната дамска джаз сцена през последните десетилетия. Освен авторска музика и емблематични песни като „Прошепнати мечти\" и „Да е влюбен този свят\", в програмата са включени адаптации на песни от Ella Fitzgerald, Jill Scott, Erykah Badu и други.Камелия Тодорова, Милица Гладнишка и Рут Колева канят всички почитатели на соул, фънк и джаз музиката на първото по рода си събитие, обединяващо три поколения български изпълнителки. В концерта ще се включват и страхотните музиканти от The Fingertones - Филип Александров, Деян Илиев, Светослав Неделчев - Козмо, Петко Дреников, Арнау Гарофе и Героги Стойков, които ще допринесат за красотата на музиката в този приказен концерт под звездите.  ", "date": "2018.08.25", "title": " Рут Колева, Милица Гладнишка и Камелия Тодорова представят \"Ladies of Jazz\" в Пловдив"}
{"url": "http://www.cross.bg/temi-i-gosti-v-sytreshnite-blokove-na-televiziite-na-avgyst-1582320.html", "text": "/КРОСС/ БНТ, „Денят започва с Георги Любенов\"ИзбраноБТВ, \"Тази събота и неделя\"ИзбраноНова телевизия,  „Събуди се\"Избрано ", "date": "2018.08.25", "title": "Теми и гости в сутрешните блокове на телевизиите на 25 август "}
{"url": "http://www.cross.bg/slychat-hybavite-kusno-1582317.html", "text": "/КРОСС/ Хубавите неща рано или късно ще се случат. Историята на човечеството не познава безкрайни кризи. Има упадък, има стагнация, а после следва възходът. Това са обективни закони.Джоко Росич", "date": "2018.08.25", "title": "Хубавите неща рано или късно ще се случат"}
{"url": "http://www.cross.bg/chasa-provede-grad-1582321.html", "text": "/КРОСС/ Казанлък.Държавният глава Румен Радев ще участва в тържественото отбелязване на 141 години от Шипченската епопея през Руско-турската освободителна война от 1877-1878 г. Президентът ще се включи в туристическия поход, който в 11.45 часа ще достигне до връх Шипка. В 12.00 часа президентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което ще бъде отслужена заупокойна молитва. Държавният глава ще произнесе слово и ще положи венец пред Паметника на свободата. От 13.00 часа ще се състои възстановка на шипченските боеве.***Габрово.В 20.45 часа държавният глава Румен Радев ще приеме почетния строй на Националната гвардейска част на  площад „Възраждане\" в Габрово в чест на 141-та годишнина от Шипченската епопея, след което ще произнесе слово. Тържествена проверка-заря е от 21.05 часа.***Кърджали.От 13.30 часа министърът на образованието и науката Красимир Вълчев ще посети Професионална гимназия по селско и горско стопанство в Кърджали. На събитието е поканен и министър-председателят Бойко Борисов.***Кърджали.От 14.00 часа министър Боил Банов ще се запознае с последните открития при разкопките на скалния град Перперикон. На събитието е поканен и министър-председателят Бойко Борисов.***София.От 10.00 до 14.00 часа в парка „Заимов\" продължава инициативата „Зелена библиотека\", в която ще се включат българските поети Мирела Иванова и Бойко Ламбовски.***София.От 17.00 в специално изграден шампионски корнер в началото на алеята към НДК на ъгъла на ул. „проф. Фритьоф Нансен\" и бул. „Патриарх Евтимий\" всички фенове на волейбола в столицата ще могат да се докоснат до Световната купа по волейбол.***София.От 20.00 часа на хижа „Алеко\" ще се проведе Алекова вечер, посветена на 123-годишнината на организираното туристическо движение.***Благоевград.От 11.00 часа в хотел „Монте Кристо\" продължава втория ден от регионалната среща на здравните медиатори от областите Благоевград, Кюстендил, Перник, София-област и София-град.***Варна.От 22.00 часа ще се проведе първото организирано за България Ветроходно плаване по пълнолуние.***Велико Търново.В 10.30 часа в римският град Никополис ад Иструм ще бъде открит международен фестивал „Нике-играта и победата\".***Велико Търново. / с. Миндя/От 20.00 часа в селото започва „Миндя Рок Фест\" - десето юбилейно издание.***Велико Търново.От 20.00 часа на сцена „Арт лято\" до ХГ „Борис Денев\" ще се проведе представяне на книга и филм за Гена Димитрова - „Обич за Гена\".***Велико Търново./Килифарево.От 20.00 часа на площад „България\" „Килифарево празнува\" - отбелязване на празника на Килифарево и 45 години от обявяването му за град.***Видин.От 20.30 часа кметът на Общината Огнян Ценков ще присъства на въздушното акробатично шоу, което ще се проведе на входната кула на крепостта \"Баба Вида\", в рамките на шестото издание на средновековния фестивал \"БъдинЪ\".***Добрич.От 14.00 часа жители на квартал „Рилци\" в Добрич възнамеряват да блокират пътя Добрич-Силистра заради нарушено водоподаване.***Каварна.От 15.00 часа на централната пешеходна зона любители на автомобилния спорт ще могат да се насладят и разгледат ретро колите, част от XIV класик рали „Варненски автомобилен събор\".***Каварна.От 21.00 часа ще се проведе \"Огнена фиеста Чиракман 2018\".***Карлово.В 18.30 часа ще се състои тържественото откриване на празника на град Баня с водосвет и приветствия.***Кричим.По повод празника на Кричим в 10.30 часа пред читалището в града ще бъде открита изложба „Ден година храни\" и кулинарно състезание за деца. В 19.00 часа ще се отслужи празничен водосвет. В 19.20 часа присъстващите ще чуят поздравителен адрес от кмета на Общината Атанас Калчев. В 19.30 часа ще започне концерт „Петте сезона\" на Стефан Диомов. В 20.40 часа жителите и гостите на града ще забавлява хумористът Звезделин Минков, а в 21.00 часа на сцената ще се качи Християна Лоизу, победител в четвъртия сезон на „X-Factor\". В полунощ ще има и празнична заря.***Кюстендил.От 8.30 часа на площад „Велбъжд\" ще се проведе автомобилното състезание „Осогово\".***Кюстендил.От 12.30 часа на площад „Велбъжд\" ще бъде поставено началото на традиционното автомобилно рали „Планинско изкачване „Осогово\".***Сливен.В местността „Карандила\" ще се проведе XXVII-ми Национален събор на каракачаните в България.***Стара Загора.От 9.00 часа в село Старозагорски бани ще се проведе Тринадесети национален тракийски фолклорен събор „Богородична стъпка\" 2018.***Царево.От 9.30 часа на отбивката към плаж „Силистар\" кметът на Царево Георги Лапчев ще даде пресконференция за решението на Общински съвет -Царево по казуса „Силистар\".  ", "date": "2018.08.25", "title": "Предстоящи  събития в страната  на 25 автуст "}
{"url": "http://www.cross.bg/repyblikata-kazanluk-veliko-1582326.html", "text": "/КРОСС/ За честванията на 141-та годишнина от Шипченската епопея се ограничава движението на транзитно преминаващите превозни средства по пътя Габрово - Шипка - Казанлък от 8.00 ч. до 20.00 ч. днес, съобщиха от Агенция \"Пътна инфраструктура\".Транзитният трафик ще се пренасочва през Прохода на Републиката - за пътуващите от Северна към Южна България - от Русе и Велико Търново през Дебелец - Прохода на Републиката - Гурково за Казанлък, Стара Загора и Бургас; за пътуващите от Южна към Северна България през Гурково - Проход на Републиката - Дебелец за Велико Търново и Русе.Локалният трафик и идващите от запад превозни средства ще бъдат пренасочвани за Габрово през Трявна - с.Белица - с.Вонеща вода - Проход на Републиката и обратно. В област Стара Загора движението на коли ще се пренасочва към Прохода на Републиката по маршрута: Калофер - Казанлък - Гурково - Велико Търново и обратно. Пренасочването ще става при пътен възел \"Мъглиж\".През прохода \"Шипка\" ще бъдат пропускани само автобуси и автомобили с участници и гости в събитието, както и организираният междуградски автомобилен транспорт.", "date": "2018.08.25", "title": "Временни ограничения на движението по пътя Габрово - Шипка - Казанлък "}
{"url": "http://www.cross.bg/tzarevo-lapchev-zastroyavane-1582325.html", "text": "/КРОСС/ Кметът на Царево Георги Лапчев ще коментира казуса, свързан с местността „Силистар\" днес от 9.30 ч. на отбивката към плажа. Той ще обясни дали ще има застрояване в този район. Поводът е одобрената докладна записка на кмета, която предвижда разрешение за изработване на проект на подробен устройствен план в местността.Не се планира застрояване, а целта на докладната записка е  по законен начин да се направи достъпен старият път към плажа, това обясни в интервю за БНР- Бургас, кметът на Царево Георги Лапчев: „ докладната беше приета и тя не касае утвърждаване на строителството, а касае допускане. Има огромна разлика и това допускане на квинтесенцията не е някакви комплекти , които ще се струят, а път които трябва да премина през този частен имот. За това стартирахме процедура, която да отговори на всички законови процедури. В община Царево няма постъпило инвестиционно намерение от собственика, никога не ставало въпрос , че си желая създаването на някакъв комплекс към не желаем някои да струи  мега хотел без значение кой е собственик\". ", "date": "2018.08.25", "title": "Кметът на Царево ще коментира казуса  „Силистар“"}
{"url": "http://www.cross.bg/bagazh-putnitzite-ruchen-1582323.html", "text": "/КРОСС/ Нискотарифният превозвач Ryanair слага край на практиката, която позволява на пътниците да качат на борда до 10 килограма ръчен багаж, съобщи Ройтерс.  От ноември те ще трябва да се заплащат, като таксата за услугата ще бъде между 6 и 10 евро.Според новите правила пътниците ще имат право да носят \"малка чанта за лични нужди\", която да се поставя под предната седалка. За багажите до 10 кг. ще трябва се плащат 6 до 8 евро, за да бъдат качени на борда и превозени в багажното отделение над седалките, или между 8 до 10 евро, за да бъдат им бъдат чекирани. От авиокомпанията обясняват промяната с основанието, че самолетите ѝ се бавят, защото пътниците носят твърде много ръчен багаж. Конкурентните easyJet, Wizzair и Norwegian в момента позволяват безплатен средноголям куфар до 10 кг. за кратки полети.От Ryanair коментираха, цитирани от Ройтерс, че не очакват промяната да донесе допълнителни приходи, тъй като чекирането на 10-килограмов багаж според новата система е значително по-евтино от сегашната цена за проверки на ръчен багаж. Компанията също така увеличава допустимия размер за всички видове багаж. ", "date": "2018.08.25", "title": "Ръчният багаж в „Райънеър“ вече ще се плаща "}
{"url": "http://www.cross.bg/apostol-moshtite-sveti-1582315.html", "text": "/КРОСС/ След страдалческата кончина на свети апостол Вартоломей (1), която той приел заради Христа от нечестивите в арменския град Албан (днес Баку, бел.ред.), верните взели честното тяло на светия апостол и го положили в оловен ковчег. От мощите на апостола започнали да стават чудеса, защото от тях се подавало изцеление за болните и поради това мнозина неверни се обръщал към Христа. А слугите на дявола, нечестивите и жестоки жреци, като научили за тези чудеса, и дори ги видели с очите си, не само не познали Божията сила, но се ожесточили в сърцата си и възненавидели честните апостолови мощи. Стигнали до крайната степен на вражда и ярост, те взели оловния ковчег и го хвърлили в морето, за да го потопят в морските дълбини (2).  юНечестивите хвърлили в морето и още четири ковчега с мощи на други свети мъченици. Смята се, че това били мощите на светите Папиан, Лукиан, Григорий и Акакий. Но вместо да потънат в морската бездна, ковчезите плавали като ладии, носейки в себе си безценни съкровища. Макар и да бил от олово, ковчегът на апостол Вартоломей не потънал - по свръхестествен начин той се оказал необикновено лек и се носел по морето сред другите мъченически ковчези като кораб, управляван от Всесилния Бог; два ковчега имало от дясната му страна и два - от лявата, заради апостолската чест.Така по чуден начин по море ковчезите стигнали до Босфор Тракийски в Пропонтида, а след това преминали Хелеспонтския пролив и през Егейско и Йонийско море достигнали Сицилия и се насочили на запад към остров Липара. Тук ковчегът на апостола пристанал към брега. Ковчезите на другите свети мъченици, съпроводили апостола до Липара, го оставили и се разделили, като по Божията воля всеки се отправил по своя път. Ковчегът на свети Папиан отплавал към Сицилия, на Лукиан - в Месина, на Григорий - в Калабрия, а на Акакий - в град Аскалус. За всичко това получил откровение от Бога епископът на остров Липара Агатон.Той отишъл с клира и множество народ на морския бряг и намерил ковчега с мощите на апостола. Преизпълнил се с радост и казал:- Откъде дойде при теб, Липара, това безценно богатство? Наистина, днес ти се възвеличи и прослави. Ликувай и се радвай, приемайки в ръцете си посетилия те велик застъпник и ходатай пред Бога и възкликни към него: добре дошъл при нас, Господен апостоле!Всички се учудвали как оловният ковчег с мощите на светия апостол не само не потънал във водата, а се оказал по-лек от ладия и преминал такъв дълг път по море, очевидно ръководен не от човешка, а от Божия сила, и прославяли Божието величие.След това взели ковчега с мощите на апостола и тържествено и с псалмопения го понесли в църквата. А от светите мощи изтекло миро, от което се подавало изцеление за неизлечими болести.Честните мощи на Христовия апостол се пазели на острова дълго време, чак до царуването на иконобореца Теофил (3). Тогава заради хорските грехове, по Божието допущение агаряните завладели остров Липара. Управителят на град Беневент, княз Сикард, отдавна бил чувал за чудесата на Христовия апостол и се разгорял с топла вяра към светеца. Затова повикал моряци от град Амалфия и като обещал да ги награди богато, ги убедил да пренесат от остров Липара мощите на свети апостол Вартоломей като скъпоценно съкровище. Моряците се качили на кораба, взели от острова толкова желаното духовно съкровище и се завърнали. И едва щом княз Сикард чул, че пристигат мощите на светеца, заедно с епископа и множество хора излязъл с кораби в морето да ги посрещне. После с почести отнесли мощите в град Беневент, положили ги във Великата църква и тържествено отпразнували това събитие. Оттогава било установено да се празнува пренасянето на мощите на свети апостол Вартоломей на двадесет и петия ден от месец август. А от честните мощи било подавано изцеление за различни болести по молитвите на апостол Вартоломей и по благодатта на Господа наш Иисуса Христа ", "date": "2018.08.25", "title": "Пренасяне на честните мощи на свети апостол Вартоломей"}
{"url": "http://www.cross.bg/voiina-armiya-vtorata-1582318.html", "text": "/КРОСС/ 55 г. пр.н.е. - Юлий Цезар напада Британия.325 г. - Никейският събор определя правилата за изчисляване на датата на Великден в християнската църква.1580 г. - Испанската армия превзема Лисабон и Португалия е анексирана от Испания.1718 г. - Френските колониалисти основават Ню Орлеан в Северна Америка.1758 г. - Седемгодишната война: Пруския крал Прусия побеждава руската армия в Битката при Зорндорф (днес Сарбиново, Полша).1768 г. - Джеймс Кук започва първата си експедиция.1819 г. - В Швейцарските Алпи е намерен извор, наречен Саския, чийто вода до ден днешен се счита за най-чистата и с най-добър минерален състав в света.1825 г. - Уругвай обявява независимостта си от Бразилия.1830 г. - Започва Белгийската революция.1875 г. - Осъществено е първото преплуване на Ла Манша - от британеца Матю Уеб, за 21 часа и 45 минути (настоящият рекорд е под 7 часа).1916 г. - България в Първата световна война: Руската армия форсира Дунав и навлиза в българска територия.1920 г. - Полско-съветска война: В решителната Битка при Варшава полските войски, под командването на Йозеф Пилсудски, успешно изтласкват от Варшава Червената армия.1928 г. - Завършен е строежът по трибуната Коп на Анфийлд, стадиона на английския футболен отбор Ливърпул.1940 г. - Втората световна война: Британски самолети бомбардират за първи път Берлин.1944 г. - Втората световна война: Съюзническите войски освобождават Париж от нацистка окупация.1960 г. - В Рим са открити XVII Олимпийски игри.1961 г. - В София е открита Втората лятна универсиада.1967 г. - Установена е гореща линия между Кремъл и резиденцията на министър-председателя на Великобритания.1978 г. - В Испания е отменено смъртното наказание в мирно време.1988 г. - При пожар изгарят много здания в централната част на Лисабон.1989 г. - Космическия апарат на НАСА Вояджър 2 минава край Нептун, последната голяма планета, преди да напусне Слънчевата система.1991 г. - Беларус обявява независимост от СССР.1993 г. - В Асама (Индия) побеснял слон прегазва и убива 44 души.1997 г. - В Берлин е осъден на 6 години и половина затвор Егон Кренц, източногермански комунистически лидер, заради убитите при бягство на Запад граждани, опитали се да преминат през Берлинската стена.2003 г. - Петдесет и двама души са убити при терористичен бомбен атентат в Мумбай, Индия. ", "date": "2018.08.25", "title": "25 август в историята"}
{"url": "http://www.cross.bg/banka-tzentralnata-rysiya-1582324.html", "text": "/КРОСС/ Пожар пламна в сградата на Централната банка на Русия в Москва, предаде ТАСС, като се позова на източник от спасителните служби.\"В един от корпусите на Централната банка на Русия на улица \"Неглинная\" има пожар на петия етаж\", заяви източникът, цитиран от ТАСС. Няма пострадали.Значителни сили на Министерството на извънредните ситуации гасят огъня. Движението на улица \"Неглинная\" е блокирано. Паркираните коли на улицата затрудняват пожарникарите.Московският клон на Министерството на извънредните ситуации потвърди факта на пожара, но не потвърди, че това е сграда на Централната банка.Установяват се причините за пожара. ", "date": "2018.08.25", "title": "Пожар горя в сградата на Централната банка на Русия "}
