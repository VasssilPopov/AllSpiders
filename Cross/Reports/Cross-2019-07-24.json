{"url": "http://www.cross.bg/kaiili-dzhenur-godina-1609758.html", "text": "/КРОСС/  Риалити звездата Кайли Дженър оглави класацията за най-богатите знаменитости в Инстаграм за втора последователна година, съобщи сайтът Метро.Най-младата сестра в семейство Кардашиян печели 1,2 милиона британски лири за всяко спонсорирано постване. Това е с 27 процента повече от миналата година.Въпреки че има повече последователи, певицата Ариана Гранде е на второ място с 800 000 лири на постванеКланът Кардашиян-Дженър е с още едно място сред най-богатите в Инстаграм. Голямата сестра Ким е на четвърто място със 730 000 лири на постване.Класацията е направена от HopperHQ.com на базата на броя на последователите, ангажираността им и честотата на постванията. \"С годините маркетингът в социалните мрежи се разраства и с това парите, които изкарват знаменитостите, се увеличиха рязко - коментира Майк Бандан от \"Хопър Ейч Кю\". - Кайли Дженър имаше невероятна година и затова не е изненадващо, че отново оглави класацията\".\"Невероятно е колко влияние имат тези професионалисти върху последователите си. Затова от гледна точка на фирмите тези платени реклами често си струват всяко пени\".През март Кайли Дженър, която е на 21 години, беше обявена от сп. \"Форбс\" за най-младата милиардерка в историята. Тя продължава да разширява козметичната си империя, като пусна продукти за лице и тяло. ", "date": "2019.07.24", "title": "Кайли Дженър печели над 1 млн. паунда за спонсорирано постване в Instagram "}
{"url": "http://www.cross.bg/dali-prokyratyra-zavedeniya-1609766.html", "text": "/КРОСС/  Апелативната прокуратура в Бургас е разпоредила проверка, която да докаже дали са допуснати нарушения в работата на хосписи в Поморие и Черноморец, съобщават от пресцентъра на държавното обвинение.Тя ще трябва да бъде извършена от Окръжната прокуратура в морския град. Предмет на проверката ще бъде както законосъобразното функциониране на описаните здравните заведения по смисъла на Закона за лечебните заведения, така и дали са налице данни за осъществени престъпления от общ характер от длъжностни лица, работещи в същите. ", "date": "2019.07.24", "title": "Прокуратурата в Бургас разпореди проверка за извършени нарушения в хосписи "}
{"url": "http://www.cross.bg/lokarno-stenata-selektiran-1609760.html", "text": "/КРОСС/  Сниманата в Лондон българска драма \"Котка в стената\" ще се бори за приза \"Златен леопард\" на престижния кинофест в Локарно, Швейцария. Филмът на провокативния, многократно награждаван режисьорски тандем Весела Казакова и Мина Милева е селектиран в основната състезателна програма на един от най-старите и реномирани конкурси от ранга на фестивалите в Берлин и Венеция.Световната премиера на родната продукция ще бъде през август в Локарно, където над 8 000 зрители ще гледат претендентите за голямата награда. Веднага след като бъде представен на фестивала, филмът ще атакува отличието на международния фестивал в Сараево с още едно българско заглавие - \"В кръг\" на Стефан Командарев.Филмът е копродукция между България, Великобритания и Франция. Продукцията е подкрепена от подпрограма МЕДИА на Творческа Европа, Région Ile de France в партньорство със CNC, Българска национална телевизия, АРТЕ и Пост Републик. ", "date": "2019.07.24", "title": "Българският филм \"Котка в стената\" е селектиран за кинофестивала в Локарно "}
{"url": "http://www.cross.bg/bulgarskite-radev-glava-1609765.html", "text": "/КРОСС/  Президентът Румен Радев със специално изявление за изтребителите. Държавният глава блокира с вето сделката за F-16Държавният глава призна, че модернизацията на военновъздушните сили е необходима, но това не трябва да става за сметка на националните интереси. \"Това е дългоочаквана и необходима стъпка от модернизацията на българските военновъздушни сили за отбранителната способност на страната, но тя не може да става за сметка на интересите на българските граждани и достойнството и суверенитета на България\", каза той.\"Решението на правителството тези международни договори да не стават публично достояние задължава народните представители да информират обществеността за характера на поетите задължения и получените срещу тях отбранителни способности. Задължителен е нов дебат в НС, който да даде ясен отговор как са защитени българските интереси по отношение на цената за придобиване на изтребителите\", заяви президентът.Той посочи причините за налгането на ветото. \"Срокът за доставка на изтребителите е най-рано след 4-5 години. Орязаният пакет въоръжение, оборудване, обучение и услуги, при който самолетът остава с ограничени способности. Скрити и неясни разходи, които България ще плаща впоследствие. Промяна в договора едностранно без съгласуване с българската страна. Неустойки при неизпълнение\", изброи Радев.\"Поемането на задължения, свързани със скрити разходи, въвличат с десетилетия напред българските правителства във финансови задължения. Разходите по придобиване поставят под въпрос за навременно осигуряване на липсващите способности\", заяви президентът.„Всички обстоятелства излагат на риск модернизацията на сухопътни войски и военноморски сили\", беше категоричен президентът.\"Нека не забравяме, че и правителството, и Народното събрание носят отговорност за действията си изключително и само пред българските граждани. Не някой друг, а българското общество определят тяхната легитимност\", добави Румен Радев.\"Очаквам задълбочени дебати в НС и предприемане на адекватни действия\", завърши изявлението си държавният глава. ", "date": "2019.07.24", "title": " Радев за F-16: Скрити и неуточнени разходи за десетилетия напред"}
{"url": "http://www.cross.bg/brothers-chemical-bulgariya-1609753.html", "text": "/КРОСС/  Британското електронно дуо The Chemical Brothers ще изнесе първия си концерт в България. Групата, която заедно с формации като Prodigy и Fatboy Slim наложи жанра big beat през 90-те години, ще излезе пред българска публика в зала \"Арена Армеец\" на 10 октомври тази година, съобщават организаторите на събитието от продуцентската компания \"АРТ БГ\".Том Роуландс и Ед Саймъндс се събират в Манчестър през 1989 г. под името Dust Brothers. Сменят името си на The Chemical Brothers едва през 1995 г.Първият им албум Exit Planet Dust е добре приет на Острова, но световната им слава идва с втория - Dig Your Own Hole. В България те ще представят новия си албум No Geography, но ще изпълнят и едни от най-големите си хитове като Hey Girl Hey Boy, Block Rockin' Beats, Galvanize.В България The Chemical Brothers пристигат с оригинална продукция, която включва внушително 3D светлинно шоу и други впечатляващи сценични ефекти. Тя беше представена за пръв път на фестивала в Гластънбъри и ще бъде доставена до \"Арена Армеец\" със 7 тира.По условие на мениджъра на групата ще бъдат за концерта ще бъдат пуснати едва 9500 билета на цена от 59 до 100 лв. Те ще бъдат пуснати в продажба от утре в мрежата на \"Ивентим\".\n\t\t\t\t\t", "date": "2019.07.24", "title": "The Chemical Brothers идват за пръв път в България през октомври"}
{"url": "http://www.cross.bg/nominatzii-nagradi-bili-1609754.html", "text": "/КРОСС/  Тейлър Суифт и Ариана Гранде водят с по 10 номинации за видео музикалните награди на MTV, съобщиха Асошиейтед прес и Ройтерс. Двете певици си съперничат в осем категории, включително за видеоклип на годината. \"You Need to Calm Down\" на Тейлър Суифт и \"thank u, next\" на Ариана Гранде са номинирани за най-голямата награда заедно с \"Bad Guy\" на Били Айлиш, \"Old Town Road\" на Лил Нас Екс и Били Рей Сайръс, \"A Lot\" на рапъра 21 Савидж и Джей Коул, \"Sucker\" на \"Джонас брадърс\". На второ място по брой на номинациите е 17-годишната Били Айлиш с девет. В категорията за изпълнител на годината нейни съперници са Ариана Гранде, Карди Би, Шон Мендес, Холзи и \"Джонас брадърс\".Лил Нас Екс, чийто хит \"Old Town Road\" изравни рекорда за най-много седмици начело на класацията за сингли Хот 100 на \"Билборд\" - 16, е с осем номинации.  Изненадващо Пост Малоун не получи номинация, въпреки че доминираше в стрийминг услугите и по радиото, както и в класациите на \"Билборд\" миналата година. Песента \"Shallow\" на Лейд Гага и Брадли Купър, която спечели награди \"Оскар\" и \"Грами\", получи две номинации - за песен на годината и най-добро сътрудничество. Корейската група Би Ти Ес има четири номинации, включително и в новата категория на най-добър Кей-поп. Церемонията за раздаване на видео музикалните награди на MTV е насрочена на 26 август в Нюарк. Феновете вече могат да гласуват на сайта vma.mtv.com.", "date": "2019.07.24", "title": "Обявиха номинациите за музикалните награди на MTV "}
{"url": "http://www.cross.bg/temperatyra-termometrite-belgiya-1609761.html", "text": "/КРОСС/  41,2°C показаха днес термометрите в Бордо - най-високата температура, откакто измерванията са започнали, съобщава Би Би Си. Предишният рекорд от 40,7°C е бил отбелязан през 2003 година. Метеоролозите предвиждат живака на термометрите да покаже рекордни стойности тази седмица в Белгия, Германия, Нидерландия и Великобритания.Клеър Нулис от Световната метеорологична организация отбеляза, че горещата вълна в Европа е следствие на глобалното затопляне и подобни жеги не са \"проблем, който ще изчезне\".Във голяма част от Франция днес е обявен оранжев код за високи температури. Френските метеоролози не изключват термометрите в Париж също да покажат рекордни стойности и да задминат най-високата измервана температура - 40,4°C през 1947 година.В Белгия вече обявиха червен код за жеги в на територията на цялата страна. Подобен ход за района около Сарагоса предприеха и в Испания. В края на юни горещите взеха жертви и доведоха до горски пожари в различни части на Иберийския полуостров. ", "date": "2019.07.24", "title": "Във френския град Бордо беше измерена рекордно висока температура "}
{"url": "http://www.cross.bg/kpictiyan-xaepcata-boiiov-1609776.html", "text": "/КРОСС/  Kpиcтиян Бoйĸoв, cвъpзaн c xaĸepcĸaтa aтaĸa в HAΠ, вeчe e oбвинeн пo члeн 108 oт Haĸaзaтeлния ĸoдeĸc, cвъpзaн c тepopизъм. Toвa cъoбщи БHP, пoзoвaвaйĸи ce нa aдвoĸaтитe нa фиpмaтa „TAД Гpyп\". Зaeднo c Бoйĸoв e oбвинeн и вчepaшният зaдъpжaн тъpгoвcĸия диpeĸтop Гeopги Янĸoв. Oчaĸвa ce дa бъдaт пpeдпpиeти пpoцecyaлнo-cлeдcтвeни дeйcтвиe и пo oтнoшeниe нa coбcтвeниĸa нa фиpмaтa Ивaн Toдopoв, ĸoйтo e в чyжбинa.Cлeд ĸaтo oт пpoĸypaтypaтa oбявиxa, чe Kpиcтиян Бoйĸoв нe e дeйcтвaл caм пpи xaĸepcĸaтa aтaĸa cpeщy пpиxoднaтa aгeнция, cлyчaят вeчe e пoeт в Cпeциaлизиpaнaтa пpoĸypaтypaтa. Maĸcимaлнoтo нaĸaзaниe зa тeзи oбвинeния e 15 гoдини зaтвop.Bчepa oт pъĸoвoдcтвoтo нa пpoĸypaтypa oбявиxa, чe имaт нoви вoдeщи вepcии зa xaĸepcĸaтa aтaĸa и чe e ycтaнoвeнo, чe нaд Kpиcтиян, зa ĸoгoтo ca ĸaтeгopични, чe e нeйният извъpшитeл, имa пopъчитeл и пoдбyдитeл. Πoвeчe oфициaлнa инфopмaция зa paзcлeдвaнeтo и дo тoзи мoмeнт нямa.Πpoдължaвa пpeглeждaнeтo нa иззeтaтa тexниĸa пpи вчepaшнaтa aĸция нa ГДБOΠ. Bъв фaйлoвeтe имa мнoгo дaнни зa дъpжaвни инcтитyции, бaнĸи и зacтpaxoвaтeлни ĸoмпaнии. Aдвoĸaтитe oпpeдeлиxa oбвинeниятa зa aбcypдни. ", "date": "2019.07.24", "title": "Заподозрените за теча на данни от НАП са обвинени в тероризъм"}
{"url": "http://www.cross.bg/mtoken-banka-ystroiistva-1609756.html", "text": "/КРОСС/  За улеснение и удобство на клиентите си Банка ДСК вече предлага DSK mToken - мобилно приложение за смарт устройства с операционни системи Android и iOS. Приложението служи за потвърждаване на преводи и документи, изпратени през интернет банкирането за индивидуални клиенти - ДСК Директ, както и през мобилното банкиране DSK Smart.Иновативното решение отговаря на най-високите стандарти за сигурност и представлява алтернатива на използваните досега цифрови сертификати и тоукън устройства, като съчетава в себе си редица предимства и възможности. Извършваните операции са с висока степен на сигурност - двуфакторна защита, и се потвърждават бързо и сигурно от всяка точка по света - с кратък ПИН код или биометричен идентификатор. Активирането на DSK mToken върху едно или повече устройства се извършва в няколко лесни стъпки и е напълно безплатно. Допълнително предимство е и фактът, че DSK mToken работи и в офлайн режим - преводите, изпратени през интернет банкирането ДСК Директ, могат да се потвърждават дори когато телефонът няма връзка с интернет.Въвеждането на новата услуга е част от стратегията на Банка ДСК да предлага иновативни решения и удобен начин на обслужване, съобразени с динамичното ежедневие на клиентите.Потребителите могат да заявят ползването на DSK mToken във всеки един офис от клоновата мрежа на Банка ДСК в страната. Допълнителна информация е достъпна на уеб сайта на банката:   ", "date": "2019.07.24", "title": "Банка ДСК вече предлага мобилно приложение DSK mToken за подписване на преводи и документи онлайн"}
{"url": "http://www.cross.bg/transport-transporta-finlandskoto-1609751.html", "text": "/КРОСС/  „Обезпокоен съм, че много от работещите в сферата на международния транспорт в различни страни може да останат без работа заради фалит на предприятията.  Това са предимно малки, средни предприятия или семеен бизнес и единствен източник на приходи за много домакинства. \" Това заяви ръководителят на Делегацията на българските социалисти в Европейския парламент Петър Витанов по време на изслушване на  министъра на транспорта на Финландия Сана Марин в Комисията по транспорт и туризъм в Брюксел. „Надявам се да бъдете честен посредник в рамките на предстоящите преговори по Пакет „Мобилност\" I. Знаете колко е чувствителна тази тема в редица държави-членки, сред които е и България. Надявам се с финландското председателство да отпадне усещането сред гражданите ни, че можем да бъдем изхвърлени от вътрешния пазар на ЕС\", допълни Витанов.Г-жа Марин представи пред членовете на ЕП приоритетите на финландското председателство в сектор \"Транспорт\". Основен акцент бе поставен върху автоматизацията на транспорта, дигитализацията в транспортните услуги и намаляването на въглеродните емисии чрез подобряване на енергийната ефективност на транспортните системи.  По-късно комисарят по транспорта Виолета Булц ще отговаря на въпроси на депутати.", "date": "2019.07.24", "title": "Петър Витанов: Много работещи в международния транспорт може да останат без работа"}
{"url": "http://www.cross.bg/fortune-huawei-klasatziyata-1609755.html", "text": "/КРОСС/  Huawei заема 61-во място в тазгодишната класация на Fortune, събираща на едно място 500-те на най-успешните компании в света на база на приходи и печалба.  Компанията се изкачва с 11 позиции спрямо миналата година, и с впечатляващите 68 спрямо 2017 г.Годишната класация Fortune 500 се прави на база приходите и печалбата на компаниите, както и на тяхната големина. Така Fortune 500 се наложи като мерило за успеха на една компания, нейното устойчиво развитие, големина, присъствие на международния пазар и роля в глобалната икономика.Издигането на Huawei в класацията е на база на увеличение от 22% на приходите и  27.5% по-голяма годишна печалба. Силата на компанията обаче е базирана и на други фактори.\"Нашето изкачване в класацията Fortune 500 е ново доказателство за успеха на компанията ни през 2019 г. В центъра на нашите постижения са целите, които сме си поставили - да направим най-новите технологии достъпни за нашите клиенти и да продължим да се фокусираме върху инвестициите в развойна дейност. Това ни позволи да постигнем този голям успех.\", споделя изпълнителният директор на Huawei Ричард Ю. По-рано тази година Huawei зае 47-мо място в класацията BrandZ за най-ценни глобални брандове, благодарение на иновациите в смартфоните от серията HUAWEI P30, както и невероятните технологични решения при разработката HUAWEI Mate X и дългоочаквания Mate 20 X (5G).", "date": "2019.07.24", "title": "Huawei Се изкачва с 11 мЕСТА в класацията Fortune 500 "}
{"url": "http://www.cross.bg/mobilnost-durzhavi-rosen-1609750.html", "text": "/КРОСС/  Министърът на транспорта, информационните технологии и съобщенията Росен Желязков се срещна с министрите на транспорта на Полша, Унгария, Литва и Латвия в Европейския парламент. Обсъдени бяха позициите на единомислещите държави по Пакета за мобилност I, като представителят на румънската държава заяви, че Румъния категорично ще се присъедини към групата на единомислещите и ще участва активно в преговорите по пакета.Министрите се обединиха около позицията, че до момента по Пакета за мобилност I се действаше прибързано, без силни аргументи и анализи. Това налага започването на нов диалог, в който трябва да вземат активно участие всички членове на ЕП от единомислещите държави, независимо от коя политическа група принадлежат.По време на срещата със заместник-председателя на Групата на европейските консерватори и реформисти на ЕП Рафаеле Фито министър Росен Желязков бе категоричен, че приетите до момента текстове по Пакета за мобилност I се отклоняват съществено от първоначалните си цели. Подходът в пакета е променен значително и елементите, които са добавени ще окажат въздействие върху функционирането на автомобилния транспорт и конкурентоспособността като облагодетелстват определени държави членки за сметка на други. „Надяваме се, че новоизбраният Европейски парламент ще бъде отворен за нашите предложения\", подчерта министърът.Росен Желязков разговаря с координатора по Пакета за мобилност I и член на Renew Europe Group на ЕП Хосе Рамон Бауса-Диаз. Двамата обсъдиха спорните текстове в Пакета за мобилност I. Министърът изтъкна опасенията на единомислещите държави, че така формулирани текстовете ще доведат до допълнителни часове управление и натрупване на умора у водачите, което е реална предпоставка за тежки инциденти. Той припомни, че задължителното връщане на превозните средства  до страните по установяване, ще увеличи ненужно трафика, вредните емисии и амортизирането на пътната инфраструктура. \"Според проучване, публикувано от Европейската комисия, в ЕС липсват 400 000 безопасни и сигурни места за паркиране и почивка на водачите. Трябва да отпадне забраната за ползването на седмичнатапочивка в кабината, докато не бъдат изградени тези места\", категоричен бе българският транспортен министър.„Решаването на проблемите в сектора не може да стане само с налагането на забрани и ограничения. Необходим е цялостен подход, който да гарантира равни условия за всички държави членки, както и достатъчно време за адаптация на бизнеса и превозвачите\", изтъкна Росен Желязков.Темата беше обсъдена и с председателя на Групата „Идентичност и демокрация\" на ЕП Марко Зани. Министърът отбеляза, че част от аргументите на единомислещите държави се споделя и от други периферни държави като Португалия и Исландия. По думите му в началото Пакетът за мобилност I беше представян като социална политика, в подкрепа на шофьорите, но сегашният вариант на текстовете, разглеждани в ЕП, води до пряка намеса в конкурентостта на един огромен сектор в икономиката на ЕС. „Не виждам нищо социално в предложението камионите да се връщат на всеки четири седмици\", добави Росен Желязков. ", "date": "2019.07.24", "title": "Росен Желязков проведе серия от срещи в ЕП по Пакета за мобилност I   "}
{"url": "http://www.cross.bg/otnovo-nargileta-zakrito-1609759.html", "text": "/КРОСС/  Валери Симеонов и народните представители от НФСБ внасят отново в Народното събрание промени в Закона за здравето, които предвиждат забрана за пушене на наргилета на закрито.Припомняме, че законопроектът получи пълна подкрепа на първо гласуване. На второ обаче, след оттегляне от страна на ГЕРБ, бяха приети само част от промените. Парламентът забрани на непълнолетните да употребяват наргилета и да купуват тютюневи изделия за тях, но без ясни и логични мотиви не прие въвеждането на забраната за пушене на наргиле на закрито.Сега народните представители от НФСБ отново настояват за забрана на пушенето на наргиле в закрити обществени места с мотивите, че то нанася сериозни вреди на човешкия организъм. Потребителят на водна лула (наргиле) вдишва токсични вещества, които се срещат и в стандартните цигари, но при наргилето въглените, чрез които се разпалва сместа, засилват вредите за здравето, увреждайки редица системи на човешкия организъм.В заключителната разпоредба на законопроекта се предвижда законът да влезе в сила три дни сред постановяване на положително решение от Европейската комисия по процедура по нотификация, предприета от министъра на икономиката, съвместно с министъра на здравеопазването според съответните европейски директиви. ", "date": "2019.07.24", "title": "Забраната за наргилета на закрито отново влиза в НС "}
{"url": "http://www.cross.bg/srednogortzi-rydozem-raboti-1609757.html", "text": "/КРОСС/  От 10 ч. на 26 юли /петък/ до 18 ч. на 30 юли /вторник/ ще се ограничи движението по път II-86 Средногорци - Рудозем за извършването на взривни работи. Те ще са в участък, който е в средата на трасето между двете населени места. Обходният маршрут е по направлението: Средногорци - Смолян (кв. „Устово\" - кв. „Райково\") - Рудозем и обратно. В момента по Програмата за трансгранично сътрудничество „ИНТЕРРЕГ V-A Гърция - България 2014-2020 г.\", финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. Строителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушване на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, знаци и хоризонтална маркировка.", "date": "2019.07.24", "title": "От 26-ти до 30-ти юли ще се ограничи движението по пътя Средногорци - Рудозем "}
{"url": "http://www.cross.bg/f-skybot-robot-1609741.html", "text": "/КРОСС/ Антропоморфният робот Skybot F-850, доставен на космодрума Байконур, през август ще отиде на МКС. За това съобщи ръководителят на Роскосмос Дмитрий Рогозин на страницата си в Twitter.Преди половин час аватарът на робота Skybot F-850 пристигна в Байконур - каза ръководителят на държавната корпорация.  Рогозин заяви, че роботът ще се присъедини към руския екипаж на Международната космическа станция, където ще продължат тестовете на \"антропоморфната космическа система\".Хуманоидният робот Skybot F-850 (бивш \"Федор\") е създаден от Android Technics и Advanced Research Foundation за Министерството на извънредните ситуации. Демонстрационен модел на робот проект \"Спасител\" е направен през 2016 година. Първоначално той е бил известен под условното име Avatar, но след това е получил собствено име - FEDOR (Окончателно експериментално демонстрационно обектно изследване - \"Окончателен експериментален демонстрационен обект на изследване\"). През 2018 г. беше създадена изложбата на Федор за VDNH.Според плановете роботът ще остане в орбита за седмица и половина, след това ще се върне на Земята. В бъдеще Skybot F-850 ще отиде на Луната. Такива полети ще се извършват преди полета на човека към естествения спътник на Земята. ", "date": "2019.07.24", "title": "Руският робот Фьодор вече е част от МКС"}
{"url": "http://www.cross.bg/hurvatiya-bulgariya-rymen-1609763.html", "text": "/КРОСС/  Президентът Румен Радев посети в рамките на държавното си посещение в Република Хърватия 93-а военно-въздушна база „Земуник\" в град Задар.В базата се провежда съвместна инициатива за обучение на пилоти от авиацията за специални операции, в която участват четири държави от Централна и Източна Европа - България, Хърватия, Словения и Унгария. По време на посещението бяха откроени добрите традиции и отличното партньорство на България и Хърватия в обучението на силите за специални операции и борбата с тероризма.", "date": "2019.07.24", "title": "Румен Радев посети военно-въздушната база „Земуник“ в Хърватия"}
{"url": "http://www.cross.bg/tyrizma-tyrizum-hilyadi-1609762.html", "text": "/КРОСС/  Новините от Министерството на туризма, че се искат още пари за рекламна кампания за попълване на хотелите по Черноморието за идната година, ще се превърне в поредното безпосочно и грешно харчене на едни пари. Всъщност под въпрос е и лятото на 2021 г., защото планирането в света на туризма - глобалното, а не на ниво „министърът силно пожела\" - върви с година и половина-две напред.„Изключително много ме е яд на тази толкова негативна кампания, която се изнесе преди няколко седмици!\" - заяви министър Николина Ангелкова в Златни пясъци по време на заседание на Националния съвет по туризъм. В защита на министъра глас от екрана на бТВ глас издигна и Поли Карастоянова, също от борда по туризъм. Това е една от малкото организации, която няма нищо общо с работата в бранша, с която Николина Ангелкова си говори. Онези, които са с изисквания, които търсят отговорност от ведомството, са просто в списъка на низвергнатите и това е така от години.Дори да бъде утроен бюджетът за реклама на туризма, не може да се рекламира продукт, за който никой не знае повече от това, че е ситуиран на морския бряг и там алкохолът е най-евтин от всички дестинации в Европа и близката Африка.Нито Националният статистически институт (НСИ), нито кой да е в Министерството на туризма е наясно какъв е броят на леглата само по Черноморието. Неизвестен е броят на хотелите, на местата, които настаняват гости.Тогава министър Николина Ангелкова отчиташе бурен и неудържим ръст на посетители и се радваше на изключително подходящата геополитическа обстановка, която буквално ни оставяше като единствен регионален оазис.Ако от Министерството на туризма поискат от НСИ да бъде направено проучване по видове специализиран туризъм, това е технически напълно възможно. От ведомството обаче трета година не желаят да заявят това пред националната статистика.Според последния доклад на Министерството на туризма за състоянието на българския туризъм броят на хотелите с над десет легла, които отчита НСИ (друг източник нямаме) за цяла България е 3 458, - под четири хиляди хотела!Влизаме в Booking и там за цяла България се предлагат 6 350 хотела, като огромна част от българските хотелиери не присъстват в тази частна платформа за предлагане на продажби онлайн. Сред оферираните са и над 200 хотели с цена на нощувката от 400 лв.Само леглата в курорта Слънчев бряг са над 300 хиляди, но по данни на НСИ броят на хотелите в този курорт са точно 160 с 69 хил. легла.И така: на фиска му се губят приходите от около 230 хил. легла или, ако хотелите действително са 160, то всеки от тях е с между 1200-1500 стаи.Всъщност начинът, по който Николина Ангелкова и самото ведомство четат данните на НСИ, са така манипулативни, че реално нито една цифра не е вярна.Според Световната организация по туризъм всеки, който е останал поне 24 часа на територията на една държава, е турист. В статистиката обаче съществува отделна графа за целите на пътуването. Да вземем за пример гърците: от 1,3 млн. за 2018 г. отделяме онези, които са дошли на почивка, се оказва, че за цялата година те са около 250 хиляди. И тук следват изненадите: През 2008 г. гърците, дошли да почиват у нас, са били 762 хиляди, през 2009 г. - 446 хиляди и за миналата година - 250 хиляди, макар министър Ангелкова бодро да отчита 1,3 млн. гръцки туристи.Добре, да видим колко от тях са били в хотел - това е проблемът ни - хотелите са празни!През 2018 г. на територията на цялата държава на хотел са отседнали 129 хил. гърци, а броят на нощувките им е 257 хиляди или почти по две нощувки на човек. Ако обаче повярваме на министъра, че туристите от Гърция са били 1,3 милиона, то при отчетения брой нощувки всеки грък е бил у нас средно по 4 часа, а това и за транзитно преминаване на страната не стига.Руският пазар е лесно проследим, защото оттам всички пристигат с визи. През 2012 г. пренощувалите на хотел руснаци (за зимен и летен туризъм) са 336 хиляди при среден престой от близо осем дни.През 2018 г. руснаците на хотел са 182 хиляди - близо два пъти по-малко, при същата продължителност.Тоест: руснаците купуват само един вид пакети за ваканция и единствената промяна е спадът в техния брой.През 2018 г., с и без визи, руснаци са пътували с цел туризъм зад граница 45 млн. пъти. Само Чехия руснаците са посетили 523 хил. пъти, до Италия пътуванията са били 1,17 млн.По адрес на руските туристи, коментарът е, че визовите им условия са трудни, че не се субсидират самолетите, които ги водят у нас, а в Турция, Тунис, Египет те пътуват без визи и дори държавите плащат празните седалки в самолетите. Е, как тогава в други държави с визов регламент, същите руски туристи са неудържими? Явно просто искат да са там!Тук идва нашенската трагедия номер две: няма как българската държава да субсидира бранш, от който между 40 и 70 на сто са в сивия сектор. И това може да се види с просто око в НСИ: ако в една държава за година време са влезли почти 12 млн. чужденци, а на хотел са били 3,6 млн., то проблемът е гигантски, дори да допуснем, че сме свръхдружелюбна нация, която събира по къщите си две трети от всички чужди гости.а това всъщност е голямата цел - да се натъпче легловата база на легалните места за настаняване. Само че в тези хотели 90 на сто от гостите са пристигнали по линия на евтиния туризъм и разчитат на това, че всичко е включено в цената, та да не харчат нищо повече. Как тогава е възможен радостният рапорт, че у нас са дошли по-малко туристи, но в бюджета са влезли повече пари от туризъм? Едното няма общо с другото.В общата сметка за приходите от туризъм се включват и парите, дадени от българи, а те, когато пътуват в страната, не се скъпят нито за заведения, нито за други харчове. От друга страна, целта на чуждите туристи съвсем не задължително е именно ваканционен туризъм. Затова пустотата по хотелите на морето е факт, но хората, които са дошли по каква да е друга причина (включително и българите, които от години живеят зад граница), нямат проблем да харчат пари за услугите, които са избрали. министър Ангелкова излъга всички българи през 2015 г., когато тържествено обеща, че сянката на плажа няма да струва колкото хотелската нощувка на вечер.  обслужването по Черноморието запада драматично с всяка изминала година и хората са гневни с право. : нито едно от обещанията за поправяне на довеждаща инфраструктура до интересни туристически обекти не беше спазено.Ваканциите са онова време в живота на всеки човек, когато той не иска да се чувства прецакан и когато неприятните изненади са повече от хубавите, презрението към лъжеца, обещал нещо друго, изригва под формата на хиляди българи, които бягат от страната, защото са си скъпи сами на себе си.Защо от още пари, вложени в реклама няма смисъл? Защото продуктът ни разчита единствено и само на големите групи, които да пристигат с цели чартъри, да пълнят големи бройки легла. .След като още през 2014 г. Законът за туризма указва създаването на туристически райони в България и на базата на тяхната специфика да изградят общ продукт, с който да се презентират на световните туристически борси, Софийски район бе създаден преди няколко дни - през юли 2019 г. Липсва каквато и да е стратегия за различните сектори на туризма, различни от пълненето на хотели.които включват частната организация на малки групи пътешественици. Реално никой от Министерството на туризма не знае в коя посока да поеме като политика и, респективно, идея няма какво да рекламират.Самата ни реклама е архаична, неефективна, стихийна и безрезултатна. Ние имаме плажове. Другите имат повече плажове. Имаме слънце. По чиста случайност слънцето грее и на други места по света. Имаме възможности за конференции. Или не - СПА туризъм. Още по-добре - селски туризъм. А приключенски? Ами кой ще пълни хотелите?По думите на министър Ангелкова във Варна на заседанието на Националния съвет по туризма на 22 юли, „с общи усилия, които предлага ведомството се цели туристическият продукт да стане по-устойчив.\"Трогателно е обещанието да се насочим към всевъзможни пазари, особено Китай, Корея, Япония. Да уточним, че хората, дошли за туризъм от Китай у нас, за миналата година са 14 хил. човека. Колко реклама ни е нужна на китайския пазар, та тези 14 хиляди да станат поне 100 хил. от общия брой на 150 млн. китайски туристи в света за 2018 г., които са похарчили общо 277 млрд. долара?От Япония у нас са пристигнали почти 10 хил. туристи, като повечето от тях традиционно и от десетилетия отиват на Фестивала на розата в Казанлък. За миналата година в чужбина са пътували 19 млн. японци.Статистиката, цитирана в доклада за заетостта на местата за настаняване по категории не дава никакви отговори по отношение на маркетинга!Много повече информация за нагласите на чуждите туристи може да се види в TripAdvisor, но проучване за реалното присъствие на индивидуалните туристи у нас туристическото ведомство не е правило никога и съответно няма и бегла идея какво са търсили онези, които лично решават, че искат да посетят България. Към кого да бъде адресирана рекламата тогава? С какво съдържание?Районите още не са създадени (с пет години закъснение), но явно ще се търсят данни по цялата територия на България и проучването трябва да е готово до май, 2021 г. След това ще му мислят. А изтеклите дотогава осем години откакто министерството съществува, могат да минат в графата „проба-грешка\".Когато преди 15-тина години в Америка установяват, че от всички китайски туристи, които влизат в страната, 86% отиват първо на Ниагарския водопад, маркетингова агенция прави проучване с въпроса „Защо?\". И се оказва, че от десетилетия първият урок по география на Америка започва със снимка на Ниагара. Така за всички китайци да бъдеш в Америка означава да се снимаш пред водопада. Оттогава вече десет години националните паркове на САЩ се надпреварват с оферти да поемат целия тираж на всички учебници по география за пети клас, само и само в първия урок да публикуват своя снимка.Малко слънце, малко рози, плажове, малко планини и „ние имаме всичко за всеки\". Губеща, отчайваща маркетингова стратегия. Нищо от модерните нови насоки на туризма, които се отбелязват в регулярните доклади на Световната организация по туризъм или на най-известните туристически борси не стига до нашата политика. Всъщност такава политика нямаме. Един от срамните моменти на всяка борса е националната пресконференция. На нея активно присъстват представители от нашите щандове, обикновено влизат до трима чужди репортери на преклонна възраст, които преговарят трескаво да получат безплатна ваканция у нас след края на поредния скучен отчет.Излишно е да напомняме гигантски резили като таратора и лютеницата в центъра на Париж или краденето на чужд рекламен клип с популярни лица от световното кино. През 2018 г. Ангелкова „предвиди\" създаване на идентификационен номер за всеки туристически обект и всяко място за настаняване и заведение за хранене. Наистина ли? Какво се случи с тази идентификация?Факт е започналата данъчна миграция на български туроператорски фирми към други държави, където законите не предполагат в дигиталната ера онези, които предлагат екскурзии, да ги описват в тетрадки с карирани листа. Защо се стига до този абсурд е твърде пространно и технологично трудно за обяснение, но е факт.На пресконференция на Асоциацията на българските туроператори и туристически агенти (АББТА) стана ясно, че ако българи искат да си купят изгодни ваканции в България, то те трябва да го направят през чужди сайтове. Родната наредба Н-18 на НАП, по повод на която от Министерството на туризма не си мръднаха пръста, за да помогнат на целия бранш, предполага абсурди, които унищожават физически бизнеса. И тъй като няма как малка туристическа фирма да въведе несъществуващ на нашия пазар софтуер, нито да си купи няколкостотин отделни фискални устройства (както е според наредбата), едни туроператори вече се продават заедно с лиценза си, с надежда да ги купи голяма компания, други направо излизат извън страната, а офисите им в България са представителства на тях самите, но вече като чужди оператори.„Може да плащам много по-високи данъци в Дания, но работя и пея!\" - споделя само един от туроператорите.На последната среща на Националния съвет по туризъм, Мартин Захариев коментира, че „негативната кампания изиграва негативен ефект и трябва повече да се преценяват даденостите на нашите курорти\". На тези думи всеки реално работещ туроператор може да отговори само с бурен и невъздържан смях. Смях на отчаяние, защото ако това е компетентността на съвета, то туризма ни го очакват само още беди.Сигналите за предстоящ срив за летния сезон бяха подадени още в края на миналата година, от началото на настоящата вече жужеше целия хотелиерски бранш, а юни само доказа каква е трайната тенденция. В света на туризма не съществува такова чудо като кампания от днес, която да даде резултат в рамките на седмица. Провалът се залага от години и се корени в пълната липса на национална политика в сферата на туризма.Докладът, приет от Националния съвет по туризъм, е лек превод и копиране на факти и изводи от доклад на Световната организация по туризъм, заедно с картинките. В него не се съдържа нито една дума, която да разкрива дори повърхностна визия за развитие на сектора, но може да предизвика сълзи на отчаяние с високопарни твърдения за вече утвърден, разпознаваем и признат продукт, обичан както от хората по света, така и от самите българи.Автор: Лиана Панделиева, източник *Заглавието е на редакцията", "date": "2019.07.24", "title": "Ангелкова, нивото на обслужването по Черноморието драматично запада!"}
{"url": "http://www.cross.bg/gabriel-mariya-tzifrova-1609749.html", "text": "/КРОСС/  Министерският съвет одобри кандидатурата на Мария Габриел за член на Европейската комисия от името на България, съобщи пресслужбата на кабинета.От юли 2017 година Мария Габриел е европейският комисар по цифрова икономика и цифрово общество. В рамките на мандата й тя създава първата, изцяло цифрова програма \"Цифрова Европа\" с бюджет 9,2 милиарда евро за следващия седемгодишен бюджет на Европейския съюз. Автор е на инициативата за безплатен безжичен интернет за общините в Европа WIFI4EU, както и на схемата за платен трансграничен стаж за студенти \"Цифрова възможност\".Мария Габриел създава първата Цифрова програма на ЕС за Западните Балкани и още през юли 2019 г. са намалени драстично таксите за роуминг между шестте балкански държави. Под ръководството на Габриел е изработено ново европейско законодателство за киберсигурност, включващо засилване на Европейската агенция за киберсигурност и за първи път рамка за сертифициране на продукти и услуги в тази сфера.Мария Габриел е два пъти член на Европейски парламент и два пъти става \"Евродепутат на годината\" - през 2016 г. в категория \"Развитие\" и през 2013 г. в категория \"Равенство между половете\".Като член на Европейския парламент тя става най-младият ръководител на мисия на ЕС за наблюдение на избори в трети страни. Докладчик е по 1/3 от всички споразумения на ЕС за либерализиране на визовия режим с трети страни. Създава и работна група по пчеларство в Европейския парламент. ", "date": "2019.07.24", "title": "Кабинетът одобри номинацията на Мария Габриел за еврокомисар от България"}
{"url": "http://www.cross.bg/bekum-harpur-viktoriya-1609738.html", "text": "/КРОСС/ Семейството на Виктория и Дейвид Бекъм прекара последните няколко дни релаксирайки в Маями. Бившата спайска, заедно със съпруга си Дейвид Бекъм и децата им Круз, Ромео и Харпър, споделяха доста кадри от почивката си. Наред с тях, Виктория наблегна и на снимките на дъщеря си Харпър с малкия син на Ева Лонгория - Сантяго, когото на галено наричат Санти.Въпреки че Харпър е със седем години по-голяма от Санти, тя обожава да прекарва време с малкия си приятел. Майката на бебето пък Ева Лонгория също споделя, че Сантяго обича Харпър. Затова и по повод рождения ден на момичето на Бекъм, който беше на 10 юли, актрисата от \"Отчаяни съпруги\" сподели много сладка снимка, на която рожденичката държи на ръце малкия и се усмихва, докато той се взира в нея.По всичко личи, че приятелството между децата на Бекъм и Лонгория процъфтява, както и отношенията между двете известни дами - Виктория и Ева. Те продължават да бъдат много близки, въпреки натоварените си графици, работните си ангажименти и грижите за семейството. ", "date": "2019.07.24", "title": "Виктория Бекъм и Ева Лонгория събраха децата"}
{"url": "http://www.cross.bg/danni-lichni-nezakonno-1609742.html", "text": "/КРОСС/  От НАП ще се свържат със 189 души, чиито пълен обем от лични данни е изтекъл при хакерската атака срещу институцията. Това съобщиха от приходната агенция.От там допълват, че изтеклите данни съдържат три имена, ЕГН, адрес, номер, валидност и издател на валидна лична карта на гражданите. За тях съществува по-голям риск от потенциални злоупотреби и те ще бъдат персонално уведомени веднага по телефон или имейл.„Няма необходимост близо 4 млн. българи, чиито данни бяха противозаконно огласени, да сменят личните си карти. Практически съвети за тях ще бъдат публикувани в сайта на НАП до края на деня\", обясняват от приходната агенция.От там допълват още, че приложението за проверка за незаконно разпространени лични данни ще работи с ЕГН, като ще изпраща резултатите от обработката на въведен от потребителя мобилен номер. Проверката ще е еднократна - само за един човек и ще дава отговор единствено дали има незаконно разкрита информация. Това е необходимо, за да се гарантира, че няма да се злоупотребява с чужди лични данни, обясняват от НАП.В момента в агенцията съпоставят незаконно разпространената данъчно-осигурителна информация с тази в реалните си бази данни, за да се провери дали няма дописване или манипулация, съобщиха от приходното ведомство. След приключване на проверките, агенцията ще може да предостави на лицата и информация за конкретния тип данни, които са били разпространени. ", "date": "2019.07.24", "title": " Пълният обем от лични данни на 189 души е изтекъл при хакерската атака срещу НАП"}
{"url": "http://www.cross.bg/detza-pomoshti-semeiini-1609744.html", "text": "/КРОСС/  Заявления за получаване на всички видове семейни помощи за деца ще може да се подават и по електронен път или чрез лицензиран пощенски оператор, реши правителството на редовно заседание. Това предвиждат промени в Правилника за прилагане на Закона за семейни помощи за деца, които бяха одобрени от правителството. Досега документи се подаваха само лично в дирекция „Социално подпомагане\" според настоящия адрес на заявителя. С промяната се цели намаляване на административната тежест и улесняване на гражданите при кандидатстване за помощи.Промените в правилника са свързани с направените изменения в Закона за семейни помощи за деца, които влизат в сила от 1 август 2019 г. В съответствие със Закона за семейни помощи за деца се урежда редът за предоставяне на еднократната помощ за ученици, записани в първи клас, на два пъти. Урежда се и редът за промяна на предоставянето на тази помощ от пари в натура и обратно в съответствие с възникналите или отпаднали обстоятелства.", "date": "2019.07.24", "title": "За помощи за деца ще се кандидатства и по електронен път"}
{"url": "http://www.cross.bg/ypravlenie-yslygi-stranitzite-1609743.html", "text": "/КРОСС/  Кабинетът ще предложи на Народното събрание проект на Закон за изменение и допълнение на Закона за електронното управление. С промените се гарантира по-голяма достъпност за хора с увреждания до интернет страниците и мобилните приложения на обществените организации и на доставчиците на обществени услуги - в т.ч. образователни, здравни, водоснабдителни, топлоснабдителни, телекомуникационни, пощенски, банкови и т.н. Също така се създават норми и стандарти за постигане на универсален дизайн, гарантиращ достъпност до информация и услуги на публичните сайтове.Чрез измененията ще се обезпечи разработването, внедряването и надграждането на необходимите информационни ресурси на електронното управление при спазване на изискванията за мрежова и информационна сигурност и оперативна съвместимост, както и прилагане на устойчив модел за дългосрочното им управление и поддръжка.Друга промяна е свързана с подобряване на комуникацията между администрациите, гражданите и бизнеса чрез регламентиране на изпращането на електронните документи и заявяване на електронни административни услуги. Ще бъдат създадени условия за ефективна системна интеграция на информационните системи на административните органи, с цел гарантиране на тяхната сигурност и работоспособност.", "date": "2019.07.24", "title": "Интернет страниците на институциите стават достъпни за хора с увреждания"}
{"url": "http://www.cross.bg/sofiya-slavchev-cheshmi-1609745.html", "text": "/КРОСС/   Това стана ясно след като докладът на председателя на ПП МИР и съпредседател на „Политическа група 5\" инж. Симеон Славчев за поставянето на чешми в София беше принципно приет по време на заседание на ресорната комисия по инженерна инфраструктура и енергийно планиране към Столичния общински съвет.По време на заседанието инж. Славчев предложи да се сформира работна група от общински съветници и представители на \"Софийска вода\", която да направи анализ на местата на които ще се изградят чешмите както и да разработи конкретните механизми и съответните срокове, така че работата по изграждането на градските чешми в София да започне още през пролетта на 2020 г.Поради факта, че изграждането на градските чешми не може да бъде финансирано чрез третото споразумение на Столична община със „Софийска вода\", тъй като средствата по него за 2020 г. са вече съгласувани, инж. Симеон Славчев предложи те да се финансират от бюджета на Столична община.Предложението на инж. Симеон Славчев за чешмите беше принципно прието и след като работната група излезе с конкретни предложения те бъдат гласувани в Столичния общински съвет.Единственият, които се противопостави на изграждането на градски чешми в София беше общинския съветник от ВМРО Димитър Антов.Предстои да бъде прието и друго предложение на инж. Славчев - да бъдат изградени нови обществени тоалетни в центъра на София, които да се впишат в градската среда на столицата и да могат да се ползват от всички жители и гости на града. „Не може столица, която претендира да е културна и туристическа дестинация, да няма почти нито една градска тоалетна\", коментира общинският съветник Симеон Славчев. Решението да се изградят обществени тоалетни ще бъде заложено в доклада и гласувано заедно с изграждането на чешмите в София. Работната група към Комисията ще има задача да проучи вариантите за модерни тоалетни в градската среда и да даде предложения как да изглеждат те.„Благодаря на всички колеги общински съветници, които подкрепиха предложението ми, с изключение на т.нар. патриоти, които очевидно не искат София да бъде европейска столица с европейски и нормални човешки условия\", заяви инж. Симеон Славчев след края на комисията.Ако доклада и предложенията на инж. Славчев бъдат приети от общинския съвет, то се очаква от март-април другата година в София да започне изграждането на градски чешми и градски тоалетни. ", "date": "2019.07.24", "title": "София ще има градски чешми и тоалетни"}
{"url": "http://www.cross.bg/gradysa-tzelziii-rekord-1609747.html", "text": "/КРОСС/  Нова гореща вълна с очаквани температури между 37 и 43 градуса по Целзий обхвана от днес Северозападна Европа, предаде Франс прес. Очаква се захлаждане да настъпи чак в петък.Във Валенсия на слънце днес термометрите показваха 49 градуса. На сянка температурата е 36 градуса, което до този момент е абсолютен рекорд за областта.Почти всички райони на Франция ще бъдат засегнати от горещините с изключение на югоизточните и северозападните. Не се очаква обаче да бъде подобрен националният температурен рекорд от 46 градуса по Целзий, поставен през юни в Южна Франция.Заради горещините е предвидено да се осигури допълнителни количества вода за участниците в колоездачната обиколка на Франция. Париж ще е особено засегнат от новата гореща вълна - за четвъртък там прогнозата е за 41 градуса. Предишният рекорд там от 40,4 градуса е от 1947 г.Високи температури се очакват и в Германия. За района на Кьолн са прогнозирани 41 градуса по Целзий, а в провинция Саар се очаква чупене на рекорда от 2015 г. от 40,3 градуса. Заради горещините предупреждение за опасно време е обявено за Белгия и Холандия.Великобритания също се готви за температурни рекорди, които могат да бъдат не само за месеца, но и исторически, казват метеоролози. В четвъртък в югоизточната част на Англия се очакват 37 градуса по Целзий, което е повече от рекорда за юли от 36,7 градуса и се доближава до абсолютния температурен рекорд от 38,5 градуса, поставен през август 2003 г.Горещо време се очертава и в Италия, допълва ТАСС. Министерството на здравеопазването обяви за утре опасност заради жегата в пет града, сред които Флоренция, Перуджа, Торино, Бреша и Болцано.За четвъртък е обявена \"тревога\" в още осем града - Генуа, Верона, Болоня, Рим, Фрозиноне, Пескара, Риети и Триест.Това е втората гореща вълна за по-малко от месец в Западна Европа след края на юни. Тя подсилва страховете, че ще има драстична суша. Във Франция вече в 73 департамента от общо 101 са наложени ограничения при ползването на вода.   ", "date": "2019.07.24", "title": "Нова гореща вълна с температурни рекорди в цяла Европа"}
{"url": "http://www.cross.bg/milkov-godini-rymuniya-1609746.html", "text": "/КРОСС/  „Разпространението на африканската чума по свинете е заради немарливост и  некомпетентност от страна на управляващите.  Отказваме да приемем, че е било нарочно. Искаме да се поеме политическа отговорност от властта, че две години не свършиха своята работа. Съществува опасност от унищожаване на един цял отрасъл от животновъдството - свиневъдството\". Това заяви секретарят на ПГ на „БСП за България\" Пенчо Милков пред журналисти в парламента. Той подчерта, че в областта, от която е той, Русе, свинефермите произвеждат 1/3 от свинското месо в България.Милков обясни, че ситуацията с разпространението на африканската чума по свинете е тежка - в три области обявиха извънредно положение- Русе, Разград и Плевен.  От БАБХ дават данни за 3 засегнати свинекомплекса, огнищата при домашните стопанства са стотици и продължават да се разрастват с часове. Той подчерта, че заболяването не е изненада - повече от две години ПГ на левицата алармира за опасността, много преди заболяването да влезе в страната, с въпроси по време на парламентарния контрол, питания обсъждания в земеделската комисия. „Заболяването години наред се развива в Румъния и го наблюдавахме как се доближава към България. Говорихме с експерти и предлагахме мерки, но никой не ни чу\", каза още той. Социалистът обясни, че вместо да се вземат мерки са премахнати участъковите ветеринарни лекари, не е извършен поисканият масов санитарен обстрел, какъвто е искала левицата. „Вместо това министърът излезе с обратна заповед.  Централният епизоотичен съвет към МС се председателства не от кой да е, а от зам.-министър председателя Томислав Дончев и не е заседавал вече почти година\", подчерта той. Милков обясни, че екарисажите са затворени, което поставя въпроса за начина на унищожаване на десетки хиляди животински трупове, за да се предотврати опасността от биологична зараза. Той подчерта, че експертите са били ясни, че трябва да се проведе масов обстрел на свинете майки, 1000 отстреляни свине майки биха довели до 6 хиляди унищожени животни, което би предотвратило разпространяването на заболяването с такава скорост. „Преди две години експертите предупредиха че е въпрос само кога, а не дали заболяването ще влезе у нас. Даваха за пример полезните модели на Румъния, където автомобилите са минавали на обеззаразяване на всяко влизане и излизане от всяко село\" коментира той и допълни, че това не е било правено адекватно на граничите пунктове с Румъния. По думите му  липсва  контрол на вноса на свинско месо и хранителни продукти както и на фуражи на границата с Румъния. „Има много опасности, на първо място с погребването на животните, а в Добруджа водата е близо до повърхността и може да се стигне до екологично замърсяване. Не се решава адекватно и въпросът с обезщетяването на собствениците на умъртвяваните животни, нито на работниците в свинекомплексите, които ще загубят работата си\", заключи Пенчо Милков.  ", "date": "2019.07.24", "title": "Пенчо Милков: Свиневъдството у нас може да бъде унищожено. Искаме политическа отговорност  "}
{"url": "http://www.cross.bg/pyshene-platen-chetene-1609748.html", "text": "/КРОСС/  Достъпът до помещенията за пушене на руските летища може да стане платен, предаде БГНЕС.Законопроектът за таксуване на полетите неотдавна беше приет на първо четене в Държавната дума. За второто четене депутатите имат намерение да предложат поправки, касаещи въвеждането на платен достъп до помещенията за пушене, каза пред в. „Известия\" един от заместник-шефовете на комисията по опазване на здравеопазването в долната камара на руския парламент Федот Тумусов. Според него таксата трябва да бъде от порядъка 50-100 рубли.Според някои среди пушенето въобще не трябва да се връща на летищата, тъй като независимо, че ще се пуши в определени места, това ще доведе до замърсяване на въздуха и в други помещения. По-рано и от Министерство на здравеопазването застанаха на позиция против законопроекта. Разглеждането на документа е предвидено за есенната сесия. ", "date": "2019.07.24", "title": "Летищата в Русия въвеждат платен достъп до местата за пушене"}
{"url": "http://www.cross.bg/toronto-kinofestivala-septemvri-1609727.html", "text": "/КРОСС/ \"Жокера\", \"Хубав ден в квартала\" (\"A Beautiful Day in the Neighborhood\") и \"Мошенички\" (\"Hustlers\") са сред филмите, които ще бъдат представени премиерно на кинофестивала в Торонто през септември, съобщи Асошиейтед прес.Основната селекция обявиха художественият директор на фестивала Камерън Бейли и изпълнителният директор Джоана Висенте. Бейли каза, че \"Жокера\" с участието на Хоакин Финикс е първият филм за супергерой, който представят.На кинофестивала в Торонто ще бъдат представени също \"Само Милост\" (\"Just Mercy\") с Майкъл Б. Джордан и Джейми Фокс, \"Обществена пералня\" (\"The Laundromat\") на Стивън Содърбърг с Мерил Стрийп, \"Историята на един брак\" (\"Marriage Story\") с Адам Драйвър и Скарлет Йохансон, биографичният филм \"Джуди\" за Джуди Гарланд с Рене Зелуегър. Сред другите много очаквани премиери са \"Форд срещу Ферари\" с Крисчън Бейл и Мат Деймън, \"Хариет\" със Синтия Ериво, \"Извадете ножовете\" с Крис Еванс и Даниъл Крейг, \"Алчност\" на режисьора Майкъл Уинтърботъм със Стив Куган.Селекцията на кинофестивала в Торонто обикновено дава облика на предстоящия награден сезон. Миналата година лауреатът на наградата на публиката \"Зелената книга\" спечели и награда \"Оскар\" за най-добър филм.Кинофестивалът в Торонто ще започне на 5 септември и ще продължи до 15 септември. ", "date": "2019.07.24", "title": "Кинофестивалът в Торонто обяви първите избрани филми "}
{"url": "http://www.cross.bg/oblast-raiioni-teritoriya-1609737.html", "text": "/КРОСС/ На територията на Новосибирска област, Алтайския край и Кузбас е въведен \"режимът на черното небе\", съобщава 'Гисметео\". Дим от горите, горящи в Красноярската територия и Иркутска област, е доведен до тези райони чрез ветровите потоци от изток. Според Сибирския център и Центъра за изследване на космоса към космическата хидрометеорологична служба, димните потоци са достигнали до Омск, Новосибирск, Томск, Кемеровска област, Република Хакасия и Алтайския край, както и до източните райони на Ханто-Мансийския автономен окръг.Жителите на тези райони се оплакват от миризмата на изгаряне и химикали и не излизат да почиват в природата, а местните летища забавят и отменят полети, поради лоша видимост. Хората със сърдечна и белодробна патология са особено засегнати от смога. Във връзка с появата на опасната мъгла и дима, броят на повикванията към спешните медицински служби се е увеличил значително.Служителите на Роспотребнадзор наблюдават качеството на въздуха за наличието на вредни вещества, които според тях все още не са идентифицирани като превишаващи нормата. Експертите препоръчват на местните жители да намалят времето, прекарано на улицата, да затворят плътно прозорците и вратите и често да извършват мокро почистване в помещенията.Метеоролозите прогнозират, че \"димната шапка\" в районите на Западен Сибир ще се усеща още няколко дни. Очаква се до края на седмицата вятърът да промени посоката си. Жителите на Красноярската територия и Иркутския регион ще трябва да чакат свеж въздух малко по-дълго - докато пожарите не бъдат напълно елиминирани, което може и да не се случи в рамките на следващата седмица.", "date": "2019.07.24", "title": " Западен Сибир в огън, въведоха режим \"черно небе\" "}
{"url": "http://www.cross.bg/antaliya-preoburna-putya-1609726.html", "text": "/КРОСС/ Най-малко 25 души бяха ранени в Турция, когато автобус с туристи от Полша, Русия и Норвегия излетя от пътя и се преобърна, предаде Анадолската агенция.Катастрофата стана недалеч от Кемер, окръг Анталия. Ранените пътници са изпратени в болници. ", "date": "2019.07.24", "title": "Автобус с туристи излетя от пътя и се преобърна в Анталия "}
{"url": "http://www.cross.bg/montana-chakurdukova-nikolina-1609740.html", "text": "/КРОСС/ По време на традиционния събор на левицата на Историческата поляна под връх Бузлужда на 27 юли 2019 г., участие в тържествената програма ще вземат Николина Чакърдъкова и Неврокопски танцов ансамбъл, както и духовият оркестър \"Виво Монтана\", град Монтана.  Тази година честванията на поляната ще се проведат под лозунга: \"Бузлуджа 2019 - Единни за България\".", "date": "2019.07.24", "title": "Николина Чакърдъкова и Виво Монтана ще са част от “Бузлуджа 2019”"}
{"url": "http://www.cross.bg/buchvarova-merki-zhivotnite-1609731.html", "text": "/КРОСС/ „Трябва всички да разберат, че това, което в момента се случва в свиневъдството, е катастрофа. Ние още от миналата година, когато беше първият случай, настояваме за бързи превантивни мерки. В момента се върви след заболяването - взимат се крути мерки, за които вече е късно.\" Това заяви по телефона в предаването на Bloomberg TV Bulgaria „Бизнес старт\" Галя Бъчварова, член на УС на Асоциацията на свиневъдите в България.„Унищожаването на животни към този момент в огнищата на зараза е мярка, но ние говорим за планово изколване на животните от личните дворове, което няма да е унищожаване. Собствениците трябва да си заколят животните. По този начин ще се намалят щетите в национален мащаб,\" каза още Бъчварова.По отношение на възможността да бъдат наложени санкции на неспазващите правилата, Бъчварова отговори, че е по-важно всички да бъдат убедени, че мерките трябва да бъдат изпълнявани. Тези мерки включват \"изчистване\" на 20-километрови зони около големите свинекомплекси от домашни прасета и от диви свине. Правилата важат за всички по веригата - от домашни стопани, собственици на големи ферми, ловци и др. Ако не се вземат тези мерки, цяла България ще стане като област Русе, убедени са от Асоциацията на свиневъдите.„Унищожаването на свинекомплексите и свиневъдството ще се отрази един път на бюджета и данъкоплатците и втори път на пазара, чрез по-високи цени на вносното свинско месо. Възстановяването на едно стопанство отнема поне година и половина до две години\", посочи Галя Бъчварова.По думите на Бъчварова съкращаването на работни места вече е факт в Русенско. Според нея, въпросът за компенсациите е поставян пред Министерство на земеделието и храните, но няма отговор от страна на държавата. Тя определи като много ниска спряганата неофициално сума от 2 млн. лева компенсация за 17 хиляди свине. Това са по около 250 лева на животно, което не включва други разходи - например обезщетения за освободени служители, почистване на свинекомплекси без дори да се споменават пропуснатите ползи, каза Бъчварова.Тя посочи още, че потребителите на свинско месо не са застрашени от нищо, единствената заплаха е за животните.  ", "date": "2019.07.24", "title": "Експерт: Чумата по свинете в България е катастрофа"}
{"url": "http://www.cross.bg/svine-miteva-obyasni-1609728.html", "text": "/КРОСС/ Вируса на африканска чума е установен в още една индустриална свинеферма в село Бръшлен, Русенско. Вчера вечерта са излезли резултатите от пробите, и там по примера на свинекомплекса в с. Николово предстои умъртвяване на всички животни. Това обяви Александра Митева, началник отдел „Здравеопазване на животни\" в БАБХ, и добави, че към днешна дата огнищата в страната са 19.Тя обясни, че животните в свинекомплекса ще бъдат загробени на място, определено от експерти. Същата е процедурата и във фермата в с. Николово, където вече са умъртвени към 1450 прасета. Над 400 домашни свине са хуманно умъртвени в личните стопанства, намиращи се в 3 километровите зони около огнищата.\"Големият проблем идва от личните стопанства и нерегистрираните свине. Те са най-големият риск за разпространение на Африканската чума на територията ни\", обясни Митева и добави, че в с. Морава, Велико Търново е бил изхвърлен труп на умряла свиня.Митева припомни, че са предприети мерки за сигурност и се следи движението на домашни свине и продукти от тях, особено в личните багажи на хората. Тя обясни, че вирусът на болестта лесно се пренася. Началникът подчерта, че вирусът е опасен само за свинете, но не и за хората, които консумират свинско.„В Бръшлен вече сме проследили за последните 35 дни движението на свине по пътни листове. Знаем на коя дата са заклани и в коя кланица са отишли. Вчера стартирахме проверки на всички 6 кланици, които се намират на територията на района\", заяви Любомир Кулински, който е директор на Дирекция „Контрол на храните\" в БАБХ.Той подчерта, че другият опасен фактор са кухненските отпадъци, с които не трябва да се хранят животни, тъй като чрез тях се разпространява на вируса по дивите свине, а от там и по отглежданите прасета в „заден двор\" и свинекомплекси.Кулински отрече да има закъснели мерки и увери, че вчера резултатът за Бръшлен е излязъл след 17:30 ч. и заповедта е била пусната в 18 ч. Той уточни, че те започват да действат, след като резултатът се потвърди и от Националната референтна лаборатория.За ситуацията в Плевен, където по-рано днес беше обявено бедствено положение, Митева обясни, че там проблемът е в резултат на отглеждането на прасета в „задни дворове\" и до момента са избити около 300 животни.„Там има връзка между огнищата и човешкият фактор е изиграл огромна роля в разпространението на заразата. Там ситуацията се контролира с другите компетентни органи с цел да предотвратим незаконното придвижване на свине или продукти от тях\", заяви тя.Вече е потърсена помощ от ЕК и искат от комисията да им възстанови 75% от направените разходи като при изключителни условия може да поиска и 100%, добави Митева.Очаква се да излязат резултатите и за Сливо поле, където се намират две от най-големите свинекомплекси с 30 000 и 40 000 свине.По отношение на фуражите стана ясно, че в рамките на законния му път не може да бъде внесена заразата. Митева не отрече варианта вирусът да е пренесен с незаконен внос на фураж.Митева уточни, че е изработена карта с регионализацията на страната в предвид огнищата. „Почти цяла Северна България включително и Бургас е в тази регионализация. Там се изпълнява регулярен и стриктен лабораторен и клиничен надзор. Всяко движение на свине е под специален надзор\", поясни тя.", "date": "2019.07.24", "title": "Унищожават още свине в Русенско заради чумата "}
{"url": "http://www.cross.bg/razvitie-banka-institytzii-1609732.html", "text": "/КРОСС/ Групата на Българската банка за развитие отчита 18,3 млн. лева печалба за първите шест месеца на 2019 г. Увеличението е с 20% в сравнение със същия период на предходната година и е резултат от активизиране на кредитната дейност на институцията. След като завършва 2018 г. като най-силната година в историята си с най-голям обем на привлечените средства от чужди кредитни институции, ББР продължава успешното си бизнес развитие и през 2019 г. Със 7% нараства портфейлът на банката в рамките на това полугодие. Постепенното развитие на кредитирането е съчетано със стриктно спазване на нормативните изисквания, поддържането на висока финансова стабилност и разумно управление на кредитния риск.Качеството на кредитния портфейл остава високо, като делът на експозициите в просрочие над 90 дни спада до под 6%. Тяхното покритие е с 55% обезценки, което отново е част консервативната политика на институцията спрямо поетите рискове.Българската банка за развитие разполага с необходимия потенциал да продължи активното развитие на кредитната си дейност, както за стимулиране на дейността на малките и средни предприятия, така и за реализиране на икономическите приоритети на правителството, включително за подкрепа на значими за страната инфраструктурни проекти.Банката финансира дейността си като договаря привличането на ресурс от чуждeстранни и международни кредитни институции, както и инвестиционни фондове. Към момента ББР има 13 активни договора с 8 финансови институции, сред които Банката за развитие на Съвета на Европа (БРСЕ), Европейската инвестиционна банка (ЕИБ), немската Кредитанщалт фюр Видерауфбау (KfW) и Китайската банка за развитие (КБР), с която през 2018 г. бе сключен рекордният договор за 1,5 млрд. евро.", "date": "2019.07.24", "title": "Българската банка за развитие с 20% ръст на печалбата си  за първото полугодие на 2019 г."}
{"url": "http://www.cross.bg/kandidati-moskva-navalni-1609729.html", "text": "/КРОСС/ Руският опозиционер Алексей Навални съобщи днес, че е бил арестуван в Москва в разгара на протести заради отстраняването на опозиционни кандидати от местните избори, предаде Франс прес. Във видео в Инстаграм активистът за борба с корупцията изтъкна, че е бил задържан на излизане от дома си, за да прави джогинг, а след това е бил отведен в полицейско управление. \"Хората са прави, като казват, че спортът невинаги е полезен за здравето\", каза иронично Навални. Неговата говорителка Кира Ярмиш потвърди ареста в Туитър. Вчера опозиционерът подкрепи призив за демонстрации в събота срещу изключването на опозиционните кандидати от изборите за парламент на Москва. Решението предизвика вълна от протести, събрали близо 20 000 души миналия уикенд в руската столица. Регистрацията на множество кандидати за тези избори не беше допусната миналата седмица, официално заради нередности при събирането на подписи за подкрепата им. Тези кандидати, сред които има няколко съюзници на Навални, изцяло отхвърлят твърдението за нередности. По закон независимите кандидати трябва да съберат подписи на поне 3 на сто от потенциалните си избиратели във всеки от избирателните райони на Москва, което е между 4500 и 5000 души, за да имат право да се кандидатират. Лишена от участие в по-важни избори като президентските, опозицията се мобилизира за изборите в Москва, очаквайки да се включи в управлението на огромния бюджет на руската столица. Опозиционните кандидати бяха лишени от участие и в други големи градове като Санкт Петербург.", "date": "2019.07.24", "title": "Руският опозицонер Алексей Навални съобщи, че е бил арестуван"}
{"url": "http://www.cross.bg/tzvetkova-georgi-aneliya-1609735.html", "text": "/КРОСС/ Председателят на варненския административен съд Анелия Цветкова бе задържана с 10 000 лева подкуп на 17 юли в заведение във Варна. Парите били предадени от строителния предприемач Стефан Стефанов. В аферата бе забъркан и синът му Георги Стефанов, съобщава в. \"24 часа\".„Това е първото и последно интервю, което давам. Правя го по няколко причини. Основното са многобройните спекулации в медиите и неистините, които бяха публикувани. Чак сега правя опити да превъзмогвам страха си\", споделя Георги Стефанов.Адвокатът разказва, че е бил принуден да напише сигнал срещу Цветкова, който му бил продиктуван от държавни служители, които не са се легитимирали и затова не може със сигурност да твърди, че са били служители на ДАНС, както му е казал баща му. По думите му това е станало на 16 юли, един ден преди ареста на Анелия Цветкова.Наредено му е било да напише, че са му поискани 60 хиляди лева, от които половината е трябвало да даде на Цветкова чрез баща си.„Баща ми очевидно бе много притеснен... Ясно бе, че положението е комплицирано. Трябваше да взема решение. От едната страна, моята чест и достойнство, защото това, което ме караха да пиша, бяха откровени лъжи. От другата- 60-годишният ми баща\", заявява Георги Стефанов.По думите му ако не е написал сигнала, баща му е щял да бъде задържан за 24 часа. Това го е подтикнало да напише сигнала срещу Цветкова.От ДАНС категорично отказаха коментар, пише „24 часа\". Държавна агенция \"Национална сигурност\" отказва да участва в полемика със страните по делото \"Анелия Цветкова\", заявиха пред БГНЕС от агенцията. ДАНС е свършила работата си по случая със задържаната с белязани пари съдия Анелия Цветкова, допълниха оттам.Източници от полицията във Варна твърдят неофициално, че Георги Стефанов е разследван за изнасилване, хулиганство и шофиране в пияно състояние, пише изданието.", "date": "2019.07.24", "title": "Хванатата с 10 хиляди лева подкуп варненска съдийка била \"натопена\"?"}
{"url": "http://www.cross.bg/klas-ychenitzite-godina-1609736.html", "text": "/КРОСС/ Министерството на образованието и науката (МОН) предлага за обществено обсъждане проект на график на учебното време през следващата учебна година, информираха от пресцентъра на министерството. Според графика четири са предвидените ваканции.Планира се есенната да е от 1 до 3 ноември 2019 година, а коледната да продължи 16 дни - от 21 декември 2019 г. до 5 януари 2020 г. включително. Денят 5 февруари е неучебен, преди да започне вторият срок на 6 февруари. От 11 до 20 април ще е пролетната ваканция за учениците от първи до единадесети клас, а от 16 до 20 април няма да учат дванадесетокласниците, които ще завършат на 14 май.От проекта става ясно, че на 29 май би трябвало да приключи учебната година за децата от първи до трети клас, на 16 юни - за учениците от четвърти до шести клас. Предвижда се до 30 юни да посещават училище учениците в паралелки в спортните училища, както и всички ученици от седми до 11 клас.Държавните зрелостни изпити са предвидени за 20 май 2020 г. - по български език и литература, и на 22 май - втори изпит. Предлага се на 9 юни 2020 г. да се проведе Национално външно оценяване (НВО) по български език и литература за седми и десети клас. НВО по математика за тях може да е на 11 юни.За Външното оценяване за четвъртокласниците планираните дати са 27 и 29 май. То ще бъде по български език и математика. Обучението по новите учебни програми по тези предмети позволява оценка на функционалната грамотност на учениците чрез тези два предмета и затова отпадат изпитите \"Човекът и природата\" и \"Човекът и общество\".Успоредно са предложени за обсъждане и проекти на графици на ученическите олимпиади, на националните състезания, както и на състезанията по професии през следващата учебна година. ", "date": "2019.07.24", "title": "Четири са предвидените ваканции за учениците "}
{"url": "http://www.cross.bg/primorsko-begliktash-kudeto-1609716.html", "text": "/КРОСС/  Сърцето и душата на родното Черноморие - община Приморско, е финалист за петото издание на престижните Черноморски награди. Церемонията ще се състои на 30 август в уникалния не само у нас, но и в света хотелски музей - Арт комплекс Анел в Созопол, съобщават организаторите  ВИП Комюникейшън. Енигматично място на широки пясъчни плажове, които плавно преливат в лазурно синя и топла вода, прекрасни зелени хълмове, даряващи прохлада и свежест, както и богат културен и социален живот. Какво повече можем да искаме от един курортен град? Но прелестното Приморско предлага и още. Всеки пътешественик по душа може да намери в града истинско предизвикателство, включващо впечатляващи природни резервати, мистични древни светилища, богата история и културни събития.Разходката из града е редно да започне от са-мия център, където е разположен обновения Исторически музей, очароващ с богатата си експозиция. Музеят е от нов тип и има претенцията да бъде един от първите, представящ експонатите си с индивидуален подход. Изложбената част включва експонати от археологическите обекти в района, богата етнографска композиция,пресъздаваща начина на живот на местно-то население и кратка история на града и първите му заселници. Там ще получи-те актуална информация за историческите места в района и последните археологически открития. Всеки истински приключенец ще бъде запленен от мистиката на „Бегликташ\" - мястото, където траките са отдавали почит на природата.Сред най-важните доказателства за развитието на културата на траките по Южното Черноморие е мегалитното светилище „Бегликташ\". То се намира в близост до Приморско, на около 4.5 км. по пътя за устието на река Ропотамо.Археолозите датират Бегликташ като ритуално място от II хил. пр. Хр. до началото на IV век. По това време северните предпланини на Странджа са били населени от тракийското племе скирмиани. Светилището е образец за дълбоко преклонение на създателите му към природата, към нейните естествени творения, които са само дооформени от човешка ръка, подчертавайки тяхната внушителност и красота. То е било обслужвано от върховен жрец. Неговата резиденция вероятно е била разположена в крепостта Вълчаново кале, където се намира скалния феномен Лъвската глава, отстояща на около 2.5 км. западно от Бегликташ. Само на 27 юли 2019 г. можете да наблюдавате  \"Бегликташ в звук и светлина\"- уникален аудиовизуален спектакъл пресъздаващ тайнствен ритуал. Жадните за висока култура туристи, могат да се насладят на истински впечатляващ оперен спектакъл на открито, който едновременно трогва, вълнува и пренася в едно друго време. В свят на митове и мистика, в който легендата за друидската принцеса Норма, претворена в най-известната опера на Винченцо Белини, ще оживее в древното тракийско светилище „Бегликташ\", на 10 август 2019 г. Спектакълът на Държавна опера - Бургас ще гостува на община Приморско със солистите, оркестъра, хора и балета си в една от най-атрактивните си постановки", "date": "2019.07.24", "title": "Община Приморско е финалист за престижни Черноморски награди"}
{"url": "http://www.cross.bg/bandata-love-innerglow-1609718.html", "text": "/КРОСС/     След огромния успех на третото им авторско парче „Chained In Love\", ето че Тодор Ковачев, Петър Желев и Матей Христосков от INNERGLOW излизат с нова енергична и емоционална песен - \"So Long\". Към нея бандата представя и ново видео с онлайн премиера днес. В новия сингъл момчетата смесват своите рок влияния с все повече мотиви от електронната музика и със задължителната за тях мелодичност. Четвърта по ред - „So Long\" доразвива звученето на бандата, която все по-категорично се заявява в родното музикално пространство със собствен стил, мелодични вокали и най-важното - с авторска музика, и то от най-висока класа. Още с първите акорди парчето звучи ударно и завладяващо, а основна тема в текста е оказването на подкрепа на близък човек, който се бори срещу вътрешните си демони. Песента \"So Long\" от няколко дни се завъртя в радиоефира и вече се радва на отлични отзиви и одобрение.  Песента идва и с провокативен, нежен и стилен видеоклип, който бандата предствя официално в медийното и онлайн пространство днес. Режисьор е Николай Драганов, а оператор Борил Петров - екипът, с който бандата засне и видеото към предишното парче \"Chained In Love\". Двамата отново предлагат смели, нестандартни и провокативни визии, съчетаващи смайващо красиви гледки от полуостров Халкидики с визуални ефекти. Мистично и неустоимо демонично е присъствието на Мина Маркова, която е в главната роля във видеото към \"So Long\". Избраните локации са непознати места, пусти и ветровити плажове, носещи едно много различно и нестандартно морско усещане. Видеото е заснето през май тази година в Ситония (на Халкидическия полуостров), където преди броени дни имаше жестоки бури и наводнения.INNERGLOW продължават да залагат изцяло на авторска музика с множество алтърнатив, поп, денс и фънк елементи. За две години от съществуването си, групата издаде песните \"After You\", \"Rising Sun\" и „Chained In Love\". Изнесе множество клубни и фестивални концерти и сподели сцена с изпълнители като \"Остава\", \"Hayes & Y\", \"Jeremy?\", \"Jin Monic\", \"Nu/Ance\", \"Taking Heed\", VICK и други. С излизането си песента „Chained In Love\" се изкачи на първо място в класацията \"Топ 20\" на Българското национално радио и се задържа там цели пет седмици. Групата заслужено продължава да печели много нови фенове и предизвиква все по-голям интерес и популярност. През юни INNEGLOW беше част от един от най-значимите рок фестивали в България - „Hills of Rock\", както и от „Радио парк фест\" на БНР. Вокалистът на бандата - Тодор Ковачев се включи в шести сезон на музикалното предаване „Гласът на България\", където се представи повече от добре.  INNERGLOW е част от музикалния лейбъл HOMEOVOXMUSIC на китариста на „Остава\" Георги Георгиев.\r\n\n\t\t\t\t\t\n\t\t\t\t ", "date": "2019.07.24", "title": "Българската рок група INNERGLOW  представя нов сингъл "}
{"url": "http://www.cross.bg/sofiya-spasi-boris-1609720.html", "text": "/КРОСС/  Вчера гражданската организация Спаси София обяви, че издига един от основателите си, активистът Борис Бонев, за кандидат за кмет на  София. На специално събитие заедно с екипа си, Борис Бонев представи своята управленска програма, наречена План за София. \"На почти 300 страници сме дали нашите решения за над 500 конкретни градски проблема. Това е най-подробната програма за управление на столицата и вярвам, че в нея всеки ще открие интересни предложения и идеи за своя квартал и града ни като цяло. Затова каня всеки да се запознае с тях на planzasofia.bg\" - каза Борис Бонев. Основните цели, заложени в Плана, са превръщането на София в град с равни тротоари, качествени улици и без презастрояване, където се придвижваме бързо, паркираме удобно и дишаме свободно. Амбициозен град, привлекателен за бизнес, опазващ историческата си памет и чуващ гласа на гражданите си.\"Участието ни на местните избори е израз на искреното ни желание да бъдем полезни на София. Смятаме, че е време начело на града да застанат хора, които истински го обичат, вярват в потенциала му и знаят как да го преобразят.\" - казват от екипа на Спаси София. Те подчертават, че организацията е и ще остане напълно независимо гражданско сдружение, събрало съмишленици, вярващи, че промяната може да се случи само чрез открито, компетентно и честно управление.В представянето си пред граждани и журналисти, Борис Бонев посочи как иска да промени София в красива и подредена европейска столица. \"Като роден и израснал в столицата, никога не съм можел да се примиря с хаоса и мърлявщината, които ни заобикалят. Винаги съм искал София да бъде град, с който да се гордея. Именно затова, след като завърших Сорбоната в Париж, реших да се върна обратно в София с мисия - да променя любимия си град. Работихме усилено като граждански активисти и постигнахме успехи, но много от предложенията ни остават нечути от онези, които водят града в грешна посока. Спаси София се превърна в алтернативна община към която хиляди се обръщаха с проблемите си и която припознаваха като защитник на правото им на живот в нормален град. Аз лично се гордея се с този факт.\" - заяви Борис Бонев от Спаси София в представянето си.\"Много наши съмишленици настояваха да бъдем инициативни, да покажем, че можем да направим промяната. Именно затова написахме План за София, съдържащ стотици конкретни решения. Кандидатурата ми е смела, но логична крачка напред. Искаме доверието на съгражданите ни, за да работим в техен интерес. Не очаквайте от мен популистки обещания и опити да ви слагам розови очила, защото София има нужда от промяна и това е общо усилие. Няма да бъда усмихнатото лице на корупцията или куклата на конци, която друг управлява. Ще бъдем енергични и неуморни, за да превърнем София в удобен, подреден и оживен град\" - сподели кандидатът за кмет на Спаси София, Борис Бонев.Припомняме, че Спаси София съществува от 2014 г. и е известна с острите си критики към некачествените ремонти и лошото управление. Оттогава насам активистите имат редица постижения, сред които извоюваният нощен градски транспорт, БУС ленти по големите булеварди, табелите в метрото, десетки подобрени проекти, както и сигнали за некачествени ремонти, след които Общината е налагала глоби в размер от общо над 2,5 млн. лв. След тяхно разследване за ремонта на ул. Граф Игнатиев, последва оставка на зам.-кмет и повдигане на обвинение.\"От днес ще сме по улиците на София, за да чуем отзивите на съгражданите ни за План за София. За нас е изключително важно да мотивираме и включим хората в дискусия за това как заедно можем да решим проблемите на града и в каква София искаме да живеем\" - казват от организацията.Спаси София кани всеки който иска лично да се запознае с кандидата за кмет Борис Бонев - да заповяда в следващите дни на кръстовището на булевард Витоша и улица Солунска, където ще има специален щанд. Щандът на организацията ще можете да видите и по софийските квартали, а пълен календар с датите и местоположенията ще намерите на www.planzasofia.bg  ", "date": "2019.07.24", "title": "Спаси София с независим кандидат за кмет и План за София  "}
{"url": "http://www.cross.bg/knigi-vlaka-cheti-1609719.html", "text": "/КРОСС/  БДЖ, съвместно с български издателства, стартира кампанията „Чети във влака\", която цели да стимулира четенето на книги по един модерен начин. Всички пътници, притежаващи смарт устройства, могат да се докоснат до нови светове по време на пътуването си чрез магията на електронните книги.В разгара на лятото във всички влакове в страната са разпространени стикери с QR код, водещ към електронни книги за безплатно четене. Инициативата подкрепиха водещи издателства и автори в страната, които предоставиха напълно безплатно първите книги от виртуалната библиотека на „Чети във влака\".Сборникът с кратки разкази „Антология „Галактики\" на издателство Колибри е сред първите книги във виртуалната библиотека на БДЖ. Авторът Здравка Евтимова и издателство Жанет 45 предоставиха за кампанията разказите „Кръв от къртица\", който влезе в учебниците в САЩ и „Юли не идва\".Богат е и изборът за най-малките. Пет детски заглавия предостави Издателство Ина - „Червената шапчица\", „Горската сладкарница\", „Морско вълнение\", „Вълкът и седемте козлета\" и „Халифатът щърк\". А „Кой светна луната?\" и „Колко е часът?\" са заглавията на издателство ТАТ криейтив. „Умно дете си ти, Тино!\" с автор Нели Беширова предложи на българските читатели Communica.Виртуалната библиотека на „Чети във влака\" ще остане отворена за нови попълнения целогодишно. Всеки автор и издателство могат да се включат в каузата като се свържат с БДЖ на официалната електронна поща: bdz@bdz.bg.Реализирането на проекта „Чети във влака\" ще даде възможност на четящите хора да се докоснат до утвърдени и нови български автори, както и да следят актуалните заглавия и събития, организирани от издателствата.   ", "date": "2019.07.24", "title": "БДЖ стартира кампания „Чети във влака”"}
{"url": "http://www.cross.bg/koreya-severna-ekipazha-1609724.html", "text": "/КРОСС/ Северна Корея е задържала екипаж на плавателен съд от 15 руснаци и двама южнокорейци за нарушаване на режима на влизане на нейна територия. Това съобщи руското посолство в Северна Корея, цитирано от Ройтерс.Екипажът е задържан на 17 юли от севернокорейската гранична охрана и в момента е държан в хотел в град Вонсан, посочи на страницата си във Фейсбук руската дипломатическа мисия в Пхенян. Корабът според посолството се казва \"Сянхейлин-8\" и е собственост на Североизточната риболовна компания от руския град Невелск. Той също е във Вонсан.Дипломатическата мисия посочи, че според севернокорейското министерство на външните работи екипажът е задържан за \"нарушаване правилата на влизане и престой на територията (на КНДР)\". Говорителка на южнокорейското министерство на външните работи засега не коментира въпроса за двамата южнокорейски членове на екипажа. В понеделник на руски консулски служители било позволено да се срещнат с хората от екипажа, които били в добро здравословно състояние.Руското посолство заяви, че е в постоянна връзка със севернокорейските власти и предприема всички необходими мерки да уреди ситуацията.Русия поддържа добри отношения с КНДР и продължава да е неин редовен търговски партньор, отбелязва Ройтерс.Южна Корея се опита да намали напрежението със северния си съсед, но южнокорейското правителство все още забранява на гражданите си да ходят в Северна Корея без разрешение от Сеул. ", "date": "2019.07.24", "title": "Северна Корея задържа екипажа на руски риболовен кораб "}
{"url": "http://www.cross.bg/mall-sofia-ring-1609721.html", "text": "/КРОСС/ Sofia Ring Mall става най-притегателното място за всички любопитни да се докоснат до тайните на миналото - времето на динозаврите! От 1 август посетителите на мола в полите на Витоша ще имат уникалната възможност да „пропътуват\" десетки милиони години назад, когато тези гигантски животни са населявали нашата планета. А специални гидове ще са на разположение на всеки приключенец, дошъл да се срещне отблизо с праисторическите създания, за да ги преведат през това далечно време.От няколко дни насам гостите на Sofia Ring Mall вече биват „посрещани\" от два големи, интерактивни динозавъра. А тълпящите се да си направят снимка с тях малки и големи приключенци вече нямат търпение за голямото динозавърско нашествие, което тепърва предстои!...От първи август всеки родител може да доведе детето си в Sofia Ring Mall и да му подари незабравимо интерактивно преживяване с изложението на динозаври. Всеки посетител ще може да види атрактивни изчезнали видове, каквито са били преди милиони години, в уникална интерактивна среда. Гидове ще развеждат малките авантюристи в света на динозаврите и ще отговарят на безбройните им въпроси. Затъмнена обстановка, светлини, динозавърски рев, фосили, адвенчър информация... и това не е всичко!...Ако вече нямате търпение да доведете децата или самите вие искате да видите и разберете повече за динозаврите, заповядайте в най-притегателното и авантюристично място в София през седващите седмици - Sofia Ring Mall, старт - 1 август, цена на билета за специалното и незабравимо приключение - само 10 лв.!Повече подробности за интерактивното динозавърско експо ще намерите на .", "date": "2019.07.24", "title": "Пътувай във времето на динозаврите с интерактивно експо в Sofia Ring Mall"}
{"url": "http://www.cross.bg/partiite-finansirane-vetoto-1609722.html", "text": "/КРОСС/ Със 129 „за\", 84 - „против\" и 1 - „въздържал се\" депутатите отхвърлиха ветото на президента Румен Радев върху част от промените в Закона за държавния бюджет, с което препотвърдиха отвореното финансиране на партиите и коалициите.Държаният глава върна за ново разглеждане част от текстовете, които дават възможност юридическите лица и едноличните търговци да даряват средства на партиите, което според президента уронва конституционните устои на българската демокрация. В мотивите си Радев пише още, че така политическите сили ще попаднат под влиянието на бизнеса, от който на практика ще зависи тяхното съществуване.В подкрепа на президентските мотиви се обявиха от „БСП за България\". „С отвореното финансиране на партиите на практика се узаконява корупцията\", заяви от трибуната депутатът от левицата Филип Попов. Според него с възможността бизнесът да финансира политическите сили се дава възможност те да попаднат под зависимостта на частни интереси.Съпартиецът му Крум Зарков пък обвини управляващите, че с промяната на модела на финансиране се променя и цялата политическа система у нас, което според него може да доведе до „сливане на партия и държава\".На обратното мнение бяха от ГЕРБ. „Ние ще отхвърлим ветото, защото твърдим, че 1 лев на глас не е достатъчна субсидия за политическите партии, особено за по-малките\", смята депутатът Тома Биков. „Тезата на президента, че субсидията трябва да бъде 1 лев, но да бъде забранено да се вземат дарения от юридически лица, е малко лицемерна\", допълни още той.Според него е по-добре партиите да имат ясно регламентирана възможност за получаване на приходи, защото с намаляването на партийната субсидия те ще изпаднат в невъзможност да осъществяват дейността си. „Нека да отхвърлим ветото, защото ще принудим част от партиите, особено по-малките, действително да се превърнат във функция на бизнеса\", призова Биков по време на дебатите.Последователни в позицията си бяха и от ДПС, които също изразиха несъгласие с мотивите на ветото. Предложението за отворено финансиране бе отстоявано от самото начало от движението, според което то е единствен вариант партиите да гарантират нормалното развитие на дейността си, след като бе орязано държавното им финансиране.Новите правила обаче предвиждат и някои ограничения. Не могат да даряват средства на партиите фирми, които имат просрочени публични задължения към държавния и общинските бюджети, както и такива, които са регистрирани в офшорни зони.Снимки БГНЕС", "date": "2019.07.24", "title": "Окончателно: Бизнесът ще може да финансира партии"}
{"url": "http://www.cross.bg/chyma-afrikanskata-praseta-1609725.html", "text": "/КРОСС/ - - До момента като че ли нямаше чуваемост на високо политическо ниво за проблема Африканска чума по свинете. Мерките, които аграрното министерство предприе, са адекватни, но отпуснатите средства на ниво правителство за справяне със заболяването, закъсняха. За съжаление, африканската чума вече влезе и в индустриална свинеферма и това налага още по-бързи действия, за да не обхване опасната болест цялата страна.- Намираме се в бедствено положение, затова няма място за недоволство. От друга страна, то е разбираемо, защото подобна кризисна ситуация нарушава обичайните ловни практики. Апелирам към колегите да се включат в начертаните мерки за превенция на африканската чума, защото ако заболяването се развие лавинообразно, никакъв лов няма да бъде възможен. Нашата роля в момента е да защитим собствения си интерес, като подкрепим държавата в нейните усилия да се справи с проблема.- Индивидуалният лов на диво прасе не е масов и не е толкова лесен. Ако някой си представя, че ловецът излиза сам в гората, стои накъде и чака, за да отстреля диво прасе, нещата не стоят точно така. Неслучайно е толкова малко числото на реализирания от месец март до момента отстрел на диви прасета - 1 200 диви прасета. Затова се въвежда и този стимул от 50 лева при индивидуалния лов. При груповия сумата е по-голяма - 150 лева, защото в зоните с огнища на АЧС, месото от отстреляните животни няма да може да се използва - от съображения за биосигурност. Силно се надявам и броят на дивите свине да е далеч под 100 хиляди, предвид факта, че методиката, по която той се изчислява, дава определен процент грешка. Пак призовавам всички колеги да се включат активно в мерките по овладяване на африканската чума. ", "date": "2019.07.24", "title": "Инж. Васил Василев, СЛРБ: Ловът ще бъде невъзможен, ако не овладеем африканската чума"}
{"url": "http://www.cross.bg/vodach-haskovo-avtomobil-1609723.html", "text": "/КРОСС/ Шофьор блъсна 5-годишно дете в Хасково, съобщиха от полицията. Инцидентът е станал на 23 юли в Хасково. В жк \"Орфей\", 44-годишен водач на лек автомобил, е дал на заден ход без да се убеди, че пътя зад него е свободен и е ударил намиращият се зад него велосипед с 5-годишно момиченце.От удара, детето е с охлузване на ляв крак. Прегледано е и освободено за домашно лечение. Съставен е акт. От полицията съобщават и за още няколко пътни нцидента с пострадали в Хасковско.Без опасност за живота е 75-годишен пешеходец. Произшествието е станало на 23 юли, на улица „Батак\" в Хасково. 81-годишен водач на лек автомобил, движейки се по улицата, е ударил седящият на платното пешеходец.При друг случай - на улица „Бенковска\", кола с водач е предприело маневра заобикаляне на движещ се по платното пешеходец и е ударил 46-годишна жена, която е с натъртване на ляв крак.След подадения сигнал, полицаите са установили 23-годишният водач на лек автомобил „Мерцедес\", който към момента се издирва. ", "date": "2019.07.24", "title": "Шофьор блъсна 5-годишно дете в Хасково "}
{"url": "http://www.cross.bg/partiite-zayavi-partiya-1609730.html", "text": "/КРОСС/ „Концесионирането на партиите отива твърде далеч\". Това заяви в пленарна зала депутатът от ПГ на „БСП за България\" и зам.-председател на Народното събрание Кристиан Вигенин. По думите му гласуването на ветото е вододел за българската демокрация- в каква посока ще тръгне българската демокрация и политическият процес в България. Той заяви, че промените в бюджета са показали порочния законодателен процес, който се прилага системно в Народното събрание - ненужно бързане; през преходни и заключителни разпоредби да се правят съществени изменения в други закони без дискусия, без оценка на въздействието върху държавата и обществото от тези промени. „Прави се законодателство на инат, без никакъв диалог между партиите, без търсене на консенсус по такива ключови въпроси, които пряко засягат всяка една от партиите в НС и цялото общество\", коментира той.  Социалистът попита и защо чак сега някой се е сетил за проведения референдум за субсидиите. „Не помня обаче и референдумът да се е произнасял по начина на финансиране на партиите, освен за субсидията от 1 лев\", каза той. Вигенин подчерта, че се нарушават всички международни стандарти по отношение на законодателството, което засяга изборния процес - с промените в Закона за държавния бюджет се изменят Изборният кодекс и Законът за политическите партии. „Има изискване такива промени да не бъдат правени по-малко от 6 месеца преди избори\", наблегна той. Депутатът подчерта, че  промените, направени преди евроизборите и промените, които се правят сега, са в една посока - да се създаде по-благоприятна среда за управляващата партия.  Това по думите му е достатъчно сериозен повод да се сезират и международните институции, както е направила левицата. Кристиан Вигенин бе категоричен, че с тези промени се узаконява корупцията, рекетът и лобизмът в управлението както на държавата, така и на общините.  „ГЕРБ провежда политика за оттегляне на държавата от редица сфери на обществения живот, за да се създаде все повече място за частния бизнес. Ние сме против тази политика и макар те да са дясна партия и да искат да водят държавата в тази посока, концесионирането на партиите отива твърде далеч. То е пряка заплаха за националната ни сигурност\", заяви той. Според него популизмът може да носи краткотрайни дивиденти, но когато се упражнява от управляваща партия, това е загуба за обществото и държавата. „Даже не ви донесе и краткосрочни дивиденти, както се видя от социологическите проучвания - нито правителството стана по- популярно, нито премиерът\", обърна се той към управляващите.Зарков към управляващите: Продавате политическата система и искате да го скриете от хората„Президентът е прав, че се подменя политическата система в България. Това е така, защото конституционната роля на политическите партии повелява те да не служат на чужди интереси, а на интересите на народа, което вие променихте\". Това заяви зам.-председателят на ПГ на „БСП за България\" Крум Зарков от парламентарната трибуна. Той коментира, че  търговските дружества и едноличните търговци служат на един интерес - печалба. „Когато ви дадат пари, вие ще служите на тях, а не на народа\", обърна се той към мнозинството. Зарков добави, че във ветото пише още, че се създава опасност да бъде преодоляна конституционната забрана- нито една политическа партия да не се утвърждава като държавна, да не се сливат партия и държава. „В последните седмици вие правите точно това и то последователно. В своето вето президентът е ясен и точен, а вие искате да прикриете от българските граждани факта, че продавате политическата ни система\", категоричен бе Крум Зарков.Надя Клисурска: Вслушайте се във ветото на президента и не сривайте политическата система„Не се въведоха ограничения и изисквания за финансиране на партиите от юридически лица, а това е нужно. Трябваше да се регламентира как точно ще се прави това финансиране и тогава да се направят изменения в няколко закона\", заяви народният представител от ПГ на „БСП за България\" Надя Клисурска. Тя заяви, че тази непоследователност на управляващите- да променят важни закони през няколко месеца води до срив в политическата система и заплаха за сигурността на държавата. „Какво ще правим с онези фирми, които изпълняват обществени поръчки, те ще даряват ли средства на партиите? Какво ще правим, когато една салафитска организация, която е юридическо лице, реши да финансира политическа партия? Вслушайте се във ветото на президента и не сривайте политическата система\", призова Надя Клисурска.  ", "date": "2019.07.24", "title": "Вигенин: Концесионирането на партиите отива твърде далеч"}
{"url": "http://www.cross.bg/libiya-godini-georgiev-1609707.html", "text": "/КРОСС/  На 24 юли 2019 г. се навършват 12 години от освобождаването на българските медици, които прекараха повече от осем години в либийски затвори.Медицинските сестри Кристияна Вълчева, Нася Ненова, Валентина Сиропуло, Валя Червеняшка и Снежана Димитрова, заедно със съпруга на Кристияна доктор Здравко Георгиев и палестинският студент по медицина Ашраф ал-Хаджудж, бяха арестувани в Бенгази на 9 февруари 1999 г. и останаха в либийските затвори общо 2755 дни. Те бяха обвинени през 2000 г. в умишлено причиняване на епидемия от СПИН в Бенгази с цел дестабилизация на Джамахирията.Към процеса бяха задочно привлечени и още двама български граждани - Емануела Колева и Смилян Тачев, обвинени заедно с основната група подсъдими в нарушение на моралните норми и валутните закони на Либия.През 2002 г. медиците бяха оправдани по обвинението в заговор срещу държавата, но междинна инстанция запази и продължи делото по останалите обвинения - умисъл, отровителство, прелюбодеяние, употреба на алкохол, незаконни трансфери на валута.На 6 май 2004 г. медицинските сестри и Ашраф получиха смъртни присъди чрез разстрел. Здравко Георгиев бе осъден само по по-леките обвинения, както Колева и Тачев, които бяха напуснали Либия преди началото на процеса.През 2005 г. Върховният съд на Либия отмени постановените смъртни присъди и върна делото за ново разглеждане. През 2006 г. присъдите бяха препотвърдени от Апелативния съд, а на 11 юли 2007 г. - окончателно потвърдени от Върховния съд.На 17 юли 2007 г. смъртните присъди на българите бяха заменени с доживотен затвор от Висшия съдебен съвет на Либия. През юни 2007 година молбата на Ашраф ал-Хаджудж да получи българско гражданство бе удовлетворена.На 24 юли 2007 г. Вълчева, Ненова, Сиропуло, Червеняшка, Димитрова, Георгиев и Хаджудж се завърнаха със специален полет на летище София, след като преговорите по тяхното освобождаване, продължили над 8 години, завършиха с посредничеството на ЕС, Франция и Катар. ", "date": "2019.07.24", "title": "12 години от освобождаването на българските медици в Либия "}
{"url": "http://www.cross.bg/boiikov-elektronniyat-portal-1609708.html", "text": "/КРОСС/  Електронният портал за продажби на НАП вече функционира нормално след извършен преглед за уязвимост, съобщиха от приходната агенция.Поетапно ще се възстановява работоспособността на всички е-услуги, добавиха още от НАП.Достъпът до е-услугите на НАП беше спрян след хакерската атака срещу агенцията, при която бяха източени данните на близо 5 милиона български граждани.От прокуратурата продължават да твърдят, че въпросният хакер е компютърният специалист Кристиян Бойков, който миналата седмица бе арестуван, обвинен, а впоследствие пуснат на свобода с по-леко обвинение.Самият Бойков отрича той да е извършил атаката срещу НАП и смята, че е бил натопен. ", "date": "2019.07.24", "title": "Електронният портал за продажби на НАП вече работи"}
{"url": "http://www.cross.bg/noktite-kotkite-iiork-1609709.html", "text": "/КРОСС/  Ню Йорк стана първият американски щат, който забранява онихектомията - рязането на ноктите на котките, предаде Франс прес. Става въпрос за практика, която е критикувана и е забранена в много страни.Рязането на ноктите на котките е тежка операция, която се изразява в ампутиране на последните фаланги на пръстите на животното и в лишаването му по този начин от нокти.Приетата от ЕС през 1987 г. европейска конвенция за защита на животните компаньони забранява изтръгването на ноктите и зъбите им. Досега тя е ратифицирана от 24 европейски страни. \"Рязането на ноктите на котките е жестока и мъчителна операция, която може да им донесе психични и поведенчески проблеми - прецени губернаторът на щата Ню Йорк Андрю Куомо, който ратифицира забраната, гласувана от парламента на щата Ню Йорк. - Забранявайки тази архаична практика, уверяваме, че животните няма да бъдат подлагани на въпросните нечовешки интервенции.\" Рязането на ноктите на котките остава възможно поради медицински причини - когато съществува риск за здравето им", "date": "2019.07.24", "title": "Забраниха рязането на ноктите на котките в Ню Йорк "}
{"url": "http://www.cross.bg/plovdiv-obshtina-otkaza-1609767.html", "text": "/КРОСС/  Две пловдивски медии - \"Пловдив прес\" и \"Дарик радио\" - Пловдив осъдиха община Пловдив заради отказа й да оповести какви са заплатите, които получават в екипа на фондация \"Пловдив\" 2019. Въпросът беше поставян от местната гилдия многократно на общински сесии, но отговор така и не беше получен. От фондацията отказаха да отговорят на подобни въпроси, а секретарят на общината аргументира отказа с това, че заплатите били лични данни. Само че фондацията е общинска, издържа се със средства на данъкоплатците в Пловдив и те имат право да знаят. Днес Административният съд в града излезе с решение, което отменя частичния отказ на секретаря на община Пловдив и задължава административния орган да отговори. Днешното решение на Темида е поредното по дела за достъп до обществена информация, свързани с община Пловдив.Наскоро партия Демократична Българияосъди община Пловдив, заради отказа й да представи документацията по проваления Транспортен проект, за който бяха похарчени милиони.  ", "date": "2019.07.24", "title": "Административният съд осъди община Пловдив заради \"тайните заплати\" във  фондация \"Пловдив\" 2019 "}
{"url": "http://www.cross.bg/infarkt-aspirin-preventziya-1609710.html", "text": "/КРОСС/  Милиони хора трябва да преустановят приема на аспирин като превенция срещу инфарктНово американско проучване съветва милиони хора, които приемат аспирин като превенция срещу инфаркт, да прекратят тази практика, предаде Асошиейтед прес.Досега лекарите препоръчваха на пациентите, прекарали инфаркт, да взимат редовно ниски дози аспирин, за да предотвратят втори сърдечен удар. Но ако хората не са прекарвали инфаркт, не им се препоръчва редовния прием на аспирин като превенция срещу заболяването. От него няма полза, а аспиринът не е съвсем безвреден.Учени от Харвардския университет установиха, че е масово разпространено взимането на този медикамент. Те изчислиха техния точен брой в САЩ - 29 милиона. Тази група е на възраст над 40 години, като 6,6 милиона го правят по свое осмотрение, без лекарско предписание.Харвардските учени от екипа на д-р. Колин О'Брайън препоръчват да се проведат консултации с джипита дали да се прибягва редовно до аспирина. Около половината от хората на възраст над 70 години, които не са претърпели инфаркт, а това прави 10 милиона души, взимат аспирин. ", "date": "2019.07.24", "title": "Предпазва ли аспиринът от инфаркт "}
{"url": "http://www.cross.bg/zona-zelena-operatori-1609711.html", "text": "/КРОСС/  Паркирането в „Синя и Зелена зона\" в центъра на София със СМС- през мобилния оператор А1 в момента е блокирано по неясни причини, съобщиха в редакцията на КРОСС потърпевши. От Центъра за градска мобилност не знаят причините и единственият съвет, който дават е СМС-и да се пускат от друг мобилен оператор. Малко по-рано днес шефът на ЦГМ Християн Петров оповести в ефира на БНТ, че се обмисля въвеждането на дигитален талон за плащане на почасово паркиране в Синя и Зелена зона .Новата виртуална услуга ще спести на своите клиенти таксите, които удържат мобилните оператори при заплащане чрез СМС услугата в момента.Християн Петров обаче не обясни как ще гарантират функционалността й, при положение, че и сега паркирането през някои мобилни оператори, в случая А1, е проблематично.", "date": "2019.07.24", "title": " Паркирането в Синя и Зелена зона през А1 невъзможно"}
{"url": "http://www.cross.bg/dimitrov-purviya-king-1609712.html", "text": "/КРОСС/ Григор Димитров отпадна в първия кръг на тенис турнира в Атланта след загуба с 5:7 и 4:6 от 405-ия в световната ранглиста Кевин Кинг. 28-годишният американец стигна до общо 23 точки за пробив, като реализира 6 от тях, което в крайна сметка се оказа решаващо за най-голямата победа в кариерата му.Българинът пък изпитваше болки в рамото, заради което не успя да покаже най-доброто от себе си. Димитров започна по перфектен начин мача - с пробив още в първия гейм. След това Кинг върна пробива, но Григор взе следващите два гейма, за да поведе с 3:1. При 5:3 българинът сервираше, за да вземе първия сет. Последва спад в играта на Димитров, а Кинг се възползва по прекрасен начин от това и взе следващите 5 гейма, а с това и първия сет - 7:5.С ранен пробив във втория сет Димитров отново взе аванс до 3:1, но последва нова порция непредизвикани грешки, за да може Кинг да изравни до 3:3, а след това и да поведе 4:3. Последва нова размяна на пробиви, а Димитров пропиля аванс от 40-15 на свой сервис. В крайна сметка Кинг показа по-здрави нерви и след 6:4 затвори мача.Григор Димитров напусна турнира в Атланта в първия кръг за втори път в кариерата си след 2011 година, когато бе отстранен на старта от Раджийв Рам.Следващият турнир, в който Григор Димитров ще вземе участие е този в Лос Кабос, Мексико, от 29 юли.. ", "date": "2019.07.24", "title": "Григор Димитров загуби на старта в Атланта от №405 в света "}
{"url": "http://www.cross.bg/svinete-pomosht-chyma-1609713.html", "text": "/КРОСС/  Агенцията по безопасност по храните ще обяви на брифинг днес мерки за борба със заболяването африканската чума по свинете и актуална информация за проблема. От вчера заради влошената епизоотична обстановка в цяла Русенска област е обявено бедствено положение, а у нас вече са европейски експерти, за да оценят взетите от държавата мерки.\"България вероятно ще поиска официално от Европейската комисия финансова помощ за обезщетение на стопаните на животни, но парите най-вероятно няма да бъдат отпуснати веднага заради тромавата процедура\", обяви в предаването \"Преди всички\" евродепутатът от ГЕРБ Асим Адемов, заместник в Комисията на Земеделие и развитие на селските райони в Европейския парламент. Той поясни за какво може да бъде похарчена поисканата от ЕК помощ:\"Предполагам, че най-вече за обезщетение на стопаните, които ще претърпят големи загуби. Аз имах комуникация вече с Министерство на земеделието и храните и разбрах, че министър Десислава Танева е комуникирала най-вече с ЕК, че ще поискаме такава помощ и мисля, че е въпрос на време това да стане официално. Но дори и да поискаме тази финансова помощ, има си процедури, малко тромави, тези пари няма да пристигнат веднага. На първо време собствениците на свинекомплекси ще бъдат обезщетени от държавния бюджет и когато ЕК одобри поисканите средства, те ще пристигнат в България\".Адемов посочи още:\"Чумата, която върлува по свинете, е много силно заразно и опасно заболяване. За съжаление няма разработена ваксина. Тя предизвиква висока смъртност, но най-важното е да успокоим хората, че не е опасна за хората. Мисля, че правителството взима необходимите мерки, за да се справим с това бедствие, защото по актуални данни от ЕК болестта е обхванала цяла Румъния, отделни райони в България, Полша, Унгария, Балтийските републики\".Асим Адемов обясни още и какво според него могат да препоръчат европейските експерти на нашето правителство за справяне с болестта:\"Има си стандартни процедури при такава заразна болест, които трябва да се прилагат. Тук е важно да се спомене, че е наложително и съдействието на самите стопани, за да се ограничи бързо разпространението на болестта\".Според евродепутата ЕК ще одобри поискана помощ, \"защото размерът на заразата е доста голям\":\"Заразени са доста животни. Въпросът е в такива случаи дали ще получим сумата, която сме искали, или не, защото обикновено понякога не дават цялата сума\".В интервю за предаването \"Преди всички\" Светлана Боянова от Института за агростратегии и иновации коментира дали има високотехнологични решения на проблема, след като няма ваксина:\"Все пак има държави като Чехия, които са ликвидирали тази болест. Запознах се с мерките, които са прилагани там за африканска чума по свинете, и виждам, че всъщност ние прилагаме същите мерки. Тук по-скоро трябва да разделим въпроса. Да кажем, че той е всеобхватен и трябва да се погледне от всички нива - на ниво държава и на ниво стопанство. Но въпросът е на ниво кое стопанство - \"заден двор\" ли, индустриално ли. А дивите свине, имаме ли начин да наблюдаваме тяхната популация и ако говорим за всичките тези аспекти, има технологични решения, които са на ниво стопанство в Германия. Има разработено приложение, което е за биосигурност - онлайн управление оценка на биосигурността в стопанството. То е точно за африканска чума по свинете. Това приложение помага на съответния стопанин да прецени отделните области, в които може да се внесе африканската чума по свинете\". ", "date": "2019.07.24", "title": "България вероятно ще поиска помощ от ЕК заради чумата по свинете "}
{"url": "http://www.cross.bg/advokata-vlastite-prokyror-1609714.html", "text": "КРОСС/ Адвокати изпратиха отворено писмо до Висшия съдебен съвет с искането да се предизвика дебат за  ценностите при осъществяване на правосъдието в една правова държава.Писмото е отворено за присъединяване и е изпратено на Висшия адвокатски съвет за евентуална реакция, съобщи на страницата си във фейсбук адвокат Емилия Недева. Повод за реакцията е публична изява на единствения засега кандидат за главен прокурор и настоящ заместник главен прокурор Иван Гешев.Ето и пълния текст на писмотоДО ВИСШИЯ СЪДЕБЕН СЪВЕТПо повод на интервюто, дадено за БНТ на 23 юли 2019 г. от единствения за момента кандидат за главен прокурор-господин Иван Гешев, подписалите настоящото писмо адвокати се обръщаме към висшия кадрови орган на съдебната власт с искане да оцени съответствието на тезите му с професионалните и етични критерии за заеманата от него длъжност.В отговор на заявеното от заместник-главния прокурор, че не приема разделението на властите, че адвокатската професия се свежда до защита, осъществявана за пари без оглед на истината, припомняме следното :Разделението на властите е върховно достижение на демократичните общества и върху този принцип се изгражда съвременната правова държава. Отричането на разделението на властите е противоконституционно и поставя под съмнение личната безпристрастност и професионалния интегритет на магистрата, който го прави.Защитникът в наказателния процес има изключителна мисия- да брани невинния до доказване на противното гражданин пред всяка власт, пред следствието, прокуратурата и съда. Не по-малко значима е ролята на повереника на пострадалите от престъпления лица. Дейността на адвоката се подчинява на високи етични изисквания, които налагат съобразяване с Конституцията, законите и морала. Той не е слуга на клиентите си, а борец за правото. Точно затова адвокатът, както всеки български гражданин, има интерес от работеща според законите на страната независима прокуратура.Конституционната роля на адвоката и значимостта на упражняваната от него професия са мотивирали законодателя да го постави наравно със съдията по уважение. Пред всички органи на съдебната власт и пред другите институции, на адвоката се дължи уважение и съдействие като на съдия, не като на прокурор. Прокурорът и защитникът са отделни страни в наказателния процес и никой от тях няма изначален монопол върху истината, но всеки съдейства за нейното разкриване. Омаловажаването на ролята на адвоката като защитник обезсмисля справедливостта на наказателното производство и е удар по авторитета на правосъдието.Несъвместимо с принципите на правовата държава и презумпцията за невиновност е обсъждането на неприключили наказателни производства с изразни средства, които убеждават публиката във виновността на лица, които все още не са осъдени. Това делегитимира правосъдието в очите на обществото . Всеки, който нарушава грубо правото на обвиняемите да се считат невинни до доказване на противното, дори да понесе дисциплинарно наказание, трябва да е наясно и с личната морална отговорност за присъдените от българските съдилища и от Европейския съд по правата на човека обезщетения, които гражданите плащат за неговите грешки.Намираме, че е в интерес на българската държава най-висшите по длъжност прокурори, да се въздържат от внушения, които игнорират конституционните принципи, принизяват ролята на адвоката или поставят под съмнение разделението на властите. Прокурорите трябва да бъдат истински гаранти за върховенството на закона, независими от конюнктура, политически и корпоративни влияния. В противен случай не са в състояние да отговорят на професионалните и етични стандарти за магистрати.Доц.д-р Светла Маргаритова-ВучковаАдвокат Емилия НедеваАдвокат Михаил ЕкимджиевАдвокат Александър КашъмовАдвокат Златка СтефановаАдвокат Йордан ЦветановАдвокат Снежана СтефановаАдвокат София РазбойниковаАдвокат Мария ШарковаАдвокат Даниела Михайлова ", "date": "2019.07.24", "title": "Адвокати с отворено писмо до ВСС срещу тезите на Иван Гешев "}
{"url": "http://www.cross.bg/partii-gerb-partiite-1609717.html", "text": "/КРОСС/  „Не хвърляйте българските партии на бизнеса. Свалете от тезгяха националната сигурност на България!\". Това заяви в пленарна зала секретарят на ПГ на „БСП за България\" Филип Попов. Той обясни, че левицата подкрепя ветото на президента за финансирането на партиите от бизнеса. Той подчерта, че въпросите за размера на субсидията и начина на финансиране на партиите са неизменно свързани. Той обясни, че с така приетия закон, на практика се узаконява корупцията и той противоречи на Закона за политическите партии и цитираните европейски норми във ветото на президента - партиите ще се финансират и от чужденци; политическите партии не могат да извършват стопанска дейност и нямат право да учредяват и да участват в търговски дружества и кооперации. По думите му държавната субсидия представлява около 80 % от приходите на партиите и няма как те да се получават извън държавната хазна и да искаме независима политика и сувернитет. „Политическите партии ще бъдат зависими и ще обслужват корпоративни бизнес интереси, интереси на чужди държави, чужди служби\", коментира социалистът. Попов подчерта, че политическите партии са част от демократичния процес, те са част от правовата държава и са политически инструмент, чрез който се управлява държавата и те и тяхната защита и независимост са част от националната ни сигурност. „При това положение  министър- председателят да излезе и да заяви- аз внасям закон за промяна на финансирането им, или по-точно на практика за отмяна на държавното финансиране  и  оттук нататък хвърляме партиите на олигарсите\", категоричен бе той. Попов подчерта, че предложението е на ДПС, но управляващите ще носят отговорност за последиците. „Обръщам се към официалните коалиционни партньори на ГЕРБ и към Воля. Без вас ГЕРБ и ДПС не могат да преодолеят ветото. Вие от ОП твърдите, че сте част от тази коалиция, за да бъдете коректив на ГЕРБ.  Покажете, че не сте само притурка и че няма да цопнете в канала на политическото ехо на ГЕРБ, както други преди вас\", призова той. Попов подчерта, че БСП е последователна в позицията си, което е отговрното държавническо и демократично поведение.  Филип Попов заяви, че ГЕРБ ще се финансира щедро от бизнеса, защото бизнесът е зависим от държавата, а държавната администрация е завладяна от ГЕРБ. „Това е тежък удар срещу плурализма, демокрацията и свободния и независим бизнес в България. Такъв модел на финансиране няма никъде в Европа и си има причини за това\", каза Филип Попов.Антон Кутев: Кой ще защитава бедните в България, когато корпорациите и бизнесът плащат на партиите?„Има два механизма, които могат да защитят ниските слоеве на обществото от абсолютно произволния капитал - профсъюзите и политическите партии, които имат възможността да го направят\". Заяви народният представител Антон Кутев. По думите му когато направиш политическата система зависима от бизнеса, той определя коя партия ще бъде по-бедна и коя по-богата, дали някоя партия ще съществува, или не. „Кой ще защитава бедните в България, когато корпорациите и бизнесът плащат на партиите, които с тези субсидии няма да имат възможност да продължат нататък. Управляващите в момента дават цялата власт на богатите и силните, защото те вече притежават работните места, финансовата власт, те управляват медиите. Кой ще защити родителите и децата ви след това? Това, което вие правите в момента, е мръсотия към собствения си народ\", категоричен бе той.  ", "date": "2019.07.24", "title": "Филип Попов към управляващите: Не хвърляйте българските партии на бизнеса"}
{"url": "http://www.cross.bg/detza-lager-pozhara-1609715.html", "text": "/КРОСС/  На 22 юли, около 20: 37ч. московско време е избухнал пожар в палатков лагер в центъра за отдих Холдоми в Хабаровския край, съобщава ТАСС.  В резултат на инцидента са загинали четири деца, а седем са с тежки изгаряния. Министерството на извънредните ситуации в региона съобщи, че общо има 189 деца в района . Площта на пожала е обхванала около 240 квадратни метра. Общо 20 от 26 палатки са изгорени, шест са засегнати от огъня. По-късно Министерството на извънредните ситуации изясни, че площта на пожара е 2,4 хиляди квадратни метра.  Източник от правоохранителните органи каза за ТАСС, че работниците на базата се опитват сами да потушат огъня и са призовали пожарникарите само след като не са успели сами да потушат пожара. Разследващият комитет на Руската федерация заведе наказателно дело по чл. 109 от Наказателния кодекс (\" Причиняване на смърт поради небрежност \") във връзка със смъртта на дете, родено през 2008 г.Установени са всички обстоятелства на инцидента и причините за пожара. Според една версия, нагревател е сред възможните причини за пожара .Ръководителят на Министерството на здравеопазването Вероника Скворцова каза , че ведомството е изпратило своите специалисти на местопроизшествието. Засега помощ на пострадалите оказват местни лекари. Родителите са прибрали около 80 деца от детския лагер. Тези, на които близките все още не са пристигнали, са прибрани в различни помещенията на базата или на територията на игралните пространства.  По-късно стана известно за задържането на собственика на лагера Виталий Бурлаков. Палатковият лагер за деца в Хабаровския край работи без разрешение, заяви губернаторът на Хабаровска област Сергей Фургал. Следствената комисия започна наказателно дело за небрежност и задържа началника на надзорната дейност и отдел по превантивна работа в общинския район „Солнечен\" на дирекция „Надзорни дейности\" на МЧС на Русия в Хабаровския край Едуард Новгородцев. Според разследването, през юли, в лагера са проведени планирани учения, по време на които Новгородцев установява, че настаняването на деца в палатковия лагер е организирано в нарушение на противопожарните разпоредби . Той обаче не е взел мерки да задължи ръководството на лагера да отстрани нарушенията. ", "date": "2019.07.24", "title": "Пожар в детски лагер в Хабаровск уби четири деца"}
{"url": "http://www.cross.bg/spomeni-spomenite-hipotalamysa-1609674.html", "text": "/КРОСС/  Когато отидем на почивка или пък се запознаем с нови хора, мозъкът ни складира новата информация като краткотраен спомен. Десетилетия наред учените смятат, че за да се превърне в дълготраен спомен, информацията се транспортира до друга област в мозъка, отговорна за дълготрайните спомени, предава vesti.bg.През 2017 г. обаче ученият Сусуми Тонегава от Масачузетския технологичен институт и негов колега отхвърлят това твърдение, откривайки, че краткотрайните и дълготрайните спомени се формират по едно и също време.Много от познанията ни за мозъка са придобити вследствие на мозъчни травми: Ако нараняване в дадена област на мозъка води до специфични промени в държанието на пациента, то учените приемат, че именно тазичаст от мозъка е отговорна за този вид поведение.През 1953 г. учени правят мозъчна операция на пациент на име Хенри Молисън, за да овладеят епилептичните му пристъпи. За тази цел премахват хипоталамуса му - центърът на вегетативната нервна система на човека.Когато пациентът се събужда, става ясно, че той не е способен да запаметява нови спомени. Така учените осъзнават, че хипоталасмусът всъщност е отговорен за новите спомени. Молисън се превръща в един от най-изследваните медицински случаи, а пациентът става известен като „Човекът без памет\". Прозвището му обачене е напълно коректно, тъй като Молисън бил способен да придобива нови умения и си спомнял за неща преди операцията.Човекът без памет и проучванията след неговия медицински случай показват на учените, че хипоталамусът е важен за краткотрайните спомени, докато други части и структури на мозъка са отговорни за дълготрайните спомени.Науката днес твърди, че дълготрайните спомени се складират в части от мозъчната кора, отговорни за вниманието и планирането. Доскоро учените смятаха, че спомените първо се формират в хипоталамуса,след което се прехвърлят в мозъчната кора, превръщайки се в дълготрайни спомени, и изчезват напълно от хипоталамуса. Проучването на невролозите от MIT обаче преобръща тази теория. Чрез специфична техника за проследяване на спомените в мозъците на лабораторни плъхове Тонегава и екипът му провежда редица експерименти.Към тази техника екипът прилага и оптогенетика, чрез която определени клетки могат да бъдат активирани и деактивирани чрез светлина. Учените разглеждат три вида клетки - в хипоталамуса, в предната част намозъчната кора и в амигдалата. За целта те създават стресиращи обстоятелства за тестовите обекти чрез леки електрически шокове. Идеята е да наблюдават дали при повтаряне на обстоятелствата плъховете щереагират със страх. Само ден след създаването на стресиращите обстоятелства учените откриват, че спомените, свързани със страха, се складират не само в хипоталамуса, но и в предната част на мозъчната кора. За разлика от спомените в хипоталасмуса, които лесно могат да бъдат възпроизведени, тези в мозъчната кора обаче са „тихи\". Учените успяват да ги активират изкуствено, но те не се включват от само себе си както обичайно.В рамките на две седмици тихите спомени съзряват, превръщайки се в ярки спомени, а тези в хипоталамуса затихват, без да изчезват. Процесите в амигдалата, отговорна за емоциите, не се променят.Клетките в нея получават спомените и им отговарят по един и същ начин при всеки тест. Означава ли това, че мозъкът ни пази „копие\" на спомените ни, ей така - за всеки случай? Ако една част от мозъка ви бъде повредена, то той може да активира друга, за да ви възвърне спомените. Да забравиш нещо се оказва доста по-трудна задача, отколкото сме си мислели. ", "date": "2019.07.24", "title": "Мозъкът пази спомените ни на две места"}
{"url": "http://www.cross.bg/petkova-zhivka-ekip-1609752.html", "text": "/КРОСС/  Българката Живка Петкова е назначена временно за директор на отдел \"Стратегия, по-добра регулация и корпоративно управление\" към генералния секретариат на Европейската комисия, съобщи БНР. От институцията уточняват, че тя ще встъпи в длъжност от 1 август.Живка Петкова е започнала работа в Комисията през 2007 година, като преди това е ръководила преговорния екип по присъединяването на България към ЕС към офиса на българския премиер. Била е заместник-ръководител на кабинета на първия български еврокомисар, отговарящ за защитата на потребителите Меглена Кунева, а също така и в кабинета на върховния представител на външната политика Катрин Аштън.В момента Живка Петкова, която е майка на три деца, е член на преходния екип на новоизбрания председател на Европейската комисия Урсула фон дер Лайен. ", "date": "2019.07.24", "title": " Българка става директор в генералния секретариат на ЕК "}
{"url": "http://www.cross.bg/rysiya-kitaii-senatskata-1609696.html", "text": "/КРОСС/ Директорът на американското Федерално бюро за разследване Кристофър Рей заяви, че Китай представлява по-сериозна контраразунавателна заплаха за САЩ от всяка друга държава, включително и Русия, предаде Асошиейтед прес.Рей каза днес пред сенатската правна комисия, че ФБР води повече от 1000 разследвания, между които за икономически шпионаж и за опити за кражба на интелектуална собственост и почти всички водят към Китай.На молбата на председателя на сенатската комисия - републиканеца Линдзи Греъм - да уточни коя държава е на второ място в списъка на ФБР, Рей отговори: \"Вероятно Русия\", предаде ТАСС.Началникът на ФБР се яви пред сенаторите ден преди изслушване в Конгреса на бившия специален прокурор Робърт Мълър за заключенията в доклада от разследването му за намесата на Русия в американските избори. Рей отказа да коментира този доклад, но даде някои подробности за заплахата, която според него представлява Китай.Служители по сигурността в американското министерство на правосъдието миналата година са завели множество дела, включващи китайски икономически шпионаж, и едно, за което беше съобщено този месец. То е срещу мъж, обвинен в кражбата на информация от американска локомотивна компания, посочва АП. ", "date": "2019.07.24", "title": "Директорът на ФБР: Китай и Русия са главните предизвикателства за контраразузнаването на САЩ "}
{"url": "http://www.cross.bg/ivanov-bulgariya-hristo-1609701.html", "text": "/КРОСС/  Остра реакция на \"Демократична България\" след интервюто по БНТ със заместник главния прокурор и до момента единствен номиниран за следващ обвинител номер 1 Иван Гешев.В студиото на Сутрешния блок гостува председателят на \"Да, България\" и съпредседател на \"Демократична България\" Христо Иванов.Христо Иванов: Г-н Гешев направи силно внушение за това, че по някакъв начин \"Демократична България\" стои зад пробива в сигурността на НАП, което е изключително проблематично, само по себе си, като внушение. Защото ние сме политическата сила, която най-много настоява за това в България да има реална киберсигурност.Христо Иванов определи като \"абсолютен абсурд\" от \"Демократична България\" да имат политическа връзка с хакерската атака срещу НАП. Той припомни срива в Търговския регистър и необходимостта от мерки, за които още тогава са призовали.Ние сме политическата сила, която настоява за спазване на правата на хората, това е атака срещу ядрото на нашите политически убеждения, каза Иванов.Утре от \"Демократична България\" ще внесат предложение за образуване на дисциплинарно производство срещу Иван Гешев. Ще продължат да настояват и за това кандидатурата на Гешев за следващ главен прокурор да бъде оттеглена.По повод единодушието в прокурорската колегия относно кандидатурата на Иван Гешев за следващ главен прокурор, Христо Иванов заяви:Христо Иванов: Няма нищо безпрецедентно в единодушието на прокурорската колегия. Тя е постоянно единодушна с мнението на г-н Цацаров. Защото самата идея за съществуване на такава колегия, съставена от хора, които са му кариерно подчинени, е нонсенс.  ", "date": "2019.07.24", "title": "Христо Иванов: Абсурд е да имаме връзка с хакерската атака срещу НАП "}
{"url": "http://www.cross.bg/dogovora-veto-radev-1609702.html", "text": "/КРОСС/  Президентът Румен Радев ще представи аргументите си за налагане на вето върху Закона за ратифициране на договора за закупуване на 8 самолета F-16 Block 70.Вчера държавният глава върна текстовете в Народното събрание заради липсата на достатъчно политическо и обществено съгласие относно параметрите на договора.Според Радев законът е приет по „бързата писта\" и заради това е оставил неизяснени редица важни въпроси. Сред тях - цената, гаранциите, сроковете, неустойките и обезщетенията по договора, за които се дължат ясни отговори. Междувременно на извънредно заседание депутатите от комисията по отбрана ще разгледат президентското вето и мотивите за него.Вчера от ГЕРБ заявиха, че то няма да забави процедурата по придобиване на изтребителите. ", "date": "2019.07.24", "title": " Президентът ще представи аргументите си за налагане на вето на договора за F-16 "}
{"url": "http://www.cross.bg/tzonkov-mislim-interes-1609703.html", "text": "/КРОСС/  \"Ние ще подкрепим ветото на президента - още миналата седмица в петък, при разискванията казахме нашите мотиви и обяснихме защо няма да подкрепим тези четири договора, които трябва бъдат ратифицирани. Мотивите на президента съвпадат до голяма степен с нашите мотиви, изложени в комисия и пленарна зала. Продължавам да твърдя, че можехме да постигнем по-добри условия.\"  Това заяви народният представител от ПГ на БСП за България\" Николай Цонков пред БТВ по повод наложеното президентско вето върху сделката за Ф-16. По думите му българският национален интерес не е гарантиран изцяло. \"Смятам, че не сме постигнали най-добрите условия като цена и възможности. Не казвам, че няма потенциал - коментирам какво съдържа при доставката, както и индустриалното сътрудничество, което за нас е минимално\", коментира още Цонков. Народният представител припомни, че миналата година БСП са се обявили за модернизация на армията. \"Считаме, че трите модернизационни проекта трябва да вървят заедно. Притеснени сме, че при такава голяма сума накуп и последващите разходи, се затруднява реализирането на другите два проекта. Това са ни основните притеснения - трябва да мислим и за хората в отбраната\", изрази мнение депутатът.  \"Ще кажем отново аргументите си и ще настояваме управляващите да помислят как да гарантират националния ни интерес. Парламентът отново беше погазен, защото миналата година гласувахме едни параметри, предложени от правителството, и те бяха изцяло променени. Очевидно правителството не може да се справи с дефинирането на нашия национален интерес, с условията, които трябва да постигне - да ги предложи и да ги защити. Не съм сигурен, че с този проект мислим за бъдещето на цялата армия, а не само на военно-въздушните сили\", заключи Цонков.  ", "date": "2019.07.24", "title": "Николай Цонков за сделката за Ф-16: С нея не мислим за бъдещето на цялата армия  "}
{"url": "http://www.cross.bg/svinekompleksa-selo-chyma-1609704.html", "text": "/КРОСС/  Днес трябва да излязат резултатите от пробите за африканска чума по свинете, взети от останалите два големи свинекомплекса в Русенско. Вчера в областта беше обявено бедствено положение. Така освен 17-те хиляди животни, които трябва да бъдат унищожени в село Николово, други 16 000 прасета остават затворени в свинекомплекса на село Юделник. В пряко включване от село Юделник кметът Мелекбер Ризова каза, че хората са много разтревожени, тъй като селото попада в 10-километровата наблюдателна зона след регистрираната чума по свинете в село Николово. В свинекомплекса са вложени много европейски средства, коментира тя.", "date": "2019.07.24", "title": "Очакват се резултатите за африканска чума в два свинекомплекса в Русенско "}
{"url": "http://www.cross.bg/siderov-sega-bulgariya-1609705.html", "text": "/КРОСС/  Хакерски атаки има навсякъде по света - какви ли не бази данни биват атакувани. В момента стигна и до нас тази епидемия, тази болест на века и сега ние сме малко в положение като събудени от сън. Ако бяхме нормална държава, тази атака нямаше да се отразява така и нямаше всеки да дава акъл по студиата, а органите щяха да си свършат работата тихо и както трябва. Това каза в сутрешния блок на БТВ председателят на \"Атака\" Волен Сидеров, който коментира темата за хакерската атака срещу НАП. Според него такива хора, които извършват атаките, трябва да работят за държавата, да я предпазват от подобни киберпрестъпления и да получават високи заплати. За такива неща държавата не трябва да пести средства, смята Сидеров.По темата за закупуването на изтребителите F-16, лидерът на „Атака\" коментира, че отново водим васална и колониална политика. Няма как доходите в България да растат по този начин. В момента отворихме нови 4 000 работни места в САЩ, вместо да направим това в България. Подпомагаме икономиката на САЩ с милиарди за самолет, който още е на чертожната дъска. Империята ни е наредила да платим веднага, а те кога ще доставят самолетите - не се знае, защото така е записано в договора. Чух ген. Попов да казва, че ако не се купят сега самолетите, това ще е пагубно за военновъздушните сили, което е смешно. На нас ни трябва нещо такова, за да пазим небето си, а не 8 самолета, които между другото могат да носят и ядрено оръжие, което е много опасно, допълни Сидеров. В момента Русия няма нищо общо със СССР. В момента България може да черпи само ползи от Русия. Ако бяхме направили \"Южен поток\" през 2015 година, сега щяхме да имаме 2 млрд. в хазната. Сега тези милиарди ги даваме на САЩ. Нека хората сами да преценят кое е по-добре за България, заяви Сидеров.Лидерът на „Атака\"  коментира и отношенията в Обединени патриоти. Мен ми е интересно какво промени мнението на моя скъп колега и партньор Красимир Каракачанов, който преди 4 години е защитавал моите тези? Аз нямам проблем с него и Валери Симеонов. Тук не говорим за личностни конфликти. Говоря за защита на интересите на България. В Обединени патриоти си говорим. Днес има коалиционен съвет и аз смятам да отида. Там ще попитам как с фалшификация беше променено ръководството на парламентарната група. Те направиха измама. НФСБ и ВМРО се възползваха от \"Атака\" и сега искат да ни отстранят. Благодарение на мен Каракачанов е вицепремиер, а Симеонов беше такъв. Сега те се опитват да остържат \"Атака\". Аз почвам да се чудя дали има смисъл въобще да оставаме в този парламент. Не искам да лъжа хората. Те гласуваха за Обединени патриоти заради определени идеи. Затова сега се обръщам към скъпите си колеги - хайде колеги, дайте да вдигнем доходите и пенсиите. Това сме обещали. Не е мъжко да се събереш на тъмно и да ме изключат от комсомола, каза още Волен Сидеров. ", "date": "2019.07.24", "title": " Волен Сидеров: Хакерски атаки има навсякъде по света"}
{"url": "http://www.cross.bg/georgi-stefanov-kristiyan-1609706.html", "text": "/КРОСС/  Акцията на ГДБОП, , продължи до 23:00 ч. Беше иззета голяма част от техниката на фирмата, в която работи Кристиян Бойков. Късно снощи беше задържан и търговският директор на „Тад Груп\" - Георги Янков. Очаква се той да бъде разпитан в сряда. Все още не е ясно дали ще му бъде повдигнато обвинение, или ще бъде освободен.Институциите твърдят, че Бойков не е действал сам. Той е търсил информация за премиера, за главния прокурор, за депутата Делян Пеевски, както и за евродепутата Емил Радев.Адвокатът на Кристиян, Георги Стефанов, коментира събитията от последните часове пред NOVA.„Собственикът на фирмата Иван Тодоров е в Канада. Той е на годишен форум на верига ресторанти. Предполагам ще се върне до края на седмицата. Това е било планирано пътуване. Човекът си пуска снимки в социалните мрежи, не се укрива\", обясни Стефанов по повод твърдението, че Иван Тодоров е избягал зад граница.Той допълни, че вероятно компютърът на Бойков все още не е отключен. „От прокуратурата могат да твърдят каквото си искат. Това са волни изявления. Ако са извлекли някакви данни, това е било незаконно. Необходимо е присъствие на собственика на компютъра и адвокати. Ако нещо е изтеглено, то е възможно и да бъде внесено. Възможно е тези данни да са записани на компютъра, след като той е бил иззет\", поясни Георги Стефанов.Той добави още, че цялата история е удар от конкуренцията по дружеството. „Нито Кристиян, нито търговското дружество, нито адвокатите се занимават с политика. Въпросът е чисто процесуален. Никой няма отношение към стреличките, които си прехвърлят политиците\", каза още Георги Стефанов. ", "date": "2019.07.24", "title": "Адвокат на Кристиян: Възможно е данните да са записани на компютъра, след като е бил иззет "}
{"url": "http://www.cross.bg/izbori-glasyvane-mashinnoto-1609700.html", "text": "/КРОСС/  Изцяло машинното гласуване за президентски, парламентарни и европейски избори и без машини на местния вот. Това се очаква да приемат в сряда депутатите на второ четене с промени в Изборния кодекс. Предложението беше одобрено от правната комисия във вторник, на която изненадващо ГЕРБ отстъпиха от позицията си машинното гласуване да се въведе само за президентските избори и изборите за Европейски парламент.", "date": "2019.07.24", "title": "Депутатите обсъждат промените в Изборния кодекс"}
{"url": "http://www.cross.bg/istanbyl-siriiitzi-posochi-1609739.html", "text": "/КРОСС/ При хайка за нерегистрирани мигранти в Истанбул в последните две седмици са извършени 6000 ареста, включително на сирийци, съобщи вътрешния министър Сюлейман Сойлу, предаде АФП.Пред последните дни имаше медийни съобщения, че стотици сирийски бежанци са били изпратени обратно в родината си, след като били принудени да подпишат документ за съгласие на турски език, който те не разбирали.Сойлу отрече тези твърдения„Провеждаме операция от 12 юли... Хванахме 6122-ма души в Истанбул, включително 2600 афганистанци\", каза той пред телевизията НТВ. Министърът посочи, че сред задържаните има и сирийци, но не посочи колко.„Когато хванем сирийци, които не са регистрирани, ги изпращаме в лагери за бежанци\", каза Сойлу, визирайки обекти в турската гранична провинция Хатай. Той посочи, че някои сирийци „доброволно\" се връщали в райони на родината си, където боевете са стихнали.В Турция има 3,5 млн. сирийски бежанци. Повечето има документ за „временна защита\", която ограничава придвижването им в провинцията, където са регистрирани. Сегашната операция е насочена към живеещите в Истанбул без разрешение.В понеделник коалиция от сирийски неправителствени организации обяви, че над 600 сирийци, повечето с разрешения за временна защита, издадени в други провинции, са били арестувани в Истанбул миналата седмица и депортирани в Сирия, вместо в съответната провинция.Сегашната операция се организира от ваалията на Истанбул, който е на подчинение на централното правителство в Анкара. Данни на ваалийството сочат, че в града на Босфора има регистрирани 547 000 сирийци.Проучване от този месец сочи ръст на враждебността у местните жители към тях - от 54,5% през 2017 г. на 67,7 на сто през 2019-а. ", "date": "2019.07.24", "title": "Турция задържа 6000 нерегистрирани мигранти при хайка в Истанбул"}
{"url": "http://www.cross.bg/direktor-politik-izpulnitelen-1609686.html", "text": "/КРОСС/  Андрей Дреников - композиторПроф. Валерия Фол - тракологГюнер Тахир - политикДимитър Чапанов - бивш финансов директор на БНТЗдравка Евтимова - писателкаИван Иванов - изпълнителен директор на КЕВРКонстантин Баждеков - изпълнителен директор на ПФК „Левски\"Росен Петров - политик ", "date": "2019.07.24", "title": "Рождениците на 24 юли"}
{"url": "http://www.cross.bg/tyrtziya-proekti-bulgariya-1609688.html", "text": "/КРОСС/ Нови 10 млн. евро ще бъдат инвестирани в пограничния регион между България и Турция в проекти за опазване на околната среда и развитието на устойчив туризъм. Те се отпускат по Програмата за трансгранично сътрудничество Interreg - ИПП България - Турция 2014 - 2020 г.  На церемония в Министерството на регионалното развитие и благоустройството заместник-министър Деница Николова и заместник-министърът на външните работи на Република Турция Фарук Каймакчъ връчиха договорите на бенефициентите, сключени по втората покана за подаване на проектни предложения по Програмата. Общо 23 проектни предложения стартират своята реализация с осигуреното финансиране, а до дни ще бъдат подписани още 11 договора, уточни зам.-министър Николова.  В рамките на първата покана за набиране проекти бяха сключени 43 договора за 10 млн. евро, 41 от които вече са изпълнени, съобщи още тя.„Това е една много важна програма за трансграничните региони, защото с ресурс от 28 млн.евро ние съвместяваме нашите усилия в партньорства, за да направим по-защитима околната среда, да смекчим щетите от природни бедствия, да щадим ресурсите си и да развиваме и съхраним културно-историческото си наследство\", отбеляза зам.-министър Николова. Тя отбеляза,  че в рамките на обявените покани за набиране на проекти са подадени 325 предложения, което е ясен индикатор за разпознаваемостта на Програмата и големия интерес от бенефициентите от пограничните региони. „Днешното събитие е от изключителна важност за постигането на крайната цел на Програмата. На първо място, защото средствата се предоставят на най-качествените проекти в полза на хората от региона. Всеки от тях ще допринесе за развитието и опазването на общия трансграничен регион\", каза още Николова. Тя обърна внимание, че се намираме се в ключова година за европейските фондове и Интеррег програмите, в която трябва да бъде осигурен висок темп на изпълнение на текущите програми с поглед към бъдещите такива и полагане на основите за успешното им стартиране. „Целта ни за следващия програмен период е да осигурим стратегически подход, базиран на специфичните нужди на трансграничния регион, който да увеличи ефективността от кохезионната политика и да има пряк ефект за икономическото развитие. През есента ще стартираме диалог с всички заинтересовани страни за бъдещата рамка и инвестициите след 2020 г.\", каза още заместник-министърът.Зам.-министър Фарук Каймакчъ поздрави бенефициентите за успешните проекти. „В Турция имаме поговорка, че съседа има нужда дори от пепелта на комшията си. Затова ние отдаваме голямо значение на близките си отношения с България. До тук ние изпълняваме по най-добрия и хармоничен начин програмата за трансгранично сътрудничество вече 10 години. Благодаря на всички, които имат принос в прилагането на програмата. Проектите ще имат пряк принос за развитието и благоденствието на градовете, в които се намираме, и ще развие връзките между двете държави\", каза зам.-министър Каймакчъ. Той посочи, че в бъдеще програмата трябва да продължи да подкрепя развитието на туристическия сектор, транспортните връзки и проекти, които дават решение на проблемите е развитието на градовете в граничните области.Програмата Interreg - ИПП България - Турция 2014-2020, насочена към укрепване на капацитета на капацитета за трансгранично сътрудничество, обхваща областите Бургас, Ямбол и Хасково за територията на Република България и провинциите Одрин и Къркларели на територията на Република Турция. Общият размер на средствата в настоящия програмен период е почти 30 млн. евро.  ", "date": "2019.07.24", "title": "10 млн. евро ще бъдат инвестирани в пограничния регион между България и Турция"}
{"url": "http://www.cross.bg/chasa-provede-sofiyaot-1609687.html", "text": "/КРОСС/ ***София.От 09:00 часа ще се проведе заседание на НС.***София.От 10.00 ще се проведе заседание на Министерски съвет.***София.От 8.00 до 9.00 на входа на кв. „Абдовица\" пред моста на река Искър ще се проведе протест.***София.От 18.00 ч. на „Дондуков\"-2 президентът Румен Радев ще направи изявление по повод ветото върху закона за ратифициране на договорите, свързани със самолети F-16 Block 70.***София.От 11:00 часа в Националния пресклуб на БТА ще се проведе пресконференция на тема: „Бездействиетона ДФ „Земеделие\" при изплащане на извършени доставки по схема „Училищен плод\" и „Училищномляко\" за учебната 2018/2019 г.\".***Добрич.От 10.00 ч. край село Оногур, община Тервел, ще започне пресконференция за археологическите разкопки там с участието на доброволци от няколко страни.***Плевен.От 11.00 ч. в зала \"Плевен\" на Областната администрация. Лектори и научни работници ще участват в заседанието в рамките на информационната кампания за африканската чума по свинете.***Пловдив.От 10:00 ч. в хотел „Рамада\"-Пловдив Тримонциум, в Конферентна зала Тракия, етаж 5, ще се проведе пресконференция на EVN България.***Русе.От 11.00 ч. в Зала 1 на Областна администрация ще се проведе заседаниена Междуведомственатаепизоотична комисия във връзка с африканската чума по свинете.***Стара Загора.От 10.00 до 12.30 ч. в Детски отдел на библиотека „Родина\", ул. „Българско опълчение\" 69, ще гостуват„Зелени Балкани\".***Стара Загора.От 11.00 часа в зала 2 на втория етаж на Областна администрация ще се състои разширено заседание на Областната епизоотична комисия. Ще бъдат обсъждани превантивни мерки за ограничаване на разпространението на болестта африканска чума по свинете.***Търговище.От 10.00 до 17.00 часа на алеята от площад „Свобода\" към Драматичния театър ще се извършват безплатни скринингови изследвания за хепатит В и C.***Търговище.От 11.00 часа служителите на БКС, децата, обучаващи се в Образователна школа \"Усмивки\" и технитеучители и родители, заедно ще почистят детската площадка в района на Дома на науката и техниката.***Шумен.От 10.00 ч. в Националния пресклуб на БТА ще се състои пресконференция на КНСБ на тема: \"Заплашва ли човешки животи сивата икономика в България?\".***Шумен.От 11.00 часа в зала 2 на Областна администрация Шумен ще се състои заседание на Областнатаепизоотична комисия. ", "date": "2019.07.24", "title": "Предстоящи събития на 24 юли"}
{"url": "http://www.cross.bg/putna-dvizhenieto-tynel-1609689.html", "text": "/КРОСС/ На 24-ти юли, от 22 ч., до 5 ч. на 25-ти юли ще бъде ограничено движението в тунел „Витиня\" на АМ „Хемус\", в посока София.Поради профилактика на осветлението в съоръжението, трафикът ще се пренасочва от км 35 по път I-1, и при км 30, на пътна връзка „Витинска река\", ще се включва отново в магистралата. Движението за Варна в тунела ше се осъществява в една лента.Необходимо е шофьорите да карат внимателно, със съобразена скорост и да спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.07.24", "title": " Ограничава се движението в тунел „Витиня“ на АМ „Хемус“"}
{"url": "http://www.cross.bg/gradysa-obyad-oblatzite-1609697.html", "text": "/КРОСС/  Жълт код е обявен за сряда в 4 области на Северна България за очаквани интензивни валежи и гръмотевични бури. Количества на валежите ще са до 25-30 л/кв.м. Около обяд облаците ще се придвижат на юг, където също ще превали. Следобедът обаче ще е слънчев и спокоен в цялата страна.Вятърът остава до умерен от север и той ще задържа температурите по-ниски. Очакваме максимални стойности от 25 до 30 градуса.По Черноморието, денят ще започне с валежи. Около обяд  облаците ще се разкъсат и следобедът да е слънчев и подходящ за плаж.  Максималната температура на въздуха ще е 26-28 градуса, като подобни са стойностите и на морската вода. Следобед вълнението ще се усили и на юг вълните ще достигат до метър.В планините преди обяд ще има повече облаци и дъжд, а през втората половина на деня валежите спират и слънцето се завръща. Остава хладно с температура на 2000 метра около 12 градуса. ", "date": "2019.07.24", "title": "Гръмотевични бури в 4 области"}
{"url": "http://www.cross.bg/chasa-monitor-sega-1609690.html", "text": "/КРОСС/ в. 24 часа -  Анализ на отключения лаптоп на хакера показал: 3 банки ударени от компютъра на Кристиян Бойковв. 24 часа -  Румен Радев с последен ход срещу F-16 - ветов. Монитор -  До 25 лева такса за 200 евро от банкомат от чужбинав. Монитор -  Прокопиев и \"Бивол\" лъснаха от атаката срещу НАПв. Монитор -  Над 2 млн. лв. за стопаните на свине заради чуматав. Сега -  Прокуратурата вече вижда заговор срещу държавата по случая НАПв. Телеграф -  15 лв. за ол инклузив при баба на моретов. Труд -  Любовният бизнес цъфти на север, на юг - злев. Труд -  Скришно назначават директор на парк „Витоша\"в. 24 часа - -Дупка в закона за изборите в селатав. 24 часа -  „Спаси София\" с кандидат за кмет. Фандъкова: Видя се, че са политици, не гражданив. 24 часа -  Шефът на НЕК: КЕВР ни вкарва в дефицитв. 24 часа -  Не забраняват леки коли с десен волан, а микробуси, автобуси и камионив. Монитор -  Ремонт на тунела затапва „Люлин\" догодинав. Монитор - 940 хванаха последния влак за Алма матерв. Сега -  Закон ще удължи срока на служебната тайна от 6 месеца на 2 годинив. Сега -  София ще въвежда no-бързо мерки срещу мръсния въздухв. Сега - Атака\" „спасява\" ББР от закона за държавните фирмив. Телеграф -  София дава 1,3 млн. лв за къщата на Яворовв. 24 часа -  Доц. д-р Спас Спасков управител на кардиологичната болница „Свети Георги\": \"Смяната на здравния модел ще отнеме 2-3 г., но ще повиши доверието в осигуряването и парите за лечение\"в. 24 часа - Евгени Диков, член на Висшия съдебен съвет: \"Гешев винаги е на първа линия, поема рискове, дори и да го очернят\"в. Монитор -  Проф. Веселка Дулева, началник-отдел „Храни и хранене\" към Националния център по обществено здраве и анализи: \"Намаляват децата със затлъстяване у нас\"в. Телеграф - Шефът на Главна дирекция „Гранична полиция\" Светлан Кичиков: \"По 7 коли с гастарбайтери в минута идват на калотина\"в. Труд -  Известният кардиолог и общественик проф Младен Григоров пред „Труд\":.:Чуя ли да говорят за нов прочит на историята, се задушавамв. 24 часа -  Добри новини за износа -расте и завива към пазари извън Европав. Монитор - Да не търсим панацеяв. Сега -  Пет години без КТБ и средата не е по-добрав. Сега -  Голямото сърце на Борисов се отвори и за Лаура Къовешив. Сега - Не машините, управлението е бъгнатов. Телеграф -  Щяха да му бодат очите, а му изписаха веждитев. Телеграф -Плащаме синята зона с дигитален талонв. Труд - Мая Манолова в изкушение и двоумение    ", "date": "2019.07.24", "title": "Преглед на печата"}
{"url": "http://www.cross.bg/suvet-mediite-ataka-1609764.html", "text": "/КРОСС/  Пореден провал на Коалиционния съвет на Обединените патриоти, какъвто наблюдаваме от месеци наред. \"Атака\" минира коалиционния мир, като настоя на коалиционната сбирка да присъстват медиите. Другите две партии ВМРО и НФСБ отказаха и лидерите им напуснаха извънредната среща в знак на протест.\"Няма съвет! Първо чакаме \"Атака\" 30 минути - идват и започват скандали и обструкции\", коментира лидерът на ВМРО Красимир Каракачанов.Попитан какво става с коалицията \"Обединени патриоти\", Каракачанов заяви: \"Тази коалиция я няма, не го ли разбрахте?\"\"Напускаме телевизионния съвет, а не коалиционния съвет\", бе прочитът на събитията от страна на лидера на НФСБ Валери Симеонов.\"Поканихме вас, медиите, да присъствате, защото искаме всичко да е прозрачно, те се уплашиха\", предаде своето разбиране за нещата председателят на \"Атака\" Волен Сидеров.Само преди дни той бе свален от председателското място в парламентарната група на ОП с гласовете на депутатите на Каракачанов и Симеонов. Партньорите му тогава обясниха, че го сменят, защото като лидер на групата бездейства и не насрочва заседания на ПГ.Подобни провалени коалиционни съвети медиите регистрираха месеци наред преди евроизборите, когато не можеха да се разберат заедно ли да се явят на вота, или поотделно. ", "date": "2019.07.24", "title": " Патриотите в полуразпад: Провал на лидерската среща"}
{"url": "http://www.cross.bg/svoge-zemetresenie-magnityd-1609698.html", "text": "/КРОСС/  Земетресение е с магнитуд 2,7 по Рихтер е усетено в село Батулия, между Своге и Нови Искър, съобщиха от Националния институт за геофизика, геодезия и география (НИГГГ) към Българска академия на науките (БАН) за „Фокус\".Земетресението е регистрирано в 20:09 часа във вторник вечерта. Усетено е от населението в Своге, няма материални щети и пострадали.Епицентърът на земетресение е 1-2 км северно от Батулия. ", "date": "2019.07.24", "title": " Земетресение с магнитуд 2,7 край Своге"}
{"url": "http://www.cross.bg/produlzhavat-rekordnite-goreshtini-vuv-velikobritaniya-1609699.html", "text": "/КРОСС/  Великобритания е обзета от незапомнени жеги. Метеоролозите предупредиха, че това вероятно ще е най-горещият юли на Острова, откакто се води статистика.В Кент бяха измерени 38.5 градуса по Целзий - температурен рекорд за това време на годината. Хората масово търсят спасение във водните басейни. А животните в известния сафари парк Лонглийт, които също се задъхват в жегите, получиха ледени лакомства.", "date": "2019.07.24", "title": " Продължават рекордните горещини във Великобритания "}
{"url": "http://www.cross.bg/tzurkvata-nisha-krust-1609693.html", "text": "/КРОСС/ Стенопис от ХІV век се реставрира в  църквата \"Свети Архангели\" в Бачковския манастир.Той  е открит преди около 7 години в църквата \"Свети Архангели\", която е от ХІІ век, при  проучвателна работа за  друга реставрация. Тогава се установява че под пластове от по-късно време от XIX  век,  е запазена, макар и фрагментарно, стенопис от  ХІV  век.Теодор Пеев секретар на Светата обитал разказва:До прозоречната ниша от южната страна се откри един кръст, тип патриаршески кръст. Такъв е намерен и на Асеновата крепост и в костницата на манастира.Този кръст се поставя от двете страни на стената на входната врата, така че, наличието му на прозоречната ниша предполага, че някога тази ниша е била вход на църквата. Той е бил изследван и е установено, че има апотропейно значение със закодирани криптограми, които носят скрито знание, и които тепърва ще се изследват.Запазено е и фрагментрано изображение, предполага се, на Иван Александър, само част от рамото и лакътя, който е изобразен, но има и фрагмент от букви, които могат да се тълкуват, че съдържат името Йоан, а украсата на дрехата на лакътя почти съвпада с украсата на дрехата на цар Йоан Александър от костницата на манастира.  И тъй като той е ктитор на църквата  през 14 век, логично е името му да е на една от колоните в църквата.Очаква се реставрацията, която е под ръководството на проф. Григор Григоров да завърши до началото на следавщата година. ", "date": "2019.07.24", "title": "Стенопис от ХІV век ще грейне в Бачковския манастир "}
{"url": "http://www.cross.bg/bulgariya-stava-purviyat-1609684.html", "text": "/КРОСС/ 1799 г. - Наполеон I Бонапарт побеждава османската армия на остров Абукир, разположен в делтата на река Нил.1824 г. - Публикувани са резултатите от първото в света социологическо допитване във връзка с предстоящите президентски избори в САЩ.1911 г. - Американският изследовател Хирам Бингъм открива в Андите считания дотогава само за легенда град на инките Мачу Пикчу.1923 г. - В Швейцария е подписан Лозанския договор, с който се уреждат териториалните въпроси в Мала Азия, свързани с делението на Османската империя, и се определят границите на съвременна Турция.1969 г. - Програма Аполо: На Земята успешно се завръща американският пилотиран космически апарат Аполо 11, извършил полет до Луната.1974 г. - В енергийната мрежа на Народна република България е пуснат първият електрически ток, произведен в АЕЦ Козлодуй.1990 г. - 7 Велико народно събрание на България прекратява правомощията на президента Петър Младенов и открива процедура по избор на нов президент.2001 г. - Симеон Сакскобургготски, който е последният цар на България, докато е дете, полага клетва за министър-председател на България и така става първият монарх в световната история, който си възвръща властта чрез демократични избори.2002 г. - Алфред Моисиу става президент на Албания.2005 г. - Ланс Армстронг побеждава за седми пореден път на Тур дьо Франс.2007 г. - Либия екстрадира всичките шест българи, задържани по ХИВ делото в Либия.2010 г. - Повече от 80000 човека от цял свят записват своето ежедневие на видео и го изпращат на YouTube за инициативата Life In A Day (Един ден от живота) ", "date": "2019.07.24", "title": "24 юли в историята"}
{"url": "http://www.cross.bg/tema-minyor-afrikanskata-1609685.html", "text": "/КРОСС/ Тема: Европейската минимална заплата - има ли тя почва у нас?Тема: Обвинение и политика - реакции след едно интервю;Тема: Съседите и историята - възможно ли е да се започне на чисто?Тема: Битката с африканската чума продължава - как фермите се пазят от разпространяване на заразата?Тема: Дигитален талон за паркиране в София - как ще се използва?-Тема: Хакерската игра се заплита. Имал ли е поръчител Кристиян Бойков?Тема За избора на главен прокурор в предизборната жега; за хакерските атаки между споровете за изтребители - говори Йордан Цонев от ДПС.Тема Гастролиращ обирджия по Черноморието. Мним кандидат за работа обира бъдещите си колеги.Тема Нов участък от магистрала \"Струма\" - затворен за ремонт. Има ли виновни?Тема Бедствено положение заради африканската чума. На живо от Русе - може ли епидемията да бъде овладяна?Тема Надежда след бедствието. Доброволци строят къща за самотна майка с две деца.Тема Миньор (Перник) срещу Миньор (Чикаго). Румен Бахов за големия сблъсък.  ", "date": "2019.07.24", "title": "Теми и гости в сутрешните блокове "}
{"url": "http://www.cross.bg/vie-polychavat-ot-zhivota-tova-1609682.html", "text": "/КРОСС/  Вие получават от живота това, за което ви стига куража да си поискате.Опра Уинфри  ", "date": "2019.07.24", "title": " Вие получават от живота това"}
{"url": "http://www.cross.bg/hristina-bashta-grad-1609683.html", "text": "/КРОСС/  Тя била родена в град Тир. Нейният баща се казвал Урбан и бил управител на този град, известен жесток езичник. Родителите й дали името Христина, което било не според тяхното езическо разбиране, но по Божий промисъл: самото име, като някое пророчество, предсказвало, че девицата, когато порасне, ще стане християнка.[ad id=\"225664″]Когато Христина пораснала, тя сама стигнала до познанието за Бог. Разгневена от езическите вярвания, тя счупила домашните сребърни и златни идоли и ги изхвърлила. От тази нейна постъпка баща й люто се разгневил. Христина смело му изповядала своята вяра в Христос.Баща ѝ я подложил на страшни изтезания. Разпоредил да я хвърлят в тъмница, но починал внезапно. Следващите управители Дион и Юлиян продължавали да я измъчват. Най-накрая Юлиян заповядал да накажат Христина със смърт. ", "date": "2019.07.24", "title": "На 24 юли църквата почита Св. великомъченица Христина"}
{"url": "http://www.cross.bg/spin-zarazyavane-novi-1609695.html", "text": "/КРОСС/Имплант с размерите на кибритена клечка може да революционизира режимите за превенция на ХИВ, след като ранните проучвания показват, че устройството може да блокира заразата при рисковите хора.Разкривайки своите констатации от клинично проучване на 10-тата конференция на Международното общество за борба със СПИН в Мексико Сити, разработчиците заявиха, че устройството може в крайна сметка да предложи нов подход към потискането на ХИВ.То използва молекула, наречена МК-8591, която е приблизително 10 пъти по-силен ХИВ инхибитор, отколкото лекарствата, които понастоящем се предлагат на пазара, и която има много висока бариера срещу резистентност.\"Имплантът бавно освобождава лекарството и поддържа много стабилно ниво на лекарството в тялото ви и вземането на това профилактично средство може действително да ви попречи да се заразите\", заяви Майк Робъртсън, директор по глобални клинични проучвания за вирусология на MSD.Понастоящем хората с висок риск от заразяване с ХИВ трябва да приемат хапчета всеки ден, за да се гарантира тяхната защита.В своя годишен доклад за болестта, Организацията на обединените нации този месец заяви, че световната смъртност от СПИН е спаднала с една трета от 2010 г. до около 770 000 през 2018 година.Но проучването предупреди, че спадът в новите проценти на заразяване в световен мащаб се забавя, а в някои региони, включително в Източна Европа и Близкия изток, темповете се увеличават драстично.Робъртсън каза, че имплантът или дори хапче един път месечно, съдържащо същата активна съставка, може да осигури повече възможности за рисковите общности.\"Хората, които са изложени на най-висок риск, са от различни слоеве на обществото - например мъжете, които правят секс с мъже, все още остават в САЩ и Европа групата, която има най-висок процент на нови инфекции\", каза той.\"Но в световен мащаб най-високата заболеваемост е при младите жени в Африка на юг от Сахара и това е друга група, при която се срещат повечето нови инфекции.\"Антон Позняк, президент на Международното СПИН общество, каза, че имплантът \"предлага друг избор за тези, които в бъдеще могат да разполагат с хапчета и инжекционни препарати\", за да се предотврати инфекцията. ", "date": "2019.07.24", "title": "Нов имплант предлага надежда срещу заразяване с ХИВ "}
{"url": "http://www.cross.bg/pone-po-mladite-stava-1609681.html", "text": "/КРОСС/  Всеобщ е ФБ-шокът от кандидата за главен прокурор. А всеки поне малко информиран и поне донякъде следящ процесите в страната отдавна знае, че това е отдавна предрешено и решено.Формално се спазват процедурите. То това ни остана от демокрацията - формалните ѝ процедури. Когато нещата могат да станат чрез тях, те биват спазвани. А не могат да станат чрез тях - толкова по-зле за процедурите.Ако някой е прочел поне нещо от мен, а вероятността да е прочел все нещо не е малка, защото малцина могат да се мерят с мен по количество на написаното, то той ще знае, че според мен играта на демокрация у нас е приключила. Демокрацията е нужна, както казах преди малко, само като формална процедура. И докато тази процедура работи, ще карат по нея. След това ще обърнат другия край. Ако перифразираме една известна фраза - много приятно е да спазваш демократичните процедури, като държиш тояга зад гърба си.Друга моя метафора е - те са яхнали обществото и не само го яздят, но с колената си го стискат все по-здраво, до задушаване, за шията.За науката и висшето образование ние, от поколението с първа цифра 5 на егн-то, често си говорим, даже все по-често си говорим:- В края на краищата, един по един слизаме от сцената, кой се пенсионира, кой подава оставка от живота; по-младите, те да му мислят, те ще му берат гайлето на една колабираща система, изпразвана от същност, лишавана от смисъл, оставаща без съдържание! По-младите остават очи в очи с масовата некомпетентност, с препълването от връзкари, от наши хора, от търсачи на лесна слава и от откровени мързеливци, които не могат лекции да четат, не произвеждат никаква наука, смятат умелото плагиатство за творчески процес и гледат на преподаването като на бизнес.Нещо такова си казваме ние от това поколение и за демокрацията:- Каква си я представяхме, каква стана! Отиде, та се не видя. Но нашата е на доизживяване, по-младите да му мислят и най-младите да се замислят как ще я карат нататък! Защото нататък ще става още по-зле, ако не вземат мерки нещо поне да променят.Обръщането на другия край, подмяната на меката сила с твърда сила вече започва. Най-малкото започва инсталирането на когото трябва където трябва. После ще става каквото не трябва да става. И никой няма да може да му попречи. А който се опита да му попречи - тежко и горко му! Тя, нашата е лесна, ние слизаме от сцената. Вие му мислете. Докато не е станало късно. Фатално късно. И не се учудвайте на днешната новина за бъдещия главен прокурор.Защото утре започна от днес...Мога да ви разкажа историята на бъдещето ни. Но все още, макар и плахо, се надявам по-младите и най-младите да не ѝ позволят да се случи.Б. ред. - Мнението на проф. Николай Слатински е от профила му във фейсбук. ", "date": "2019.07.24", "title": "Играта на демокрация у нас приключи"}
