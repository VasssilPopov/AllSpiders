{"url": "http://www.cross.bg/anistun-yidurspyn-dzhenifur-1616174.html", "text": "/КРОСС/ Рийз Уидърспун е на 43 години, а Дженифър Анистън навърши 50 през февруари тази година. И двете обичани блондинки на Холивуд изглеждат невероятно и полагат много грижи за себе си.В интервю за Radio Times актрисите разкриха какъв начин на живот водят, за са поддържат перфектен външен вид. Оказва се, че имат много сходни правила.„При мен това, което се нарича „фастинг“, наистина работи и забелязвам много добри резултати. Фастингът представлява периодично гладуване. Не закусвам сутрин и така оставям тялото си без хана 16 часа“, споделя Анистън.„И двете тренираме около шест пъти в седмицата. Много важна част от хранителния ни режим са зелените сокове“, допълва Рийз, която сутрин си позволява за закуска само зелен сок и кафе. „Джен знае страшно много важни неща относно тренировките, затова винаги се допитвам до нея. Постоянно искам и други нейни съвети за здравословния начин на живот, защото тя наистина е експерт“, продължава Уидърспун.Ако има едно голямо и златно правило, в което и двете се кълнат, то е: „Никакво пържено под каквато и да било форма!“. Това правило е просто и се спазва и помни лесно.Разбира се, Дженифър не прави фастинг всеки ден, тъй като не е полезно за организма. Когато не е на този тип режим, тя започва сутринта си със сок от целина и медитация. След като се освежи, започва тренировката си. Графикът на Анистън започва най-късно в 9 сутринта, а този на Уидърспун в 5:30 сутринта, защото води седемгодишния си син Тенеси на училище.Диетоложката Сузи Барел обаче твърди, че режимът с гладуване съвсем не е за всеки, затова е редно всички индивидуално да прибягваме до режими, които са подходящи за нашето тяло и неговите нужди.Съвсем скоро ще можем да гледаме Дженифър Анистън и Рийз Уидърспун отново заедно на екран, тъй като двете участват в телевизионния сериал The Morning Show. Публиката няма търпение да ги види отново заедно, след като преди повече от 20 години ги гледа на малкия екран да играят сестри в сериала „Приятели“.", "date": "2019.10.22", "title": "Дженифър Анистън и Рийз Уидърспун разкриват тайни за перфектен външен вид"}
{"url": "http://www.cross.bg/ninova-knezha-toshirov-1616178.html", "text": "/КРОСС/ \"В Кнежа съм, за да подкрепя Славей Тоширов като наш кандидат за кмет, да му пожелая успех и да постигне поне същия резултат, какъвто направи президентът. Тоширов е достоен българин, отдал живота си в служба на Отечеството. Винаги съм се възхищавала на такива хора. Подкрепям и листата, която е съчетание от хора с опит, но и младост и енергия, и найвече от хора, които обичат общината и са готови да работят за вашето добруване\". Това заяви председателят на БСП Корнелия Нинова в Кнежа.\"По-важно е какво ще свършат те за вас. Тук съм, за да говорим за политика, за вашия живот и ежедневие - да бъда гарант, че това, което днес казваме, ще се сбъдне. Кнежа има огромен потенциал – неразвит, най-вече в областта на земеделието и селското стопанство. В миналото е бил известен земеделски център\", подчерта още Нинова. По думите й към момента общината е с неоползотворени възможности, но и с шанс да се развива. \"Неслучайно тук е „Институтът по царевица” и предприятието \"Сортови семена”, каза още тя.\"Какво може да се направи, за да се помогне на общината? Кметът и общинските съветници не могат да свършат всичко, но ние можем на национално равнище да им помагаме\", подчерта председателят на левицата.Нейното мнение е, че за да има модерно земеделие в България, трябва да се възстановят „Напотиелни системи\"; трябва да изградим преработвателни предприятия за селскостопанска продукция – да има краен продукт с добавена стойност и работни места.\"Ще ви дам пример – в Румъния преди 1 месец държавата създаде държавно предприятие за изкупуване на селскостопанска продукция на собствените си производители. Българската земя е прекрасна – тя може да ни храни всички като народ, а не да внасяме храната си отвън. Има възможност да се отглеждат плодове и зеленчуци. Трябва правилна държавна политика\", изтъкна Нинова. Тя обърна внимание, че кметовете на левицата ще предоставят общински земи на местни земеделци, ще откриват общински борси и пазари за земеделска продукция. \"Кнежа може отново да стане развит земеделски район\", заключи Нинова. ", "date": "2019.10.22", "title": "Корнелия Нинова в Кнежа: За мен е чест да подкрепям инструктора на Румен Радев - летец изтребител Славей Тоширов "}
{"url": "http://www.cross.bg/bozhankov-yavor-signal-1616176.html", "text": "/КРОСС/ \"Опонентите ми преминаха всички граници с омраза и компромати\", това коментира кандидатът за кмет на Горна Оряховица от БСП Явор Божанков, след като днес бе повикан в полицията, за да дава показания по сигнал за купуване на гласове. Той е убеден, че става дума за натиск от страна на политическите му опоненти. Подаден е фалшив сигнал, че е принуждавал някого с шамари да гласува за него. Доколкото разбрах, сигналът е изпратен по електронна поща, възмущава се Божанков. И добавя, че подминава това с усмивка, че няма да се поддаде на натиск и да промени начина, по който води своята кампания. Чистотата и морала в живота и политиката са принципи, с които не правя компромиси, категоричен е Явор Божанков.", "date": "2019.10.22", "title": "Явор Божанков: Опонентите ми преминаха всяка граница"}
{"url": "http://www.cross.bg/suprygata-rymen-radeva-1616148.html", "text": "/КРОСС/ Президентът Румен Радев и неговата съпруга Десислава Радева присъстваха в императорския дворец в Токио, където се състоя церемония по интронизация на новия император на Япония Нарухито.Първата дама беше облечена в ефирна рокля в бледолилаво с прозрачни ръкави, остро V-образно деколте и дължина до земята. Тя бе гарнирана с широк бял колан в талията, който бе съчетан с аксесоарите на съпруга ѝ. На врата си Радева носеше перлена огърлица с акцент черен камък. Косата ѝ бе прибрана в нисък кок.Президентът беше облечен в черен фрак с бяла жилетка и бяла папийонка.Румен и Десислава Радеви се движеха ръка за ръка.Събитието бе уважено от бившия френски президент Никола Саркози, полският президент Анджей Дуда и съпругата му Агата, чешкият министър-председател Андрей Бабиш и съпругата му Моника, кралят и кралицата на Холандия – Максима и Вилем-Александър, принц Чарлз, датската принцеса Мери и принц Фредерик, белгийският крал Филип и съпругата му Матилд и много други.\n\t\t\t\t\t", "date": "2019.10.22", "title": "Румен Радев и съпругата му бяха сред официалните гости на интронизацията на император Нарухито (ВИДЕО)"}
{"url": "http://www.cross.bg/atentatite-dyshi-noemvri-1616162.html", "text": "/КРОСС/ След близо четири години френските съдии-следователи приключиха разследването си на атентатите от 13 ноември 2015 г., най-смъртоносните във Франция, предаде Франс прес.Сега започва да тече едномесечен срок за забележки от страните по разследването и искания на антитерористичния отдел на националната прокуратура, преди съдиите да вземат окончателно решение за съдебен процес, който ще се състои най-рано след една година.Обвиняеми в това разследване са 14 души, 11 от които са в ареста. Сред тях е Салах Абдеслам, единственият жив от трите групи джихадисти, извършили атентатите. Освен това са издадени заповеди за задържане на шестима заподозрени, за някои от които се допуска, че са убити в Сирия или Ирак.На 13 ноември 2015 г. девет души нападнаха няколко места в Париж и близкия град Сен Дени - край националния футболен стадион, пред ресторанти и в концертната зала „Батаклан“. 130 души бяха убити, а над 350 - ранени. За атентатите пое отговорност организацията „Ислямска държава“.", "date": "2019.10.22", "title": "Приключи разследването на атентатите във Франция от 13 ноември 2015-а"}
{"url": "http://www.cross.bg/lola-astanova-orkestur-1616160.html", "text": "/КРОСС/ Новата сензация на световната музикална сцена Лола Астанова ще завладее сцената на Зала 1 на НДК на 10 ноември (неделя) с изключително въздействащ и емоционален концерт. Родната публика ще има възможност за първи път да се наслади на забележителните клавирни умения на пианистката, успяла да привлече с таланта си вниманието на величия като Андреа Бочели, Джон Корбет, музикалния продуцент Дейвид Фостър и легендарния пианист Байрън Янис.34-годишната Лола Астанова е родена в Узбекистан и живее от 2003 г. в САЩ. Позната е с блестящите си интерпретации на композициите на Шопен, Лист и Рахманинов и виртуозни пиано аранжименти на хитове като \"Don't Stop the Music\" на Риана, \"We Are the Champions\" на Куийн и \"Лунната соната\" на Бетовен, която изпълнява в пламенен дует заедно с Степан Хаусер от 2 Cellos.Редица музикални класици описват уникалния стил на пианистката като \"рядък и наистина гениален\", отбелязвайки, че \"Шопен, изпълнен от Лола, е просто изключителен\". Последните години Астанова свири с филхармониите на Яхя Линг – музикален директор и диригент на симфоничния оркестър в Сан Диего, камерния оркестър St. Luke в Центъра за сценични изкуства \"Линкълн\" в Ню Йорк, Кливландския оркестър и работи с диригенти като Едуардо Мартуре, Рабон Тебар, Жерар Шварц.Изпълнението на \"Рапсодия в синьо\" на Гершуин с Жерар Шварц и участието на Лола бе включено в специален телевизионен спектакъл \"All-Star Orchestra\" в Ню Йорк, като съвсем заслужено грабна награда \"Еми\" за 2016 г. А феноменалният концерт в \"Teatro del Silenzio\" на атрактивната пианистка с италианския тенор Андреа Бочели в сърцето на Тоскана през 2017-а, събрал под открито небе повече от 12 000 зрители от цял свят, е определян като един от шедьоврите на класическата музикална сцена.С над 100 милиона гледания в Instagram през изминалата година, Лола Астанова се превърна в най-гледания пианист в света, генерирайки числа, които са безпрецедентни за класическата музика.", "date": "2019.10.22", "title": "Талантливата пианистка Лола Астанова с първи концерт в България"}
{"url": "http://www.cross.bg/poveche-bulgariya-iioncheva-1616179.html", "text": "/КРОСС/ Смятам, че го махат заради обещанията на Жан-Клод Юнкер, защото той пое такъв политически ангажимент. С тези думи евродепутатът от Групата на социалистите и демократите Елена Йончева коментира пред БНР последният мониторингов доклад на ЕК, в който се твърди, че механизмът може да отпадне.Отпадането на този механизъм от една страна е добре за България, защото това е едно срамно петно, което тежи в целия интеграционен процес на България. Но от друга страна този механизъм трябваше да доведе до повече справедливост в България, повече ред, смята Йончева. Като че ли той не успя да изпълни тази своя роля. И поради това и прекратен, обобщи евродепутатът.", "date": "2019.10.22", "title": "Елена Йончева: Механизмът за наблюдение не доведе до повече справедливост и ред"}
{"url": "http://www.cross.bg/oslo-suobshtava-lineiika-1616164.html", "text": "/КРОСС/ Неизвестен открадна линейка и я използва, за да прегазва граждани по улиците на Осло.Това съобщи норвежката НРК Нюз.Полицията в Осло потвърди за открадната линейка и че е произвела изстрели, за да спре въоръжения мъж, който я карал. Полицейски туит съобщава, че заподозреният не е бил сериозно ранен, съобщава Спутник.Полицията е отцепила района на инцидента. Норвежката телевизия съобщава, че няколко души са били прегазени, а бебе в количка е било откарано в болница.Няма информация дали инцидентът се разглежда като замислена атака. Съобщава се, че полицейски хеликоптери летят над районите Сент-Хасхауген и Грюнерльока в Осло.Няколко изстрела се чуват във видеоклип от района, публикуван онлайн.", "date": "2019.10.22", "title": "Мъж гази с линейка хора в Осло "}
{"url": "http://www.cross.bg/staiikov-minyu-imyshtestvo-1616163.html", "text": "/КРОСС/ След уведомление от Специализираната прокуратура, Комисията за противодействие на корупцията и за отнемане на незаконно придобитото имущество образува производство по ЗПКОНПИ срещу Миню Стайков.Това съобщиха от комисията.Допуснати са обезпечителни мерки върху имущество на Стайков и девет свързани с него лица на стойност над 134 милиона лева.Миню Стайков е разследван за участие в организирана престъпна група и извършване на данъчни престъпления.", "date": "2019.10.22", "title": "КПКОНПИ запорира имуществото на Миню Стайков"}
{"url": "http://www.cross.bg/pytin-erdogan-operatziya-1616166.html", "text": "/КРОСС/ Турският президент Реджеп Тайип Ердоган се срещна с руския си колега Владимир Путин, за да обсъдят днес ситуацията в Сирия, предаде турската частна телевизия НТВ.Преди срещата Ердоган изрази очакване, че разговорът му с Путин ще предложи „много сериозни възможности за операция „Извор на мира“.Турската операция в Сирия и районите, които кюрдските Сили за защита на народа оставят на сирийски режим, ще бъдат главна точка в дневния ред на срещата, отбелязва НТВ.Руският президент изрази преди началото на разговора увереност, че нивото на отношенията между двете държави, достигнато през последните години, ще подпомогне разрешаването на всички проблеми в района.„Налице са много различни динамики що се касае до положението в региона, ние съзнаваме това. Вярвам, че този разговор и консултации ще бъдат много ползотворни“, добави Путин.", "date": "2019.10.22", "title": "Путин и Ердоган разговарят в Сочи за Сирия (СНИМКИ)"}
{"url": "http://www.cross.bg/izkopni-raboti-bulgariya-1616169.html", "text": "/КРОСС/ Несъобразени изкопни работи на строителна фирма са причината за прекъсването на тока в столичния квартал „Люлин“ днес следобед. Скъсан е кабел 20 kV, собственост на ЧЕЗ Разпределение България, като в резултат без електрозахранване за близо час остават 2900 клиенти в 8, 9 и 10-та част на квартала.Само преди 2 седмици при изкопни работи на строителни фирми беше скъсан друг кабел на дружеството в „Люлин“. Тогава без електрозахранване останаха близо 5000 клиенти.ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл ", "date": "2019.10.22", "title": " Изкопни работи на строителна фирма са причината за прекъсването на тока в столичния квартал „Люлин“ "}
{"url": "http://www.cross.bg/tomov-klyba-georgi-1616168.html", "text": "/КРОСС/ \"", "date": "2019.10.22", "title": "Георги Томов, “Илинден“: Художествената самодейност трябва да бъде подкрепяна и подпомагана"}
{"url": "http://www.cross.bg/prokyror-glavniya-hecebup-1616171.html", "text": "/КРОСС/ Централната избирателна комисия свали имунитетите на петима участници в местните избори. По искане на главния прокурор Сотир Цацаров Комисията разреши apecтитe зa тъpгoвия c влияниe нa ĸaндидaт-ĸмeтoвe и oбщинcĸи cъветници в Heceбъp и Cвeти Bлac.Искането на главния прокурор е от вчера и е за Hиĸoлaй Димитpoв, нeзaвиcим ĸaндидaт зa ĸмeт нa oбщинa Heceбъp, ĸaндидaтитe зa oбщинcĸи cъвeтници в Heceбъp - Πeтъp Toдopoв, Гeopги Гeopгиeв и Koнcтaнтин Лeфтepoв, ĸaĸтo и Aтaнac Япaджиeв, peгиcтpиpaн, ĸaтo ĸaндидaт зa ĸмeт нa ĸмeтcтвo нa гp. Cвeти Bлac.То е внесено в Централната избирателна комисия след мащабната акция на Спецпрокуратурата в Несебър и Свети Влас през почивните дни.По информация на „Хоризонт“ до повдигане на обвинения за участие в организирана престъпна група за търговия с гласове ще се пристъпи, след като ЦИК изпрати по надлежния ред решенията си за петимата участници в местните избори.По искане на наблюдаващия прокурор те ще бъдат задържани за 72 чaca, тоест в деня за размисъл ще стане ясно дали спецобвинението ще иска те да останат за постоянно в ареста или ще бъдат освободени срещу по-леки мерки за неоклонение.", "date": "2019.10.22", "title": "ЦИК свали имунитетите на петима участници в местния вот по искане на главния прокурор"}
{"url": "http://www.cross.bg/bulgariya-doklada-komisiyata-1616172.html", "text": "/КРОСС/ Все още не е ясно ще отпадне ли механизмът за мониторинг над България от страна на Европейската комисия. ЕК прие днес най-новия си доклад за напредъка на страната ни в съдебната реформа, борбата с корупцията по върховете и организираната престъпност. По-рано днес председателят на комисията Жан-Клод Юнкер заяви, че механизмът ще отпадне. В текста на доклада обаче се казва, че Европейската комисия няма да вземе окончателно решение преди да се съобрази с мнението на Европейския съвет и на Европарламента.В днешния доклад се разглежда постигнатият през изминалата година напредък в изпълнението на последните 17 препоръки, дадени от Комисията в доклада й от януари 2017 г. В документа се отбелязва \"последователната работа на България по изпълнението на тези препоръки\". В същото време се изтъква, че страната ни трябва да положи усилия за трайното изпълнение на поетите ангажименти и за обличането им в закони.Комисията е на мнение, че напредъкът на България по линия на механизма за контрол е достатъчен за изпълнението на ангажиментите на страната, поети към момента на присъединяването й към ЕС. Необходимо е обаче България да продължи да работи последователно за превръщането на отразените в доклада ангажименти в конкретно законодателство и за трайното му изпълнение, пише в доклада. България трябва да осъществява мониторинг на трайното изпълнение на реформите чрез новосъздаден съвет, който ще функционира след приключване на мониторинга на Комисията, като достигнатите заключения ще се използват в бъдещия диалог с Комисията в рамките на всеобхватния механизъм за върховенството на закона.Преди да вземе окончателно решение, Комисията надлежно ще вземе предвид становищата на Съвета и на Европейския парламент, се казва още в доклада.Самият Юнкер коментира, че напредъкът на страната ни е достатъчен, за да се мисли за прекратяване на мониторинга. И той обаче добави, че първо ще изчака становищата на Парламента и на Съвета.", "date": "2019.10.22", "title": "ЕК без окончателно решение за отпадане на мониторинга"}
{"url": "http://www.cross.bg/bulgariya-doklad-panov-1616173.html", "text": "/КРОСС/ Европейската комисия ще оповести днес мониторинговия доклад за България в рамките на Механизма за сътрудничество и проверка. Очаква се това да бъде последният доклад за състоянието на правосъдната ни система и борбата с корупцията и организираната престъпност. Новата Европейска комисия предлага нов механизъм, който ще следи за спазването на принципите на правовата държава не само в България и Румъния, а във всички държави членки на Европейски съюз.Пpeдceдaтeлят нa Bъpxoвния ĸacaциoнeн cъд Лoзaн Πaнoв ĸoмeнтиpa, че зa пъpви път не е бил зaпoзнaт от Министерството на правосъдието c чepнoвaтa нa евродoĸлaдa за България, каквато е била практиката досега. Панов, който е привърженик на наблюдението над съдебната система, коментира неофициалното очакване за отпадане му така:\"Това ще има значение за българските граждани - да разберат, че помощта на давещия се е на самия давещ се - т.е., стига сме прехвърляли отговорнонстта на някого другиго, да искаме някой друг да ни разреши проблемите. Трябва да го направим самите ние\". ", "date": "2019.10.22", "title": "Панов не е бил запознат с черновата на евродоклада за България по Механизма за сътрудничество и проверка"}
{"url": "http://www.cross.bg/leva--singul-1616150.html", "text": "/КРОСС/ Галатасарай (Тур.) – Реал Мадрид (Исп.)                  Сингъл, Live, ТОП       „1“-4.60 „Х“-3.65 „2“- 1.70В следващите три дни предстоят мачове от Шампионската лига и Лига Европа, както и срещата-реванш от Копа Либертадорес. Вижте по-интригуващите от тях:Атлетико Мадрид (Тур.) – Леверкузен (Гер.)            Сингъл, Live, ТОП       „1“-1.65 „Х“-3.50 „2“- 5.30Бока Хуниорс (Арж.) – Ривър Плейт (Арж.)               Сингъл, Live, ТОП       „1“-2.55 „Х“-3.00 „2“- 2.80Аякс Амстердам (Хол.) – Челси (Анг.)                        Сингъл, Live, ТОП       „1“-2.35 „Х“-3.40 „2“- 2.75РК Генк (Бел.) – Ливърпул (Анг.)                              Сингъл, Live, ТОП       „1“-8.00 „Х“-5.70 „2“- 1.28Интер Милано (Ит.) – Дортмунд (Гер.)                       Сингъл, Live, ТОП       „1“-2.30 „Х“-3.35 „2“- 2.90Рома (Ит.) – М’Гладбах (Гер.)                                   Сингъл, Live, ТОП         „1“-2.11 „Х“-3.44 „2“- 2.82Партизан (Сърб.) – Ман. Юнайтед (Анг.)                   Сингъл, Live, ТОП        „1“-2.88 „Х“-3.10 „2“- 2.22Лудогорец (Бълг.) – Еспаньол (Исп.)                         Сингъл, Live, ТОП         „1“-2.25 „Х“-3.35 „2“- 2.95  След него са трима – Якуб Шверчок, Жоржиньо и Джонатан Калери с 6.00. Вижте всички възможности за залог за Голмайстор за този двубойГригор Димитров се класира за втория кръг на тенис-турнира във Виена, където ще играе с набралия скорост този сезон Матео Беретини от Италия:Матео Беретини – Григор Димитров                              Сингъл                    „1“-1.49            „2“- 2.09 В неделя жител на Кърджали позна цели 9 мача в права колонка и си тръгна с 5912,58 лева. В пловдивското село Устина местен заслужи 5307,13 лева със залог от 28,60 лева за система 2, 3, 4, 5 от 5 + 3 Твърди знака. В петък жител на благоевградското село Кърналово прибра 3237,25 лева с 40 лева залог на 6 мача в права колонка. В неделя варненец взе 4330 лева от Секунда на 1-ви гол от Спортмакс, ден по-късно столичанин заслужи 2378,10 лева от комбинацията Точен резултат + Секунда на 1-ви гол + 1-ви голмайстор.Варненец регистрира най-голямата печалба от Конни надбягвания. Той прибра 3134 лева със залог от едва 1 лев за 1-3. Провадиец, пък си тръгна с 1721,50 лева в понеделник след залог от 24 лева за 1-2 и 1-3. Жител на Гълъбово може да се похвали с 1140 лева след дубъл.В Русе бяха регистрирани най-много печалби от Гонки. За града на Дунав заминаха суми от 3090 лева, 2250 лева, 1350 лева, 1290 лева и др.Към 13.00 часа на 22.10.2019 г. сумата в Джакпот 13 е на стойност 14 572 лева, а срещите от него можете да видите  ", "date": "2019.10.22", "title": "Реал Мадрид ще спечели тежкото си гостуване в Истанбул според „Еврофутбол“"}
{"url": "http://www.cross.bg/zavod-plovdiv-premierut-1616146.html", "text": "/КРОСС/ Премиерът Бойко Борисов присъства на откриването на нов производствен завод за автомобилни светлини на \"Мерцедес\" в Индустриалната зона край Пловдив. Той бе придружен от вицепремиера Томислав Дончев и министъра на икономиката Емил Караниколов.„В София ги конструират и им измислят дизайна. Това и е хубавото на България, че хем ги измислят, хем ги правят“, коментира премиерът на влизане в новия завод.„От Пловдив до Истанбул и от Пловдив до Белград имаме пътища. За това идват инвестиции. Научихме се от старите грешки. Всички парцели имат ток вода, даваш им парцел, а те идват да си строят. Сега, когато почнахме пътя Ботевград - Мездра и магистрала \"Хемус\", инвеститори от Кърджали отидоха във Враца и строят 5 завода., подчерта премиерът по време на официалната церемония по откриване на производството.Новооткритият завод за автомобилни светини е турска инвестиция, затова и на церемонията присъства турският посланик Н.ПР. д-р Хасан Улусой. \"Ако слушахте внимателно, от 1934 г. турците са започнали да работят с \"Мерцедес\". Колко години са пред нас в производството на такива авточасти. Сега, да повдигна и нашето българско самочувствие, само преди седмица открихме над 200 работни места на Bocsh в София\", каза още Бойко Борисов.„Когато излезе доклада, ще го коментирам. За мен е важно, че тук пасяха магарета, а сега какви магистрали, какви халета, на голите поляни расте завод след завод. Драго ми е като гледам!“, каза премиерът, попитан за предстоящото оповестяване на доклада за мониторинг и оценка на Европейската комисия за България.", "date": "2019.10.22", "title": "Тук пасяха магарета, а сега расте завод след завод"}
{"url": "http://www.cross.bg/zlatnata-topka-daiik-1616149.html", "text": "/КРОСС/ Седмина футболисти на Ливърпул са сред номинираните за носител на Златната топка 2019. Това прави червените клубът с най-много играчи в списъка. Имената на номинираните са Върджил ван Дайк, Садио Мане, Роберто Фирмино, Трент Алекзандър-Арнолд, Жоржиньо Вийналдум, Мохамед Салах и Алисон Бекер. Ван Дайк е между фаворитите за наградата. По-рано – през август – той вече бе избран за най-добър футболист на УЕФА.Втори по брой номинации е Манчестър Сити – 5. После е Барселона с 4.Новият носител на Златната топка ще бъдя обявен на 2 декември в Париж.През миналата година спечели Лука Модрич. Така хърватинът сложи край на седемгодишната доминация на Лионел Меси и Кристиано Роналдо. Меси взе наградата на ФИФА за най-добър играч през 2019-а преди месец.Меси и Роналдо, разбира се, са и в този списък. Там са още Бернардо Силва, Кевин де Бройне, Рияд Марез, Рахийм Стърлинг и Серхио Агуеро (Манчестър Сити), Марк-Андре тер Стеген, Антоан Гризман и Френки де Йонг (Барселона),  Юго Лорис и Хюн Мин-Сон (Тотнъм), Душан Тадич и Дони ван де Бек (Аякс), Килиан Мбапе и Маркиньос (ПСЖ), Карим Бензема и Еден Азар (Реал Мадрид), Роберт Левандовски (Байерн), Матайс де Лихт (Ювентус), Пиер-Емерик Обамеянг (Арсенал), Калиду Кулибали (Наполи) и Жоао Феликс (Атлетико Мадрид).", "date": "2019.10.22", "title": "Златната топка 2019: Седем номинации за Ливърпул"}
{"url": "http://www.cross.bg/toplofikatziya-manolova-grazhdanite-1616151.html", "text": "/КРОСС/ „Притеснително е мълчанието от страна на Столичната община по отношение на общинското дружество Топлофикация.“Това заяви независимият кандидат за кмет на София Мая Манолова по време на среща с граждани и експерти за състоянието на „Топлофикация“, където тя представи мерките си в програмата по въпроса.„През последните 14 години липсваше активна политика от страна на столичния кмет и от страна на Столичния общински съвет за решаване на проблемите на дружеството, и за защита на гражданите от рекетьорското отношение на Топлофикация. Става въпрос за високите сметки, неоправдано увеличаване на цената на парното, неразбираемите фактури и начина, по който дружеството прибира задълженията си“, заяви още Манолова и подчерта, че „на заседанията на КЕВР за определяне на цената на парното и за приемането на различни нормативни документи никой от Столичната община или от Столичния общински съвет не е взел отношение.“Гражданският кандидат припомни и за писмото, което „Булгаргаз“ е изпратило до Столичната община в началото на месец октомври, и което казва ясно, че ако Топлофикация не се разплати до края на месец ноември, ще последва спиране на доставките на природен газ не само в София, но и в цялата страна.Според Манолова другото притеснително е, че Столичната община не е взела отношение относно новите правила в Наредбата за топлоподаване, с които гражданите сами ще определят процента „Сградна инсталация“.„С това си действие държавата си изми ръцете и прехвърли цялата отговорност за тази сложна тема върху гражданите, и няма никаква реакция от Общината. Ще подкрепя гражданите да атакуват наредбата пред Административния съд в частта, в която те (гражданите) да определят сградната инсталация, и методиката, която е предвидена, която вече веднъж беше отменяна“, категорично заяви тя.Манолова обясни още, че първото нещо, с което ще започне, като стане кмет, е да се направи пълна ревизия на Топлофикация за установяването на финансовото му състояние и прекратяване на договора за частно изкупуване и продажба на ток.Гражданският кандидат допълни, че е категорично против приватизацията на Топлофикация и заяви, че ще се въведе сключване на договори между гражданите и топлинните счетоводители, а не както досега – между топлинния счетоводител и Топлофикация.„Ще прекратим всички неизгодни договори за външни услуги. Ще оптимизираме програмата за ремонтни дейности на Топлофикация. Ще провеждаме публични обсъждания с експерти за стабилизиране на дружеството, завърши изказването си Манолова.\n\t\t\t\t\t", "date": "2019.10.22", "title": "Мая Манолова: Защо г-жа Фандъкова 10 години мълчи за високите сметки на Топлофикация (ВИДЕО)"}
{"url": "http://www.cross.bg/zarkov-mehanizmut-otpadne-1616152.html", "text": "/КРОСС/  „Има индикации, че ЕК ще препоръча отпадането на мониторинговия механизъм. За съжаление, не намираме повод за радост или гордост, че Комисията препоръчва да отпадне механизмът. Всъщност препоръката съвсем не значи, че това е краят му”, това заяви зам.-председателят на ПГ на „БСП за България” и член на ИБ на БСП Крум Зарков в Шумен по повод Доклада на ЕК по механизма за сътрудничество и проверка за България и Румъния.Той уточни, че тепърва трябва да се изкаже ЕП и Съветът, а от левицата се опасяват, че някои от страните членки няма да споделят ентусиазма на Комисията.„Още повече, че механизмът отдавна изчерпа своето ефикасно дейстивие, той се превърна в „политическа дъвка” – вина за това има и Юнкер, който преди време обеща, че махнизмът ще отпадне, като така направи въпроса политически, а не съотносим към обиктивни критерии”, допълни Зарков.Той изрази надежда, че тази препоръка няма да напомни препоръките за Шенген: „Имаме много препоръки, но все още сме далеч от това пространство”.„Българските граждани добре знаят състоянието на съдебната ни система и проблемите, които имаме с корупцията. Всички трябва да работим, за да ги преодолеем, без значение какво ще се случи с този механизъм и дали ще бъде заместен с друг, може би по-строг”, заключи Зарков.", "date": "2019.10.22", "title": "Крум Зарков:  Не намираме повод за гордост че, че ЕК препоръчва да отпадне механизмът за сътрудничество и проверка"}
{"url": "http://www.cross.bg/biha-galup-prinyda-1616155.html", "text": "/КРОСС/ Над 600 000 българи признават, че биха гласували срещу стимул или по принуда, сочи проучване на агенция \"Галъп интернешънъл\". Проучването на \"Галъп\" е провокирано от публикации, в които се твърди, че цената на един глас варира от 150 до 200 лв. Подправяне на протоколи, превръщане на бюлетини в невалидни, опити за купуване на цели комисии с цел постигане на по-големи и сигурни разлики в резултатите - това са често обсъжданите теми преди всяка кампания, казват от агенцията и затова правят и проучването.Според данните 11% от всички запитани признават, че биха приели пари. Тези 11 на сто се равняват условно на над 600 000 души от общо около 5,5 милиона постоянно пребиваващи у нас и имащи право на глас, изчисляват от \"Галъп\".„Бедни и ниско образовани“ е профилът на онези, които биха продали гласа си. Те са в икономическата безизходица или работодателската принуда.Изследването е проведено в периода 4-11 октомври и е финансирано от самата агенция.", "date": "2019.10.22", "title": "Галъп: Над 600 000 българи биха продали гласа си"}
{"url": "http://www.cross.bg/oktomvri-deiinosti-prisustven-1616156.html", "text": "/КРОСС/ Денят след първия тур на местните избори- 28 октомври, ще бъде неучебен, но присъствен за учители и ученици в цялата страна, съобщиха за \"Хоризонт\" от Министерството на образованието и науката.Училищата могат да организират заниманията в този ден, като се запазва провеждането на спортни дейности и на дейности по интереси.За понеделника след втория тур на изборите - 4 ноември , все още не  взето решение, поясниха от просветното министерство.", "date": "2019.10.22", "title": "28 октомври - неучебен, но присъствен"}
{"url": "http://www.cross.bg/geshev-slavev-mehanizum-1616157.html", "text": "/КРОСС/ „Рискът, който е пред нас - с падането на механизма и избора на Гешев, е да се бетонира въобще разговорът за това какво не работи и какво трябва да се променя. Такава необходимост има, изпитват го и самите магистрати, не само обществото“. Това заяви пред БНР Теодор Славев от Българския институт за правни инициативи.Според него президентът Румен Радев трябва да спре избора на Иван Гешев с неподписването му и отваряйки въпроса за промяна в Конституцията:„Радев има право да инициира промени в Конституцията, ако иска да остане с нещо в този мандат. Според мен досега не изпъква с някакви много смели действия, извън дребни полемики и използване на вето. Секторът, който най-много има нужда и в който той през цялото време концентрира вниманието си и беше част от предизборната му кампания, е именно съдебната реформа, борбата с корупцията, прозрачността. … Това е начинът той да си използва правомощията, за да поиска реакция от властите. Право на парламента е да прецени какво, дали и как изменя, но поне ще се проведе обществена дискусия. Радев не е обвързан със срок, в който да върне предложения му за главен прокурор“.Славев смята, че част от съдийската колегия ще подкрепи Гешев за поста на главен прокурор. Той посочи няколко важни неща относно изслушването на Иван Гешев в четвъртък:„Първо – дали той ще отговори на множеството вече въпроси от обществени организации. Важно е да се даде отговор на искането на Лозан Панов за типа, вида дела, сложност и т.н., върху които Гешев е работил. След това е процедурата и нейният финал, когато отиде на „Дондуков“ 2 при президента“.Отпадането на мониторинговия доклад ще бъде използвано в хода на изслушването на Иван Гешев, изказа мнението си още Теодор Славев в предаването „12+3“.Краят на механизма за сътрудничество и проверка„Отпадането или трансформирането на механизма за сътрудничество и проверка е една предизвестена политическа смърт за този механизъм, имайки предвид факта, че той е резултат от политическо договаряне между Бойко Борисов и Юнкер, на когото изтича мандатът. През 2016 г. той го обеща. Тези неща се търгуват едно за друго. Пред България има други въпросителни по отношение на европейски политики като Шенген, еврозона. Големият въпрос след днешното предложение на Комисията до Съвета и Парламента е как ще реагират другите два органа. Моите очаквания са, че ще има проблем в Съвета. Тук вече ще е ролята на държавата, на правителството да лобира за отпадането на механизма“, коментира Славев.Той посочи държавите, които традиционно са изразявали позиция против отпадането на механизма:„Холандия, Франция, очаквам и Австрия донякъде. Контекстът, който гледаме, е един национал-популистически“.Според него ЕС би могъл да се поучи от лошия опит: \"България отново е лошият пример за това как не трябва да се прави. Ключовото за бъдещия механизъм е дали той ще бъде обвързан с финансови, или други санкции. Аз става все по-скептичен към това, че следващият механизъм също ще заработи. Първо – защото отново имаше политическо договаряне за подкрепата на гласовете от Полша и Унгария. Важно е как ще бъде структуриран този механизъм, коя ще бъде институцията на ЕС, която ще отговаря за него\".", "date": "2019.10.22", "title": "Теодор Славев: Президентът да спре Гешев, отваряйки въпроса за промяна в Конституцията"}
{"url": "http://www.cross.bg/mnozinstvo-ispaniya-pais-1616158.html", "text": "/КРОСС/ Парламентарните избори в Испания следващия месец едва ли ще предложат изход от политическата задънена улица, тъй като нито левите, нито десните партии ще получат парламентарно мнозинство, прогнозира днес „проучване на проучванията“ на в. „Ел Паис“, предаде Ройтерс.Гласоподавателите в петата по големина икономика в еврозоната ще пуснат бюлетини за втори път тази година на 10 ноември. Социалистическата партия на и.д. премиер Педро Санчес не успя да си осигури мнозинство на вота през април.Според сондажите Санчес ще получи още три места и ще има 126 депутати, но дори с подкрепата на двете много по-малки леви партии, воденият от социалистите алианс няма да получи мнозинство от 176 законодатели.Консервативната Народна партия, която заедно със социалистите доминира политическия пейзаж в Испания през последните десетилетия, ще добави 30 места и ще има общо 96, сочи проучването.Но дори да формира съюз с центристката„Сюдаданос“ (Гражданите) и с крайнодясната „Вокс“, мнозинството остава непостижима цел.„Вокс“, която за първи път влезе в парламента на предишния вот, ще има с 10 депутати повече и ще се превърне в трета по големина парламентарна група, задминавайки лявата „Подемос“ и „Гражданите“.„Ел Паис“ уточнява, че проучването е средностатистическа извадка от десетки анкети. ", "date": "2019.10.22", "title": "Ръст на крайната десница преди вота в Испания"}
{"url": "http://www.cross.bg/salma-haiiek-zashto-1616138.html", "text": "/КРОСС/ Салма Хайек никога не е скромничила относно външния си вид и има защо. 53-годишната актриса не се е състарила и с минута и отдава всичко това само на добрите си гени.Салма е много активна в социалните мрежи и обича да споделя много и различни неща. Сега актрисата си направи труда да събере различни кадри, в които носи дънки, като снимките са от 90-те, до сега.„„Баба ми беше невероятна красавица. Почина на 96 години и нямаше нито една бръчка. Тя беше козметик и си забъркваше сама кремове и маски. Трябва да видите и майка ми как изглежда в момента. Семейството ни пази някои тайни“, разказвала е Салма.", "date": "2019.10.22", "title": "Салма Хайек – въпрос на гени (СНИМКИ)"}
{"url": "http://www.cross.bg/nuawe-androd-izpolzva-1616139.html", "text": "/КРОСС/ Нuаwеі нe бe пpивлeчeн oт възмoжнocттa зa изпoлзвaнe нa pycĸaтa oпepaциoннa cиcтeмa Aвpopa в cвoитe cмapтфoни. Toвa oбяви пo вpeмe нa фopyмa \"Πoглeд ĸъм цифpoвoтo бъдeщe\" pъĸoвoдитeлят нa Pocтeлeĸoм Mиxaил Oceeвcĸи. Toй пpeдпoлoжи, чe ĸитaйcĸият тexнoлoгичeн гигaнт явнo щe paзчитa нa coбcтвeнaтa cи OC, paзpaбoтeнa в Kитaй, предава Kaldata.\"\", ĸaзa Oceeвcĸи.Πpeз мeceц мapт тaзи гoдинa миниcтepcтвoтo нa тъpгoвиятa нa CAЩ вĸлючи Нuаwеі в cвoя cпeциaлeн Чepeн cпиcъĸ. Toвa oзнaчaвa, чe aмepиĸaнcĸитe ĸoмпaнии нямaт пpaвo дa пpeдocтaвят лицeнзи зa инcтaлиpaнe нa aмepиĸaнcĸи coфтyep (вĸлючитeлнo OC Аndrоіd и Wіndоwѕ), нямaт пpaвo дa пpoдaвaт cвoя xapдyep нa Нuаwеі. He ce пoзвoлявa и изпoлзвaнeтo нa aмepиĸaнcĸи тexнoлoгии.Beднaгa cлeд тoвa oт cъвмecтнaтa paбoтa c Нuаwеі ce oтĸaзaxa япoнcĸитe Тоѕhіbа и Раnаѕоnіс, ĸaĸтo и бpитaнcĸaтa АRМ. Диpeĸтнa зaбpaнa нямa, нo ĸocвeнo в тexнитe пpoдyĸти ce изпoлзвaт aмepиĸaнcĸи тexнoлoгии. Нuаwеі oт cвoя cтpaнa oбяви coбcтвeнaтa НаrmоnуОЅ и ĸaзa, чe щe я изпoлзвa caмo aĸo 100% cтaнe яcнo, чe Аndrоіd нямa дa мoжe дa ce изпoлзвa.Πpeз мeceц юни тaзи гoдинa глaвният изпълнитeлeн диpeĸтop нa Нuаwеі Гo Πин (Guо Ріng) и миниcтъpът нa цифpoвoтo paзвитиe и ĸoмyниĸaциитe нa Pycия Koнcтaнтин Hocĸoв oбcъдиxa възмoжнocттa зa възмoжeн пpexoд нa няĸoи cмapтфoни нa Нuаwеі ĸъм Ѕаіlfіѕh ОЅ и Aвpopa. Ho oчeвиднo ĸитaйcĸият пpoизвoдитeл ce oтĸaзвa oт pycĸитe oпepaциoнни cиcтeми и щe изпoлзвa НаrmоnуОЅ.", "date": "2019.10.22", "title": "Huawei не се заинтересува от руската операционна система"}
{"url": "http://www.cross.bg/godina-konkyrsa-godinata-1616153.html", "text": "/КРОСС/ Организаторите на конкурса Автомобил на Годината в Европа 2020 публикуваха моделите, които ще се борят за престижната награда през следващата година.", "date": "2019.10.22", "title": "Ясни са участниците в Автомобил на Годината в Европа 2020"}
{"url": "http://www.cross.bg/zhena-bolnitzata-bila-1616140.html", "text": "/КРОСС/ Лаборантката Камелия Кръстева, която забрави 70-годишна жена повече от 6 часа в скенера на болницата в Павликени, ще бъде наказана само със забележка и лишаване от допълнително материално стимулиране. Това съобщи за БНТ управителят на лечебното заведение д-р Ренета Кръстева.Досега лаборантката не е имала провинения, което я спасява от по-тежко наказание. Освен това, по данни на болницата, няма опасност за здравето на забравената пациентка.Тя е била освободена от плащане на потребителска такса за престоя си в лечебното заведение и е получила извинение от целия екип.След случая скенерът в болницата е оборудван и със специален звънец за сигнализация.В края на септември възрастната жена била приета с белодробно заболяване и лекарите ѝ назначили допълнително изследване със скенер. Няколоко часа по-късно в отделението забелязвали, че жената не се е върнала от изследването и започнали да я търсят. Сигнализирали дори полицията и жената била обявена за издирване, тъй като телефонът й давал свободно, но никой не вдигал.Докато я търсели, старшият рентгенов лаборант Галя Михайлова открила жената сама в скенера.", "date": "2019.10.22", "title": "Лаборантката, която забрави възрастна жена в скенер, се размина с тежко наказание"}
{"url": "http://www.cross.bg/kralya-sineenat-vongvadzhirapakdi-1616141.html", "text": "/КРОСС/ Кралят на Тайланд Маха Ваджиралонгкорн днес лиши 34-годишната си конкубина Синеенат Вонгваджирапакди от всички титли заради нелоялност и амбиция да измести кралицата, предаде Франс прес.На 28 юли по случай 67-ия рожден ден на краля Синеенат Вонгваджирапакди получи титлата \"кралски консорт\" (съпруга на краля без титла на кралица), съобщиха информационните агенции. Това беше първи случай от близо век тайландски монарх да си вземе втора жена.Днес обаче тайландската национална телевизия съобщи, че Синеенат Вонгваджирапакди е лишена от тази титла заради нелоялност към краля и действия срещу позицията на кралица Сутхида в името на собствените си амбиции. Действията й \"показват, че тя не почита краля и не разбира кралската традиция\", се казва в изявление на кралския двор, в което се уточнява, че тя се е опитала да се издигне до ранга на кралицата.Синеенат Вонгваджирапакди е завършила Кралския университет за медицински сестри и се е обучавала за военен пилот в Тайланд и чужбина. Служила е като телохранител на краля и беше произведена в чин генерал. С кралския указ тя е лишена и от всичките си военни звания и ордени.", "date": "2019.10.22", "title": "Кралят на Тайланд наказа за нелоялност втората си съпруга"}
{"url": "http://www.cross.bg/osigyritelen-pensiya-polychavat-1616142.html", "text": "/КРОСС/ Жените получават със 100 лв. по-ниски пенсии от мъжете, показват данните на Националния осигурителен институт за първата половина на годината. Средната пенсия за мъжете към юни е 428,36 лв., докато за жените е 326 лв.От 1 юли 2020 г. пенсиите ще бъдат увеличени с 6,7%, предвижда проектът на закон за бюджета на държавното обществено осигуряване. Таванът на пенсиите обаче ще остане 1200 лв. и през следващата година. От 1 юли 2020 г. минималната пенсия ще стане 234,13 лв., а средната ще е 412,28 лв. Процентът на всяка година осигурителен стаж в пенсионната формула и през следващата година ще бъде от 1,2%. Без промяна ще бъдат и обезщетенията за безработни. Майчинството през втората година също е замразено на 380 лв.Увеличава се обаче минималният осигурителен доход за самоосигуряващи се граждани, пише 'Труд\". От 510 лв. той ще стане 610 лв., колкото ще бъде и минималната заплата.За земеделските стопани и тютюнопроизводителите ръстът на минималния осигурителен доход ще бъде най-голям и от 400 лв. ще стане 610 лв.Същевременно максималният осигурителен доход ще остане 3000 лв. Не са предвидени промени в режима за изплащане на болничните. Първите три дни остават за сметка на бизнеса, НОИ ще плаща от четвъртия ден, както и в момента. Общите разходи за пенсии и обезщетения на НОИ за 2020 г. са планирани на 12,44 млрд. лв.Общо 2,151 млн. души получават пенсия към юни 2019 г., сочат данните на НОИ. Средният размер на пенсията е 368,60 лв. За осигурителен стаж и възраст тя е 391,58 лв., а за инвалидност – 261,31 лв.Най-често възрастните получават между 207 лв. и 350 лв. пенсия, като в сумата влиза както основният размер на водещата пенсия, така и останалите пенсии и добавките към нея. Такива суми получават 43,7% от пенсионерите. Над 910 лв. месечно взимат 16 623 пенсионера.", "date": "2019.10.22", "title": "Жените получават по-ниски пенсии от мъжете"}
{"url": "http://www.cross.bg/otzenka-pensionirane-dohodi-1616143.html", "text": "/КРОСС/ Холандия и Дания имат най-добрите пенсионни системи в света, сочи глобално проучване, цитирано от Bloomberg.Страните заемат двете най-горни места в индекса Melbourne Mercer Global Pensions Index, като получават оценка А за нивото на финансова сигурност, която се осигурява при пенсиониране. Австралия се класира на трето място с оценка B+, докато в топ 10 влизат още Финландия, Швеция, Норвегия, Сингапур, Нова Зеландия, Канада и Чили с оценка B.Проучването сред 37 държави, което обхваща почти две трети от световното население, използва 40 показателя, за да прецени дали една пенсионна система води до подобряване на финансовото състояние на пенсионерите, дали е устойчива и дали съответното общество има доверие в нея.Холандия отново зае първото място през 2019 г., като повечето служители са се възползвали от възможностите да имат доходи при пенсиониране на база на средното заплащане през целия им живот. Великобритания и САЩ са с рейтинг C+ съответно на 14 и 16-та позиция. Според доклада и двете държави могат да подобрят резултатите си чрез повишаване на минималната пенсия за пенсионери с ниски доходи.", "date": "2019.10.22", "title": "Кои са най-добрите и най-лошите пенсионни системи в света?"}
{"url": "http://www.cross.bg/horata-rabota-godini-1616144.html", "text": "/КРОСС/  * Кмет на 2013 година;* Награда от фондация \"Карл и Анелизе Гьорделер\" - град Лайпциг, за заслуги в областта на модерното общинско самоуправление и укрепване на демократичните структури на местните власти в Югоизточна Европа;* Награда за отлична работа като президент на НАЛАС и за принос в развитието на местното самоуправление;* Награда \"Златна ябълка\" за принос към живота и благосъстоянието на българските деца;* Награда от Синдиката на българските учители за активна работа в областта на образованието;* Специален плакет от ветераните на местния \"Пирин\". - Винаги съм се водил от това, че човек, който е избран на ръководна позиция от хората, трябва да остане открит с тях, вратата му винаги да бъде отворена за техните проблеми и въпроси, да води непрекъснат диалог и да се стреми да прави необходимото, за да реши проблемите им. Старал съм се да бъда точно такъв в моята работа. Когато съм могъл - помогнал съм. Има и случаи, в които това не е било по силите ми. Вярвам, че диалогът и толерантното отношение са много важни, отговорността към хората, които са ти гласували доверие - също. - За всичко. Много хора смятат, че кметът може да реши всеки проблем, независимо дали е личен, здравословен, служебен, финансов. И това донякъде е разбираемо, защото те възприемат кмета като най-близкия до тях представител на властта. На практика това е така, но правомощията на кмета не са безгранични и понякога въпросите, които се поставят, няма как да бъдат решени. Най-често хората идват, за да търсят работа или финансова помощ. За съжаление, не на всеки може да се помогне, но през годините аз и хората, с които работя, сме правили всичко възможно, за да помогнем или да съдействаме за разрешаването на поставените въпроси. - Най-трудната част е да се намери баланса между това какво трябва да се направи и какви са реалните ни възможности да го направим. За съжаление, община като нашата има твърде скромен бюджет, с който не бихме могли да направим много неща по отношение на подобряване на инфраструктурата, извършването на ремонти или каквото и да е друго. Имаме много силен и сериозен екип за разработване на проекти, който се справя блестящо и така успяваме да привличаме допълнително много европейски средства, с които правим повечето от нещата в последните години в града и селата.За последните 4 години привлякохме допълнително близо 60 млн. лв. Спечелихме, реализирахме и изпълняваме в момента над 45 проекта в различни сфери, които още повече ще променят облика на нашата община. Винаги съм искал на момента да се отговори с решение на поставените проблеми от хората, но за съжаление невинаги достигат средства за това. Тогава се налага да определим приоритети, кое е най-важно и не търпи забавяне. - С безотговорността, празните приказки и когато се губи времето на хората. Винаги съм бил човек, който не дава празни обещания. За толкова години много добре знам, че хората проявяват разбиране, когато честно и открито им се обясни, че даден въпрос не може да бъде решен в момента, но няма да бъде забравен и ще се направи нужното да се реши. Обикновено по време на предизборни кампании се чуват какви ли не обещания, които в повечето случаи са абсурдни и не могат да бъдат реализирани, но са популистки и близки до желанията на много хора. Трябва да бъдем реалисти. Няма човек, който да не иска най-доброто за себе си, за семейството си, за дома си, за града, в който живее, и за своята Родина. Затова всички трябва да се стремим да бъдем полезни един на друг като общество. Това, което никога не съм допускал и не харесвам, е бягството от отговорност, хитруването, празните приказки и губенето на време на хората.  ", "date": "2019.10.22", "title": "Владимир Москов: Вратата ми винаги е отворена за хората"}
{"url": "http://www.cross.bg/parlament-zayavi-yunker-1616137.html", "text": "/КРОСС/ Председателят на Европейската комисия Жан-Клод Юнкер заяви, че ЕС е направил „всичко по силите си“, за да осигури уреден Брекзит, но заяви, че блокът ще очаква одобрението на британския парламент за ново споразумение за развод, преди да го ратифицира.Изразявайки съжаление, че Великобритания е планирала да напусне ЕС на 31 октомври, Юнкер заяви: „Поне можем да се погледнем в очите и да кажем, че сме направили всичко възможно, за да бъде това напускане уредено“.„Сега трябва да наблюдаваме събитията в Уестминстър много отблизо. Не е възможно този парламент да ратифицира споразумението преди Уестминстър да го е ратифицирал“, каза той пред Европейския парламент в Страсбург.", "date": "2019.10.22", "title": "Юнкер: ЕС направи всичко по силите си за уреден Брекзит"}
{"url": "http://www.cross.bg/chyma-divi-afrikanska-1616145.html", "text": "/КРОСС/ Новият директор на Българската агенция по безопасност на храните (БАБХ) Паскал Желязков има съмнения, че убити диви свине се укриват. Подозрението си той изказа пред журналисти, след като участва в годишната конференция на тема: \"За чисто земеделие и сигурна околна среда 2019 г.\", учредена от Асоциация растителнозащитна индустрия България (АРИБ).\"Силно съм обезпокоен, че не се откриват убити диви свине по време на лова. Доколкото съм информиран, са намерени едва 2-3 свине, но не трябва да бъде така\", заяви шефът на БАБХ. Желязков подозира, че не се съобщава за всички убити диви свине, но поради каква причина той не се нае да каже.Той посочи, че много малко са положителните проби за африканска чума при диви прасета - около 10-15 случая. Повече обаче били случаите на дивите прасета, болни от трихенела.Тепърва БАБХ трябва да вземе решение какви мерки да предприеме оттук нататък.Желязков увери, че няма никакви проблеми с изследването на дивеча. Първоначално били разписани мерки, но през първата седмица, когато започнал ловът, трябвало да бъдат наложени корекции, тъй като пробите постъпват много бавно и хората трябва да съхраняват простреляния дивеч повече от 3-4 дни. За това били коригирани мерките и пробите се очаква да постъпват разделено, обясни Желязков. Пробите за африканската чума за свинете могат да бъдат готови в рамките на 1 ден, докато пробата за трихинелоза е по-бавна, тъй като методите на изследване са по-трудни.За намерението на хората от свинекомплекса в Голямо Враново, Русенско, да съдят държавата, ако не получат повече компенсации, Желязков заяви, че не се страхуват от техните действия.Доколкото шефът на БАБХ е информиран, собствениците на свинекомплекса ще получат още средства от държавата при дезинфекция. Нямат кой знае какво основание да не бъдат недоволни, констатира той.Желязков припомни, че когато е започнал процесът по умъртвяване на болните от африканска чума прасета, действията на служителите на агенцията са се забавили зарази съпротивата на хората. \"Фермата в Голямо Враново беше свободна от инфекцията и когато заболяването достигна дотам, собствениците започнаха да претендират половината ферма да бъде отцепена и да бъдат наложени мерки за биосигурност, за да може животните, които са здрави, да се отглеждат. Това обаче противоречи с европейските норми\", предупреди Паскал Желязков.Той посочи, че последното огнище на африканската чума по свинете е във Видинско. Там убитите прасета са около 4000, от които 300 майки под селекционен контрол. Желязков не е чул обаче оттам да имат някакви претенции, че собствениците не са обезщетени. Той обясни, че има статистика, която се използва при обезщетенията. Там, където няма такава статистика, се използва фактурите на продадените животни през последните месеци.Припомняме, на 14 октомври беше потвърден първи случай на болестта в Асеновград. В същия ден стана ясно, че източнобалканската свиня е застрашена от изчезване заради разпространението на болестта.В Русенско в началото на октомври бе открит нов случай на африканска чума по свинете.През юли бе регистриран първия случай на африканска чума по свинете в Бургаско.Също тогава съобщиха и за първи случай на африканска чува по свинете и в област Велико Търново.", "date": "2019.10.22", "title": "БАБХ се съмнява за укрити диви прасета"}
{"url": "http://www.cross.bg/shtatski-sofiya-nedeklarirani-1616147.html", "text": "/КРОСС/ Недекларирани 20 700 щатски долара задържаха митнически служители от Митнически пункт Летище София - пътници, в структурата на Териториална дирекция Югозападна, при проверка на пътник - италиански гражданин, пристигащ с полет от Туркменистан и Турция до България, съобщиха от Агенция „Митници”.При преминаването му през зеления коридор той е селектиран за проверка, а в ръчната му чанта са открити недекларирани 20 700 щатски долара. За проверката е съставен акт за установяване на административно нарушение.", "date": "2019.10.22", "title": "Откриха недекларирани 20 700 щатски долара на Летище София"}
{"url": "http://www.cross.bg/hakeri-razbiha-saiita-na-bfs-1616127.html", "text": "/КРОСС/ Хакери са атакували сайта на Българския футболен съюз (БФС), пише \"24 часа\".При опит да се отвори уеб адреса на БФС се изтегля файл с неясно съдържание.Преди седмица от футболния съюз обявиха, че са правени опити сайтът да бъде хакнат, но те са били безуспешни.", "date": "2019.10.22", "title": "Хакери разбиха сайта на БФС"}
{"url": "http://www.cross.bg/razmer-chastna-prestupleniya-1616128.html", "text": "/КРОСС/ На 22 октомври в Специализирания наказателен съд ще се проведе поредно заседание по делото за „Царските конюшни”, след като преднитеПроцесът е срещу областния управител на Софийска област Веселин Пенев и лицензирания оценител на държавните имоти Юлия Цекова.Веселин Пенев отговаря за две престъпления. Първото е за умишлена безстопанственост – за това, че като длъжностно лице, в условията на продължавано престъпления (с две деяния) не положил достатъчно грижи за ръководенето, управлението, стопанисването и запазването на повереното му имущество. За бюджетни средства на Софийска област и на Българската държава в размер на общо 118 439,20 лева, както и за държавен имот, в резултат на което са настъпили значителни вреди.Второто обвинение на Пенев е за това, че като длъжностно лице съзнателно сключил три неизгодни сделки от името и за сметка на държавата. Чрез транслация на притежаваната от държавата част от собствеността на Царските конюшни в полза на „Евротрансбилд“ ЕООД, а не чрез обособяване на реален дял със статут на частна държавна собственост, продал държавната част от недвижимите имоти по занижени цени – за сумата от общо 658 870 лв. без ДДС, при обща пазарна стойност към същата дата в размер на 10 989 000. От действията му са произлезли вреди за републиканския бюджет в размер на 10 330 130 лв.Юлия Цекова е обвинена за това, че в качеството си на лицензиран оценител, дала неверни оценки и заключения за определяне пазарната стойност на три недвижими имота в центъра на София – частна държавна собственост, възложени й от областния управител на област София. От това произтекла щета за Българската държава в размер на 10 330 130 лв.", "date": "2019.10.22", "title": "Спецсъдът ще заседава за седми път за „Царските конюшни”"}
{"url": "http://www.cross.bg/kitaii-dyshi-sveta-1616129.html", "text": "/КРОСС/ Сред 10-те процента най-богати хора на света за пръв път има повече китайци, отколкото американци, пише в. „Гардиън“, като цитира проучване на Креди суис. Сред 10-те процента най-богати хора китайците вече са 100 милиона, а американците 99 милиона.Докладът на инвестиционната банка казва, че бързата трансформация на Китай го е превърнала в същинска пазарна икономика, което е довело до рекордния брой богати хора. „Въпреки търговската война, избухнала през 2019, и двете страни се справят много добре в генерирането на богатството на света. Съединените щати допринасят с 3,8 трлн. долара за него, а Китай с 1,9 трлн. долара“, казва Нанет Нехлер-Федербе от швейцарската банка. За влизане в 10-те процента на най-богатите хора на света са необходими лични спестявания от 109 430 долара. И докато Китай изпреварва САЩ в броя на хората, които имат толкова пари, американците са много напред по отношение на броя на свръхбогатите. Около 40% от всички милионери на света са американци. Броят на милионерите в САЩ се е увеличил с невероятните 675 000 души само през 2018 г. Общият брой на милионерите в САЩ е 18,6 млн. души, което означава, че един от всеки 14 американци е милионер.В Китай тези показатели са много по-ниски. Броят на милионерите в страната е бил 4,4 млн. души през 2018 г., като в Китай живеят 1,1 млрд. пълнолетни. На трето място в тази класация е Япония, където има 3 млн. милионери. Четвърти са британците, където има 2,46 млн. милионери. Интересното е, че неуредиците около Брекзит са намалили числеността на свръхбогатите, като броят им във Великобритания е спаднал с 27 000 души.В глобален мащаб броят на милионерите в света е нараснал до 46,8 млн. души. Те притежават активи за общо 158,3 трлн. долара или 44% от цялото богатство на света. Докладът на швейцарската банка сочи, че поне 55 920 души имат 100 млн. долара или повече. Поне 4830 са хората, които разполагат с 500 милиона или повече.Нетните активи, които се изчисляват, за да се направи класацията, представляват сбор от всички реализируеми спестявания, от който се вади размера на дълговете, като притежаваните имоти не се калкулират.", "date": "2019.10.22", "title": "Китай за пръв път изпревари САЩ по брой на богаташите"}
{"url": "http://www.cross.bg/glasyvat-ypravlyavashtite-gerb-1616130.html", "text": "/КРОСС/ До партия \"Възраждане\" достигна достоверна информация, че се подготвя фалшифициране на изборния вот от страна на управляващите.Това ще се случи на 27 октомври, в изборния ден като бъдат подменени реални изборни бюлетини с фалшиви такива в град Варна и други градове на страната.Целта е управляващите да запазят властта си и да продължат настоящата си политика, основана на злоупотреба с власт и откровено ограбване. За да се реализира лесно компрометирането на вота е необходимо да има ниска избирателна активност. Нейното постигне е причината сред населението да се насажда форма на протест срещу гласуването, която е \"Аз няма да гласувам!\".Голяма част от българите протестират по този начин и не гласуват. Така се постигат две неща: възможност за манипулиране на вота с фалшиви бюлетини и преразпределяне на негласувалите в полза на управляващите. Така на практика, ако останем по домовете си в изборният ден, за да протестираме като не гласуваме ние помагаме на управляващите, които не харесваме, да останат на власт.От \"Възраждане\" дават следния хипотетичен пример, който разяснява принципа на негласуването: \"Нека си представим следната ситуация.Ако в България живеят 1000 души, на изборите отидат да гласуват 300, от които ГЕРБ вземат 100 гласа, тези 100 гласа не са 10 % от 1000, а са 30 %, защото те се явяват 30% от 300 (отишлите да гласуват).При един такъв резултат на изборите ГЕРБ ще управлява държавата, макар и избрана от едва 10% от хората. Както вотът на ГЕРБ така и вотът на всяка една партия, която е в управлението или опозицията е константна величина.Тоест хората, които гласуват за нея са едни и същи. Електоратът на ГЕРБ се състои главно от хора, които са притиснати, на които им е купен гласа, които са заплашени от работодателя си, че ако не гласуват за ГЕРБ ще загубят работата си. Това е един изплашен и притиснат електорат, който е с ограничени или почти никакви възможности да нараства.Ето защо, ако отидат да гласуват 600 души от 1000 (живеещи в страната според настоящия хипотетичен пример), вотът на ГЕРБ си остава 100 гласа, но вече не е 30 % от гласувалите, а е едва 15 % от подалите гласа си.Това означава, че влиянието на ГЕРБ отслабва.Отиващите да гласуват, подавайки гласа си за други партии, повишават реалния шанс те да съберат повече от 50 % за сметка на процента на управляващите, който респективно ще намалее. Така може да се разруши цялото статукво на партиите, които вече 30 г. тормозят с управлението си българския народ\" - каза Костадинов, лидер на партия \"Възраждане\", който пусна видеоклип в страницата си в социалната мрежа и в YOU TUBE канала на \"Възраждане\".В него подробно разяснява на българите принципа на негласуването, който им е внушен от настоящите управляващи като форма на протест срещу управлението. Протест, който не пречи, а помага на властовата машина да продължава злоупотребите си с българския народ и държава.\"Единственият шанс издевателствата да спрат е всички българи да отидат и да гласуват. Да гласуват за който и да е различен от управляващите, просто да гласуват.Така не само дават осъзнат вот за кандидата, на който най-много симпатизират, но и осуетяват опитите за фалшифициране на изборния вот.Случаите на подменяни резултата на изборите в България са факт. Това може да бъде променено с по-висока изборна активност от 50,60, 70 %. Тя прави вота невъзможен за фалшифициране, поради невъзможността за кратък период от време да се  фалшифицира огромно количество бюлетини\", добави Костадин Костадинов, който е кандидат за кмет на град Варна на Местни избори 2019 и е основният опонент на управляващата партия.  \n\t\t\t\t\t", "date": "2019.10.22", "title": "Костадин Костадинов: Негласуването е протест на гражданите, който подкрепя управляващите (ВИДЕО)"}
{"url": "http://www.cross.bg/staat-club-live-1616131.html", "text": "/КРОСС/ Дългоочакваното турне Bubble Gum на алтернативната рок група De Staat започна в неделя в Германия, а българските фенове са нетърпеливи да чуят парчетата от едноименния им албум. След по-малко от седмица, на 27 октомври, петимата артисти ще се качат на сцената на Sofia Live Club заедно с белгийската група Shht, по покана на Reel Feel.Изминаха три години от дебютния концерт на De Staat в България, който накара много български фенове да се влюбят в алтернативното им звучене. Втората част на европейското турне Bubble Gum им дава възможност да се запознаят с най-новото от групата, както и да чуят някои от най-хитовите им парчета през годините. След силния старт на турнето в Хановер (Германия) момчетата продължават към Полша, Словакия и Румъния преди да кацнат в София за участието си в Sofia Live Club. Пътуването им продължава до средата на декември, а голям брой от концертите вече са напълно разпродадени.След точно пет дни българската публика ще чуе хитовете „Kitty Kitty” , “I Am Out Of Your Mind”, “Mona Lisa” и много други парчета, представени по неповторимия начин на De Staat. Бандата ще бъде подгрята от още един нетипичен и завладяваш колектив, а именно Shht. Белгийците ще представят дебютния си албум „Love, Love, Love” – смесица от модернизъм и дигитални изкуства, които със сигурност ще изненадат всички присъстващи.Очаква ни космически рок за нашето поколение, два нови албума, представени от две групи и общо десет музиканти на сцената на Sofia Live Club.De Staat се състои от вокалиста Torre Florim, Vedran Mircetic (китара), Jop van Summeren (бас китара), Rocco Hueting (клавиши) и Tim van Delft (барабани). Момчетата от Shht са Michiel Renson, Mathijs Steels, Wouter Van Asselbergh, Nathan Ysebaert и James de Graef. . ", "date": "2019.10.22", "title": "Европейското турне на De Staat вече стартира"}
{"url": "http://www.cross.bg/sdelka-brekzit-dzhonsun-1616170.html", "text": "/КРОСС/ Премиерът на Обединеното кралство Борис Джонсън заяви пред парламента във вторник, че неговото правителство е ускорило подготовката за Брекзит без сделка на фона на последните събития и призова депутатите да ратифицират договореното от него с ЕС \"Споразумение за оттегляне\" навреме, тъй като подкрепата на тази сделка е \"най-добрият начин“ да се избегне неконтролирано напускане на Европейският съюз без споразумение.Великобритания може да започне да се лекува и да се обединява, ако британските депутати одобрят законодателството за ратифициране на правителствената Брекзит сделка с Европейския съюз, заяви той пред Камарата на общините, предаде Ройтерс.По-късно днес парламентът трябва да гласува за пръв път относно договорената от Джонсън нова сделка за Брекзит. Правителството се надява до края на четвъртък да прокара през Камарата на общините законодателството, свързано със \"Споразумението за оттегляне\" от ЕС.\"Ако одобрим тази сделка и свързаното с нея законодателството, можем да обърнем страницата и да позволим на този парламент и на тази страна да започнат да се лекуват и да се обединяват\", посочи той пред парламента в началото на днешния ключов дебат.Джонсън също така каза, че ако днес Камарата на общините подкрепи сделката и приеме необходимото законодателство през следващите няколко дни, неговото правителство ще може да \"деескалира\" подготовката за Брекзит без сделки и да се съсредоточи върху други приоритети като \"изграждане на нови отношения\" с ЕС, както и по отношение на вътрешните проблеми.По-рано днес представители на ЕС предупредиха, че Европейският парламент няма да ратифицира споразумението преди парламента на Обединеното кралство да го направи и настояха, че споразумението е в интерес на всички.Междувременно опозиционните партии на Обединеното кралство, включително Лейбъристката партия, Демократичната юнионистка партия на Северна Ирландия и Шотландската народна партия изразиха опасения относно споразумението и заявиха, че ще гласуват против него.", "date": "2019.10.22", "title": "Борис Джонсън предупреди депутатите, че ускорява подготовката за Брекзит без сделка"}
{"url": "http://www.cross.bg/okolovrusten-sofiiiskiya-shose-1616175.html", "text": "/КРОСС/ Започва строителството на над 6 км от Софийския околовръстен път в отсечката от пътен възел \"Цариградско шосе\" до пътен възел \"Младост\", съобщи Агенция \"Пътна инфраструктура\". Инвестицията е за 142,7 млн. лв. с ДДС и средствата са от републиканския бюджет. В момента се извършва подготовка за същинските строителни работи.С новото трасе ще се осигури връзка между автомагистралите \"Струма\" и \"Тракия\", ще се улесни транзитният трафик от АМ \"Европа\" и връзката с граничните пунктове с Турция и Гърция. По договор участъкът трябва да е готов в края на 2021 г. Началото на проектния участък е при 35-и км, което е малко след края на пътния възел при пресичането на бул. \"Цариградско шосе\" и Софийския околовръстен път. Краят е при 41-и км, където отсечката ще се свързва с реконструирания през 2012 г. участък от Софийския околовръстен път. Отсечката ще бъде с две платна с по 3 ленти за движение в посока или общо 6 ленти, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез 4 пътни възела - п. в. \"Стар Лозенски път\", п. в. \"Патриарх Герман\", п. в. \"Самоковско шосе\", п.в. \"Младост\" (\"ул. 406\").Ще бъдат изградени 3 пешеходни надлеза и мостове над р. Искър и р. Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др.Изпълнител на строително-монтажните работи на участъка от път II-18 от км 35 до км 41 е \"ГБС - Инфраструктурно строителство\" АД. Стойността на договора за проектиране и СМР е 142 741 559,46 лв. с ДДС. Строителният надзор е възложен на обединение \"СОП - Юг 2018\". Техният договор е за 1 856 808,00 лв. с ДДС.Срокът за изграждането на шесткилометровата отсечка е 910 календарни дни, от които 180 дни бяха за проектиране, а 730 дни - за строителство. От Околовръстното ще остане да се построи само 8-километрова отсечка от бул. \"Братя Бъкстон\" до началото на магистрала \"Люлин\".", "date": "2019.10.22", "title": "Започва строителството на Oколовръстното от АМ \"Тракия\" до \"Младост\" в София (СНИМКИ)"}
{"url": "http://www.cross.bg/tantz-dekemvri-dzhaki-1616132.html", "text": "/КРОСС/ За първи път в България, Кунг Фу Театърът на Джаки Чан ще гостува със спектакъла „11 Война“ през декември в София, Пловдив и Варна.Спектакълът \"11 война\" е съчетание от бойно изкуство, което обединява в себе си култура, философия, древни традиции и танц . Изумителните акробатични изпълнения, на ръба на човешките възможности са следствие от всекидневни физически тренировки на човешкото тяло / в резултат трениращият става гъвкав и много бърз/ и абсолютен контрол на вътрешна енергия. Спектакълът е с концептуални визуализации и декор, въздействаща музика, светлинни ефекти.\n\t\t\t\t\t„11 Война“ е завладяваща история в 6 акта, които разказват истории за кунг фу майстори, постигнали духовна и физическа хармония.  Акт 1 „Източникът“ - „Юмрука на десетте форми“ – съчетание на петте елемента - Метал, Дърво, Земя, Огън и Вода и всеки от петте животински стила в кунг фу, който отразява движенията, характеристиките и поведението на животните, които символизира - маймуна, змия, тигър, жираф и дракон, Акт 2 „Душа“ - притча за духовната сила, Акт 3 „Учител“ – история на изкуството Кунг фу със съвременен танц, Акт 4 „Спокойствие“ – танц с хартиени чадъри от практиката Тай Чи, Акт 5 „Празник“ - воински танц с така наречените „водни ръкави“ . Епилог „Войни“ - танц на всички артисти в ритъм в съвършена хармония без музикален съпровод.Джаки Чан е китайски актьор, режисьор, продуцент, сценарист, специалист по бойни изкуства, певец и каскадьор. В своите филми е известен с акробатичен боен стил, придружен с комични елементи, използване на подръчни оръжия и новаторски каскади. Той започва кариерата си през 70 –те години на 20 век и оттогава участва в повече от 150 филма. Отличен е със звезда на Алеята на славата в Холивуд. Джаки Чан е един от най-популярните актьори на планетата, когато става дума за филмите, включващи употребата на бойни изкуства. Деца до 7 годишна възраст се допускат без билет и право на отделно място.  Учтиво молим, родителите/ придружителите/ , да носят копие на акта за раждане на детето.", "date": "2019.10.22", "title": "За първи път в България, Кунг Фу Театърът на Джаки Чан ще гостува в България (ВИДЕО) (СНИМКИ)"}
{"url": "http://www.cross.bg/siriya-sigyrnost-ankara-1616133.html", "text": "/КРОСС/ Днес, в 22.00 часа, изтича петдневното примирие, договорено между Анкара и Вашингтон за военната операция на турците в Сирия. Припомняме, че прекратяването на огъня трябваше да позволи изтеглянето на сирийските кюрди - Сили за защита на народа - от позициите им в Североизточна Сирия.125 военни коли на кюрдските сили са се изтеглили от района на планираната \"зона за сигурност\" в Северна Сирия в посока на провинция Хасака, съобщиха източници от турските сили за сигурност. Анкара предупреди, че ако след 22 часа има „терористи“ във въпросната зона, те ще бъдат „неутрализирани“.  Турция смята Сили за защита на народа за терористична оганизация.Планът на Анкара е да формира 120-километрова \"зона за сигурност\" след изтеглянето на кюрдите в района от Тал Абияд и Рас ал Айн. Предвижда се зоната за сигурност да бъде удължена до 444 километра.Междувременно днес предстои знакова среща в Сочи между турския президент Реджеп Ердоган и руския лидер Владимир Путин. Двамата ще обсъждат последиците от турската офанзива в Сирия. Очаква се една от ключовите теми да бъде уточняване на зоните, в които частите на Анкара и Дамаск ще бъдат разположени.Москва смята, че дългосрочна стабилност в региона може да бъде постигната само чрез възстановяване на сирийското единство и че трябва да бъдат взети предвид интересите на всички етнически и религиозни групи.След изтеглянето на кюрдските милиции в някои райони в Северна Сирия навлязоха руски патрули и сирийски правителствени части. Турция заяви, че не възразява на това, но поиска пълно изтегляне на кюрдските сили от тези зони.Операцията на Турция, наречена „Извор на мира“, започна на  9  октомври. Офанзивата е насочена срещу бойците от Силите за защита на народа. На 17 октомври САЩ и Турция постигнаха споразумение за преустановяване на бойните действия в Северна Сирия. Турция се съгласи да прекрати огъня за 120 часа, за да може кюрдските отряди, влизащи в коалицията Сирийски демократични сили, да напуснат района на планираната \"зона за сигурност\".", "date": "2019.10.22", "title": "Изтича срокът на примирието в Сирия"}
{"url": "http://www.cross.bg/evgeniii-rysiya-bulgariya-1616134.html", "text": "/КРОСС/ На 1 ноември от 16:00 в Руския културно-информационен център („Шипка“, 34) ще се проведе Вечер в памет на акад. Евгений Примаков, посветена на 90-годишнината от рождението му. Мероприятието е организирано от Форум „България-Русия“ със съдействието на Посолството на Русия в България и Представителството на Россътрудничество в България.На тържествената вечер Посланикът на Русия в България Анатолий Макаров и председателят на Форума „България-Русия“ Светлана Шаренкова ще представят книга „Нашият Примаков“ (спомени на Владимир Путин, Сергей Лавров, Валентина Матвиенко и редица известни руски обществени дейци), както и изложба, разказваща за живота на Евгений Примаков. Очаква се за презентацията да пристигнат председател и заместник-председател на Съюза на ветераните на МВнР на Русия Владимир Морозов и Владимир Казимиров, дълги години работили с този изтъкнат дипломат рамо до рамо.След официалната част гостите ще имат възможност да видят документалния филм „Последният ден. Евгений Примаков“, заснет от телекомпанията „Звезда“.  ", "date": "2019.10.22", "title": "Вечер в памет на акад. Евгений Примаков"}
{"url": "http://www.cross.bg/hiit-tyaloto-trenirovki-1616135.html", "text": "/КРОСС/ Искате да отслабнете? Прочели сте или са ви посъветвали да започнете с интервални високоинтензивни тренировки? Да, те наистина работят, защото са свързани с много експлозивност и горят бързо калории. Но ако човек не внимава, в стремежа си бързо да намали теглото си, се впуска бясно да спортува и допуска грешки.Спортувайте максимално ефективно и интензивно като избягвате следното:HIIT тренировките често са на високи темпове, което кара много хора да бързат, правейки погрешно движенията. В резултат може да се сдобиете с някои неприятни болежки и травми и ниска ефективност от упражненията.Започнете с по-бавно темпо. Научете движенията правилно и след това се впуснете в по-динамичното им изпълнение.В съзнанието може би модифицирането намалява ефективността на упражнението, но това не е така. По-добре тренирайте без травми и по силите на тялото ви, отколкото да се изхвърляте в упражнения, които не сте научили правилно и които толкова ви затрудняват, че сте на ръба на контузия.Вдигането на тежести е част от HIIT тренировките. Тъй като динамиката при изпълнението им е висока, е важно да ползвате тежести, които ви позволяват да се придържате към темпото като запазвате качеството.Дори инструкторите да ползват по-големи тежести, не ги следвайте сляпо, а се съобразете със състоянието и капацитета на тялото си към момента. С времето може постепенно да увеличавате тежестите.Тялото ви трябва да диша и да се движи свободно. Когато правите HIIT тренировки, вие го товарите на пълни обороти и затова трябва да се чувствате добре и да ви е удобно.Заложете на леко по-широки тениски и потници от специална спортна материя, която да абсорбира потта.Докато упражнения като карането на кънки и йога ви позволяват да не загрявате много активно, при HIIT тренировките това е недопустимо. Имайте предвид, че те са предизвикателство за тялото и активират почти всички мускулни групи, така че трябва да сте загрели добре.Високата интензивност изисква да приключвате постепенно, намалявайки движението със задължително разтягане, което да отпусне мускулите, които са се натоварили жестоко.С риск да се повторим – това са силно натоварващи тренировки, затова трябва да сте заредили тялото с енергия. Не тренирайте на гладно, може да ви прилошее.Хапнете чисти въглехидрати час преди тренировката.По време на този тип тренировки се потите два пъти повече, отколкото при друга спортна дейност. За целта трябва да хидратирате добре тялото. Чаша вода 15-20 минути преди старта, 1 чаша на глътки по време на цялата тренировка и 1-2 чаши вода след това е оптималният вариант.", "date": "2019.10.22", "title": "8 грешки, които да избягвате при HIIT тренировка"}
{"url": "http://www.cross.bg/veliko-stopanstvo-turnovo-1616136.html", "text": "/КРОСС/ Полиция влезе в офисите на Държавното горско стопанство „Болярка“ във Велико Търново.По неофициална информация, акцията е свързана с незаконна сеч в землището на село Арбанаси.", "date": "2019.10.22", "title": "Полиция влезе в Държавното горско стопанство във Велико Търново"}
{"url": "http://www.cross.bg/parlament-predi-dzhonsun-1616117.html", "text": "/КРОСС/ Председателят на Камарата на общините на британския парламент Джон Бъркоу осуети опита да британското правителство да внесе отново за гласуване вчера споразумението за Брекзит, договорено от премиера Борис Джонсън с ЕС миналата седмица, предадоха световните агенции.Първи опит в тази насока бе направен, но тогава депутатите приеха поправка, с която де факто отложиха гласуването по сделката. Правителството поиска вчера да се състои нов вот, но Бъркоу отказа с аргумента, че това би представлявало нарушение на парламентарните правила.\"Сегашната инициатива на правителството по същество повтаря съботната му инициатива, по която Камарата на представителите вече се произнесе. Външните обстоятелства от събота досега не са се променили. Имайки предвид това, реших, че предложението на правителството днес (вчера - бел. ред.) няма да се обсъжда, защото това би било повторение на вече проведените дебати и нарушение на правилата за работа на парламента\", каза Бъркоу, цитиран от световните агенции.Този отказ да се организира нов вот означава, че правителството ще трябва сега да продължи да работи за прокарване в парламента на законодателството, необходимо за ратификацията на сделката за Брекзит. Опоненти на Джонсън обаче имат намерение да провалят този опит чрез внасяне на поправки, които ще съсипят договорената от Джонсън с ЕС сделка, отбелязва \"Ройтерс\".Мнозинството в Европейския парламент настоява евродепутатите да се произнесат последни по постигнатите промени в споразумението за оттеглянето на Великобритания от ЕС. Това съобщиха на пресконференция преди началото на сесията на ЕП в Страсбург представители на различни политически групи.Дневният ред на сесията предвиждаше днес евродепутатите да обсъдят въпроса и се очакваше те да гласуват последните текстове. Европейският парламент днес припомни, че желае да бъде последният във веригата на утвърждаване на постигнатата договореност, като преди това бъде изяснено становището на мнозинството от депутатите в британския парламент.Европейският парламент е готов да свика извънредна сесия следващата седмица, за да гласува новите текстове и ако междувременно тези текстове са били подкрепени от британските депутати.По думите на представители на ЕП въпросът за свикването на извънредна сесия е чисто политически, а от организационна гледна точка няма никакви пречки, за да бъдат текстовете гласувани преди 31 октомври. Очаква се решението как да се действа да бъде взето по-късно тази вечер на заседание на ръководството на ЕП. ", "date": "2019.10.22", "title": "Председателят на Камарата на общините спря втори опит за вот по сделката за Брекзит"}
{"url": "http://www.cross.bg/erdogan-siriya-asad-1616118.html", "text": "/КРОСС/ Американският вицепрезидент Майк Пенс договори с турския президент Реджеп Тайип Ердоган прекратяване на огъня в новата операция на Анкара срещу доминираните от кюрдски бунтовници Сирийски демократични сили (SDF) миналата седмица. Затишието със срок 120 часа, обвързано с изтегляне на бойците от границата, обаче изтича днес, когато по стечение на обстоятелствата Ердоган ще е в Русия за среща с колегата си Владимир Путин, чиято роля в Сирия само се засили от офанзивата.Ердоган отива в Сочи след началото на операция, с която разчиташе да укрепи сигурността на Турция, като изгони смятани от Анкара за терористи Сили за защита на народа (YPG) от пограничните райони, да набере вътрешнополитическа подкрепа и да върне бежанци, но и на още нещо.\"Ердоган иска да има по-голям отпечатък в Сирия – повече територия – за да има и по-голяма тежест в преговорите,\" смята Сонер Джагаптай, който ръководи програмата за изследване на Турция от Вашингтонския институт за близкоизточна политика.Турция разчиташе и на много други неща – че може да има постоянен съюзник в лицето на Вашингтон или че Русия няма да пречи на операциите ѝ в Сирия (така беше, след като Ердоган се извини на Путин за руския изтребител през 2016 г., но операция \"Извор на мира\" промени това).Вместо това, каквото и да стане с военната операция, връзките със САЩ и срещата с Путин, Ердоган получи на границата една не непременно приятна гледка: северна Сирия изглежда различно.В Сочи Путин и Ердоган вероятно ще трябва да разговарят как би продължила турската операция, ако кюрдските бойци не се изтеглят от територията на 30 км от границата със Сирия (каквото бе условието на 120-часовата пауза). В събота Ердоган заплаши SDF, че ако не се изтеглят, Турция ще продължи, откъдето спря, за да \"размаже главите на терористите\". Това се случи, докато двете страни се обвиняваха в нарушаване на договорената сделка за прекратяване на огъня.Избягалите от домовете си според ООН може да са до 200 хил., според неправителствени организации – над 300 хил. Поне източно от река Ефрат (както и в град Манбидж недалеч от западния ѝ бряг) имаше относително спокойствие след успехите на коалицията на САЩ и SDF срещу \"Ислямска държава\".Това не можеше да се каже за някои райони на изток близо до зоната ѝ на контрол, например около Дейр аз Зор, където в началото на миналата година имаше сблъсъци с участието на руски наемници, а в самия град преди две влязоха сили на президента Башар ал Асад.Същевременно близо една трета от територията на страната не бе под контрола на Асад именно заради коалицията..Сега Ердоган планира да разсели до 2 млн. сирийци в \"безопасната зона\", която по план трябва да се създаде да навлезе до 30 км в сирийска територия. Неотдавна смелото му въображение обрисува и възможност броят на бежанците да достигне 3 млрд., ако има начин зоната да се разшири до град Ракка. Тези планове обаче безпокоят критичните към операцията.Населението на север е разнородно – араби, кюрди, туркмени, асирийци – и прииждането на стотици хиляди души, които да живеят в района, според някои създава възможности за етническо прочистване на кюрдите или други поводи за размирици и насилие.Какво ще стане с избягалите – били те разселени заради конфликта или заради евентуално напрежение при \"завръщането\" на бежанци?Те имат малко възможности да отидат където и да било. Обстрелвани от турската армия и бойци, те би трябвало да се насочат на юг, но Идлиб е територия на (малко коментирани заради турската операция) сражения на режима, руски и ирански сили срещу бунтовници, а лагерите за вътрешно разселени са препълнени.\"Ислямска държава\" все още действа в региона и това създава за тях допълнителна несигурност.Пътят на север няма да донесе успех – Турция ограничи достъпа на бягащи, след като присъствието на 3.6 млн. сирийци в страната породи вътрешнополитическо напрежение и даде повод за последната операция.И за бягство в Европа би им била нужна турската територия, а някои експерти не вярват в заплахата, за която говори Ердоган на европейските лидери.Той \"много пъти е отправял \"мигрантска\" заплаха в миналото Няма вероятност да рискува още една криза с ЕС,\" каза за \"Дневник\" ген. (о.з.) Халдун Солмазтюрк, който днес оглавява гражданската платформа за дебати Incek Debates и изследователската организация 21st Century Turkey Institute.Въпросът, който си задава Западът - дали Турция ще опита да навлезе още по-дълбоко от 30 км - е важен и защото някои от лагерите, където са задържани бойци на \"Ислямска държава\" (досега охранявани от кюрдите) и близките им, са далеч от границата.А САЩ обявиха, че Анкара ще поеме грижата за тях след изтеглянето на SDF. Ако операцията остане с ограничен обхват, какъвто искат всички (освен Турция), кой ще попречи на бягството им, от което страни като Франция се опасяват и за което Париж твърди, че прави възраждането на \"Ислямска държава\" неизбежно?Докато американският вицепрезидент Майк Пенс и Ердоган договаряха прекратяването на огъня (наричано от Анкара \"пауза\") в Сирия, в друго помещение – но в същия дворец – турският заместник-външен министър Седат Йонал говореше за кризата с немалка делегация. Там бяха руският му колега Сергей Вершинин, специалният представител за Сирия Александър Лаврентиев и служители на министерството на отбраната в Москва. Там бе и говорителят на Ердоган Ибрахим Калън. Ден по-късно сириски медии писаха, че Лаврентиев е посетил и Дамаск за среща с Асад.Според Максим Сучков от Руския съвет за международни отношениия от събитията от последните дни следват няколко основни руски цели.Москва, изглежда, е склонна да остави Техеран да оказва натиск върху Анкара за поддръжка на споразумението от Адана, на което е гарант заедно с Египет. Това бе и един от документите, на които се позова Ердоган в началото на офанзивата си.Втора цел би бил натискът за \"политическо уреждане\" - идея, която с времето изглеждаше все по-малко приемлива за Асад; победата с руска и иранска помощ му даде усещането, че военният триумф обезсмисля всякакъв диалог.Елемент от това биха били както формалните преговори между Дамаск и Анкара и работата за сделка между сирийските власти и кюрдите в северната част на страната - дълго лишавани от права от режима на Асад.Знак в посока на твърденията на Сучков е твърдението на Ердоган, че би приел Асад да контролира Манбидж, ако там няма бойци на SDF; това, смята той, предполага, че \"Анкара е започнала да мисли в политически, а не военен смисъл, по този въпрос\".Окаже ли се вярна тази оценка, това ще е поврат за страна, която години наред водеше опит да свали Асад и въоръжаваше бунтовници и която иска \"свободни избори\" (макар вече да допуска, че може да застане дори зад Асад, стига само той да ги спечели).Има и трета възможност, която може да е била договорена по време на пътуванията на Путин в Залива - връщане на Сирия в Арабската лига. Впрочем наскоро и ливанският външен министър Гебран Басил поиска тази стъпка.Ако тези неща се случат, за американската сделка с Турция не би имало място, продължава анализаторът. В руските политически среди, изглежда, се носи усещането, че след 120 часа споразумението, изглеждало като \"каляската\", отвеждаща Ердоган дълбоко в Сирия, ще стане \"тиква\".Участниците в срещите с Калън и Йонал от руска страна преди това бяха в Техеран. Съобщения в иранските медии дадоха сигнал, че са обсъждани именно споменатите два канала на диалог са обсъждани – между Дамаск и Анкара (в които роля може да има Техеран, противопоставящ се на постоянно турско присъствие в Сирия) и между Асад и кюрдски представители. И двата засилват ролята на Асад – режимът само спечели от операцията за сметка на кюрдите, които бяха сред малкото спечелили от продължаващата осем години и половина война.Кюрдите от YPG станаха фактически съюзници на САЩ след битката за предимно кюрдския град Кобане срещу\"Ислямска държава\" през 2014 г. - тогава изгря и международната им слава като \"безстрашни бойци\".За Анкара те и тогава бяха друго - сирийско разклонение на Кюрдската работническа партия (ПКК), считана от Турция, ЕС и САЩ за терористична организация (на запад няма такова обозначение за YPG).Турските власти все пак преглътнаха \"вражеското\" действие, за каквото считат поведението на САЩ. Бе неизбежно обаче да дойде денят, в който Белият дом ще трябва да избира между кюрдите и по-стария си съюзник.Загубите, които претърпя SDF, бяха сериозни още в първите няколко дни на операцията.Затова и доминираната от кюрдски бойци структура се обърна за помощ към сирийския режим – с посредничеството на Москва (в туита отляво е представена едно от разпространяваните обяснения за сделката).Така след загуба на позиции от турската армия и подкрепяните от нея групи SDF се оказа зависима и от Асад – части Сирийската арабска армия навлзоха в град Тал Тамер, край Хасака (на около 30 км от турската граница) и в Айн Иса (северно от Ракка и на почти толкова от границата), където бойците имаха централа, а и край Манбидж – града с предимно арабско население, от който Анкара търси начин да изгони SDF още от миналогодишната операция.В някои от районите войници на Дамаск не бяха влизали от шест години.Вчера американски сили напуснаха Сирия и влязоха в Ирак въпреки съпротивата на Пентагона. Кюрдски сили твърдят, че изтеглянето на САЩ няма да е пълно и че малка част от войниците все пак ще останат разположени югоизточно от Манбидж. Дори това да е вярно, само за седмица от коментари на световни лидери се оказа, че Тръмп няма нищо против Русия да помага на Сирия, а Турция - войските на Сирия да са в района на операцията, само и само кюрдите да се изтеглят.\"Накрая режимът (на Асад) ще е на всяка граница,\" казва Арън Стайн, който наблюдава конфликта в Сирия и е експерт по Турция в Програмата за близкоизточна политика в Института за външнополитически изследвания. \"Сега, след като американците вече не са на пътя - Турция успя - ще трябва да преговарят с руснаците и няма да получат много добра сделка.\"Изглежда, Анкара осъществи заветната си цел – разбърка плановете на YPG за територии край границата ѝ – но плати парадоксална цена. Постави се в положение на зависимост както от Дамаск, който винаги може да играе \"кюрдската\" карта. В крайна сметка сирийският режим, някогашен приятел на Ердоган, се оказва в изгодна позиция. Нуждата от диалог с Дамаск сега е необходим за избягване и на най-обикновени инциденти - в потвърждение на това турски представители заявиха за \"Ройтерс\", че са \"в контакт със Сирия по военни и международни въпроси от известно време, за да се избегнат проблеми на терен.\" Общуването обаче може да стигне по-далеч.\"Повторно сближаване с Асад е неизбежно. Просто му трябва \"история\" като извинение за вътрешна употреба,\" смята Халдун Солмазтюрк. Само преди година и половина той очерта  други цели за турските власти след операция \"Маслинова клонка\": те биха искали една или две \"по-малко от демократични\" федерални зони под своя опека в Сирия, но вероятно ще получат тъкмо обратното.\"Можем да видим сценарий, при който режимът на Асад ще се надява на голяма сделка,\" прогнозира за \"Дневник\" Сонер Джагаптай. \"Ще поиска от Ердоган да признае Асад и правителството му като суверенни лидери срещу това да поеме YPG под контрола си, но и срещу напускането на райони в Северна Сирия. Като цяло Асад и Русия са най-големите победители.\"", "date": "2019.10.22", "title": "Каквото и да решат днес Ердоган и Путин, Сирия не е същата"}
{"url": "http://www.cross.bg/siriya-operatziya-pytin-1616120.html", "text": "/КРОСС/ Срещата между руския президент Владимир Путин и турския държавен глава Реджеп Тайип Ердоган, която ще се състои днес в Сочи, привлича вниманието на световните лидери.Основната тема, по която ще разговарят двамата лидери, е Сирия на фона на военната операция на турската армия в Североизточна Сирия, която бе прекратена за 120 часа.Междувременно тази вечер изтича срокът на 120-часовото примирие, договорено между Анкара и Вашингтон в края на миналата седмица.Целта на примирието е изтегляне от позициите в Северна Сирия на кюрдските Силите за защита на народа, които Анкара смята за терористи, които застрашават сигурността на границата й.От хода на 120 часовото примирие ще зависи дали Турция ще продължи военната си операция \"Извор на мира\" в Североизточна Сирия или ще се сложи изцяло край на огъня.Турският президент в директно заяви, че ако сирийските милиции не се изтеглят, Турция ще продължи с неотслабваща сила военната си операция.В същото време наблюдатели смятат, че предстоящата среща Путин-Ердоган ще бъде решаваща за бъдещето на конфликта и може да промени равновесието на силите.Изключителната важност на срещата произтича от факта, че правителствените войски на Башар Асад, който има подкрепата на Путин, но е \"на нож с Ердоган\" се дислоцираха в района на турската военна операция в Северна Сирия.На срещата в Сочи се очаква Ердоган да постави пред Путин този въпрос.\"С Путин ще обсъдим този проблем. Трябва да намерим начин да го решим\", заяви Ердоган.Турският външен министър Мевлют Чавушоглу заяви, че ако Силите за защита на народа не се изтеглят от Северна Сирия, военна операция \"Извор на мира\" ще продължи оттам, където е била временно прекратена.\"Турция ще преустанови военната операция само при условие, че всички части на СЗН и ПДС (Сили за защита на народа и Партия на демократичния съюз) се изтеглят до 120 часа от областта и не остане нито един техен човек\", каза Чавушоглу.", "date": "2019.10.22", "title": "Световните лидери - с поглед към срещата Путин-Ердоган в Сочи"}
{"url": "http://www.cross.bg/ninova-svilengrad-obshtinski-1616119.html", "text": "/КРОСС/ „Скъпи жители на Свиленград, благодаря ви, че отделихте от времето си, за да се видим и да ви отговорим на въпросите, които ви вълнуват. В Свиленград има нерешени проблеми, но най-голямата ни тревога е за обезлюдяването и демографската криза. Нашият кмет и общински съветници ще подпомагат младите хора чрез стипендии от общината, за да учат, но след това да се върнат и да работят тук, ще има помощ на младите семейства с безплатни детски градини и ясли и осигуряването им с общински жилища”, заяви лидерът на БСП Корнелия Нинова в Свиленград, където беше за да подкрепи кандидата за кмет Стамо Димитров. „Той е млад, успял човек, баща на три деца. Беше активен и като общински съветник, сигурна съм, че и като кмет ще продължи да работи за вас”, обясни Нинова.„Трябва да направим общи усилия. Демографската катастрофа не е партиен въпрос. Това е национален въпрос”, допълни тя. Нинова обясни, че от левицата са подготвени мерки и за възрастните хора - специален социален общински пакет. „ За трети път предложихме в парламента преизчисляване на всички пенсии на пенсионерите. Само така може да се реши проблемът с бедността на възрастните хора”, обясни лидерът на БСП. Корнелия Нинова припомни статистиката от преди няколко дни, която гласи, че в страната близо 2 милиона живеят под прага на бедност и от тях милион и половина са пенсионери.Тя коментира, че Свиленград и регионът са много благоприятни за развитие на земеделието : „За една държава е важно да развива производството и земеделието. Затова поздравявам Стамо Димитров за инициативата- като кмет да открие общинска земеделска борса, на която земеделските производители да реализират продукцията си”. Тя даде за пример Румъния, която създаде предприятие за изкупуване и преработка на собствената земеделска продукция. „Ще помогнем на национално равнище с всички законадателни мерки, за да стимулираме родното производство и земеделие. Нашите кандидати тук поемат ангажимент да намалят местните данъци и такси на фирми, които инвестират в производство в региона. За да дойдат инвеститори, е нужно да им се създадат условия. Поздравявам колегите от Свиленград, че няма да продават общински имоти. Те трябва да се инвестират заедно с фирмите в общи производства, за да има и приходи за общината и да се равива икономиката”, завърши Корнелия Нинова. По време на срещата тя връчи членски карти на новоприетите социалисти.", "date": "2019.10.22", "title": "Корнелия Нинова: Демографската криза не е партиен, а национален въпрос"}
{"url": "http://www.cross.bg/probyzhda-rolyata-epizod-1616159.html", "text": "/КРОСС/ Феновете на сагата StarWars бяха възнаградени за търпението си!Те видяха официалния трейлър на последния епизод „Възходът на Скайуокър“ снощи.Най-новият филм на Дисни направи дебюта си по време на полувремето на мача за NFL между New England Patriots и New York Jets.Двуминутният трейлър преведе зрителите през множеството галактики на Вселената на Междузвездни войни, докато се съсредоточи върху битката между светлата и тъмната страна на Силата, представена от Рей (в ролята Дейзи Ридли) и Кайло Рен (в ролята Адам Драйвър).„Възходът на Скайуокър“ е деветият и последен епизод в историята. Той е продължение на „Последният джедаи“ от 2017 г и ще завърши трилогията на „Дисни“, която стартира през 2015 г. със „Силата се пробужда“.Филмът,ще влезе киносалоните на 20 декември. В него участват още Марк Хамил в ролята на Люк Скайуокър, Били Ди Уилямс като Ландо Калисиан и покойната Кари Фишър, която ще бъде Лея Органа благодарение на  „непоказани досега кадри, заснети за „Силата се пробужда“.Предварителната продажба на билети в САЩ вече започна!Българските почитатели на поредицата ще имат удоволствието да го видят също на 20 декември.\n\t\t\t\t\t", "date": "2019.10.22", "title": "Сагата приключва! Вижте трейлъра на последния епизод на StarWars (ВИДЕО) (СНИМКИ)"}
{"url": "http://www.cross.bg/rysiya-bulgarskite-zaharieva-1616123.html", "text": "/КРОСС/ Вицепремиерът и министър на външните работи Екатерина Захариева изрази надежда, че българските студенти в Русия скоро ще получат право на почасова работа и стаж.\"Надявам се, че обещанието, което неотдавна пое руската страна - говорихме за това и с министър Лавров, студентите да имат право на почасова работа и стажове, да се случи възможно най-скоро. Информирани сме, че руската страна има предложение за изменение на съответния закон\", заяви Екатерина Захариева на среща с българската общност в Москва, организирана в посолството ни.Около 600 български аспиранти и студенти се обучават в Русия, повечето от които в Москва. Те са обединени в две организации - Организация на българските студенти в Русия БРАВО и Съвет на българските аспиранти в Русия.Захариева подкрепи идеята на един от българските студенти периодично да бъде организирана среща на дружества на българските студенти от чужбина.Външният ни министър изрази задоволство от решаването на въпроса с регистрацията на дипломатическия имот на българското посолство в Москва, за чийто безвъзмездно и безсрочно ползване получи документ от Сергей Лавров. Тя подчерта, че вече са решени по-голяма част от имотните въпроси на Русия в България, като са останали два-три отделни имота, за които руската страна има въпроси.Захариева увери сънародниците ни, че винаги може да разчитат на пълна подкрепа и съдействие от страна на посолството ни и МВнР. Тя обяви, че на предстоящи консултации между двете външни министерства ще бъдат обсъдени и консулски въпроси. На тях българската страна ще постави и въпроса за облекчения в издаването и получаването на руски визи за български граждани, включително за българи, които работят в международни организации на територията на Русия - като научния ядрен център в Дубна.", "date": "2019.10.22", "title": "Захариева се надява българските студенти в Русия да получат право на работа"}
{"url": "http://www.cross.bg/grypa-madrid-vecher-1616122.html", "text": "/КРОСС/ Нови 8 мача от груповата фаза на Шампионската лига по футбол ще се изиграят тази вечер.В 1-ва група са срещите: Брюж – Пари Сен Жермен и Галатасарай – Реал (Мадрид).Във 2-ра: Олимпиакос – Байерн (Мюнхен) и Тотнъм – Цървена звезда.В 3-та: Шахтьор (Донецк) – Динамо (Загреб) и Манчестър Сити – Аталанта.И в 4-та група: Атлетико (Мадрид) – Байер (Леверкузен) и Ювентус – Локомотив (Москва).Срещите в Украйна и Мадрид са с начален час 19,55, а всички останали мачове започват от 22 часа.", "date": "2019.10.22", "title": "Шоуто в Шампионската лига продължава тази вечер"}
{"url": "http://www.cross.bg/haskovo-ninova-chista-1616126.html", "text": "/КРОСС/  \"Една от първите задачи на нашите кандидати в Хасково, когато ги изберете, ще бъде да решат проблема със замърсената вода на Хасково, който стои неразрешен години наред. В Симеоновград водата е замърсена с манган, в Хасково е замърсена. Навсякъде депата за битови отпадъци са препълнени. Изобщо темата за чистия въздух, чиста вода, чиста природа и храна става първостепенна\", това каза председателят на БСП Корнелия Нинова, която посети Хасково, за да подкрепи кандидата за кмет, издигнат от левицата Коста Стоев, листата за общински съветници и кандидатите за кметове на населени места.”Горда съм да стоя редом до този екип. Подготвени, умни, почтени хора. Те ще работят за добруването на всички вас”, заяви Нинова.Тя обясни, че за да станат по-евтини услугите, е нужно да спрат да се дават на концесия :„Когато общинските дружества изпълняват тези поръчки, всички комунални услуги ще станат по-евтини – и водата, и сметосъбирането, и другите услуги”.Нинова бе категорична, че е наложително да се промени централната политика към общините. \"Сега парите от данъците отиват в централния бюджет. Нашето желание е процент от данъците, събрани от Хасково, да остава в Хасково, а не да отива в централния бюджет и премиерът, който и да е той, да не ги раздава еднолично за политически дивиденти. Нашият екип поема ангажимента да не вдига местните данъци на хората”, каза Корнелия Нинова. По темата за образованието лидерът на левицата призова средното професионално образование да се обвърже с бизнеса.„Нека общината в Хасково и бизнесът заедно да си готвят кадрите, които след това да останат тук. Общината ще бъде партньор, а не мащеха за малкия и семеен бизнес\", отбеляза Нинова.\"Партията в Хасково преболедува реформата си. Радвам се да ви видя оздравели. На добър час”, завърши тя.", "date": "2019.10.22", "title": "Корнелия Нинова в Хасково: Темата за чиста вода и въздух, чиста природа и храна става първостепенна (СНИМКИ)"}
{"url": "http://www.cross.bg/popivanov-gulubov-moment-1616124.html", "text": "/КРОСС/ Младите избиратели взимат решение за кого да гласуват в последния момент, често в рамките на изборния ден. Това показват наблюденията на политолозите доц. Антоний Гълъбов и Борис Попиванов, които смятат, че именно заради това предизборната кампания се сдобива с повече тежест.И Гълъбов, и Попиванов направиха уточнението, че не само това разколебава резултатите от социологическите проучвания преди вота, тъй като кого ще изберат младите не е ясно. Гълъбов уточни, че повечето изследвания до този момент са сондажи и дори не е прогнози, но и от тях личи, че избирателите все още не са решили как да гласуват.Борис Попиванов обясни, че навсякъде в страната, а не само в София и Пловдив, резултатите показват, че няма недвусмислена победа. Въпреки това Попиванов е скептик, че на втори тур резултатът може да се обърне напълно, тъй като у нас най-често преднината на първи тур се реализира и на балотажа. Това е един определено конформистки вот, според Борис Попиванов. \"Мнозинството избиратели вече нямат твърд профил, затова и вече кампанията има по-голяма тежест\", коментира той.Антоний Гълъбов обаче се включи с уточнението, че на практика важен е първият тур, когато се избират общински съветници, които със своя глас в съветите осигуряват мнозинство за провеждане на политики. Според политолога на тези избори ясно се вижда чрез профила на кандидатите разделителната линия между професионалистите управленци и тези, които възприемат изборите само като пространство за вече друг вид политическа активност.Според него в България са малко формациите, които могат да кажат, че могат да пренасочат подкрепа и така да обърнат подкрепата между първи и втори тур. Гълъбов е скептик по отношение на формиране на такива коалиции.", "date": "2019.10.22", "title": "Младите решават за кого да гласуват в последния момент"}
{"url": "http://www.cross.bg/boepripas-nevzriven-kvartal-1616107.html", "text": "/КРОСС/ Откриха невзривен боеприпас в квартал на София, съобщиха от Министерството на отбраната.Специализиран екип от 78-и батальон за осигуряване – Горна Баня от състава на Сухопътните войски, беше задействан в 16.15 ч. днес, 21 октомври, по сигнал за намерен корозирал снаряд, открит при изкопни дейности във вилната зона „Киноцентъра“, кв. „Бояна“.При първоначалния оглед е установено, че това е 50 мм осколъчна мина с взривател, силно корозирала и без видима маркировка. Военнослужещите, ръководени от капитан Петър Трайков, ще извършат изземване, транспортиране и последващо унищожаване на открития боеприпас.", "date": "2019.10.22", "title": "Откриха невзривен боеприпас в квартал \"Бояна\""}
{"url": "http://www.cross.bg/dimitrov-grigor-vtoriya-1616110.html", "text": "/КРОСС/ Първата ракета на България надделя с 2:0 сета над Дамир Джумхур от Босна и Херцеговина. В отделните части Григор Димитров се наложи с 6:3 и 7:5.Мачът беше белязан от пикове и спадове в играта на българина, който водеше с 5:1 в първата част, но допусна три поредни гейма на съперника, преди да я спечели.Подобно развитие имаше и втория сет, който изглеждаше решен, след като Димитров спечели подаването си за 4:2. Последваха три поредни гейма за босненеца, който поведе с 5:4. Григор Димитров отговори със същото и взе победа номер 300 в кариерата си.Във втория кръг Гришо ще играе срещу поставения под номер 3 в схемата италианец Матео Беретини.", "date": "2019.10.22", "title": "Победа за Григор Димитров на старта във Виена"}
{"url": "http://www.cross.bg/folk-dragostinov-formatziyata-1616113.html", "text": "/КРОСС/ \"Драгостин фолк национал\" закръгли 25 години от своето създаване. През есента на 1994 г. в Будапеща е \"прощъпалникът\" на формацията, следват концерти из цяла Европа. През 1998 г. с премиерата на кантатата \"Дунавска музика\" от Стефан Драгостинов се открива поредната сесия на ООН във Виена. През май 2009-а осъществяват триумфално турне в Русия. През октомври 2011 г., на конкурса на БиБиСи \"Нека народите пеят\", им е присъдена престижната втора награда. През 2016 и 2018 г. формацията е отново в Русия, на сцената на знаменитата зала \"Чайковски\" по покана на маестро Валерий Гергиев, директор на Московския Пасхален фестивал.\"Драгостин фолк национал\" е с впечатляващо интензивна звукозаписна дейност: има издадени 11 компактдиска с над 700 минути музика от мащабния проект \"Звукови икони на България\". Целта е да бъдат събрани песни от различни региони, пресъздадени чрез авторския поглед на проф. Драгостинов, и да се съхранят чрез звукозаписа. Всеки диск съдържа уникална приказка за българския фолклор, а обложките са украсени с картини на първомайстори в изобразителното изкуство - Борис Георгиев, Васил Стоилов, Владимир Димитров - Майстора, Мърквичка, Иван Милев... Звукозаписите звучат по радиостанциите в цял свят и са на върха на класациите.Във формацията участват инструменталисти-виртуози и певици със \"златни гласове\" - с професионална подготовка, но и съхранили самородността на таланта си, вече четири поредни поколения, наследили с благодарност фолклорните ценности на своите баби. Но добавящи и доза \"еретичност\" към традиционната почтителност. Едновременно с това - осъществяват полетите на авторската фантазия. В момента в състава се влива пето поколение млади изпълнителки, възпитанички на НМУ \"Любомир Пипков\" и Нов български университет. Оригиналният репертоар, който проф. Драгостинов създава за тях, обединява индивидуалностите им в колоритен, стилен и изпълнителски букет. Този дълголетен творчески полет получава и неведнъж своето международно признание. Още през 2007 г. Международният комитет World Music в Корея удостоява проф. Драгостинов с академичното звание World Master (Световен майстор) сред номинирани от цял свят творци. Призът се дава за цялостния му принос за изследването и развитието на националната музикална традиция, за нейното съхраняване и продължаване в съвременния свят без граници, за приобщаване на българската културна идентичност към световната съкровищница на духовни ценности.Наскоро в рекордите на Гинес за най-нисък глас на планетата официално е призната родопчанката Марияна Павлова, дългогодишна солистка в \"Драгостин фолк национал\". Тя ще пее редом до слънчевите \"момичета-драгостинки\" на юбилейния концерт днес, 22 октомври, от 19 ч. в залата на НМУ \"Любомир Пипков\".", "date": "2019.10.22", "title": "\"Драгостин фолк\" с юбилеен концерт"}
{"url": "http://www.cross.bg/italiya-severna-zaradi-1616108.html", "text": "/КРОСС/ Десетки бяха евакуирани от градчето Росильоне в Северна Италия заради поройни дъждове и наводнения, съобщават местните медии.Заради предупрежденията за опасно време са затворени всички обществени сгради, училища и детски градини. Много от пътищата и железопътната мрежа в областите Лигурия и Пиемонт са непроходими.Наводненията в района са активизирали и свлачища, като някои от тях застрашават жилищни сгради в града. ", "date": "2019.10.22", "title": "Десетки евакуирани заради наводнения в Северна Италия"}
{"url": "http://www.cross.bg/chili-beshe-strana-1616111.html", "text": "/КРОСС/ 11 са вече жертвите на размириците в Чили, които продължават четвърти ден, съобщава \"Франс прес\". Стотици други са ранени.Заради нестихващото напрежение чилийският президент Себастиан Пинера се видя принуден да предложи \"обществено споразумение\", което да потуши най-тежкия обществен бунт от няколко десетилетие в латиноамериканската страна.Четвъртият ден на протести беше отбелязан в цялата страна. \"Полицията да си върви!\", скандираха демонстрантите, предизвиквайки открито военните и полицията, които от събота насам охраняват центъра на чилийската столица и следят за спазването на вечерния час, който беше наложен заради протестите.Общественото недоволство в Чили - една от най-стабилните икономики в Латинска Америка, се дължи на високата цена на здравеопазването и образованието, както и на ниските пенсии.", "date": "2019.10.22", "title": "Размириците в Чили продължават - жертвите вече са 11"}
{"url": "http://www.cross.bg/pymuniya-bulgapiya-volkwagen-1616114.html", "text": "/КРОСС/ Aĸo Vоlkѕwаgеn cпaзвa пpeдвapитeлнo зaлoжeнитe cpoĸoвe зa избop нa дъpжaвa, ĸъдeтo дa ce изгpaди нoвия зaвoд нa гpyпaтa, тo нaй-гoлям шaнc имaт ceгaшнитe вoдeщи ĸaндидaти Typция и Бългapия. Cпopeд пpoгpaмaтa плoщaдĸaтa зa нoвaтa бaзa тpябвa дa бъдe избpaнa дo нoeмвpи 2019 гoдинa, a тя дa влeзe в eĸcплoaтaция пpeз 2022 гoдинa. Hoви ĸaндидaти мoжe дa ce дoпycнaт caмo пpи oтлaгaнe нa cpoĸoвe. Cъoтвeтнo нa тoзи eтaп Бългapия e c пo-дoбpи шaнcoвe oт дpyги cтpaни ĸaтo Pyмъния.Ha тoвa мнeниe e cтapши иĸoнoмиcтът в \"Oтвopeнo oбщecтвo\" Гeopги Aнгeлoв.\"Koгaтo ce пpaви дългocpoчнa инвecтиция, имa нeoбxoдимocт oт cигypнocт и ycтoйчивocт. Hecлyчaйнo дoгoвopът c Typция ce oтлaгa тoчнo oт нaдзopния cъвeт нa Vоlkѕwаgеn - тaм ca пpeдcтaвитeли нa aĸциoнepитe, ĸoитo имaт нaй-гoлям интepec дa ce гpижaт зa дългocpoчния интepec\", пocoчвa тoй в cвoй ĸoмeнтap зa \"24 чaca\" и дoбaвя, чe тoвa дaвa oпpeдeлeни шaнcoвe в пoлзa нa нaшaтa cтpaнa в нaдпpeвapaтa.Eĸcпepтът пocoчвa, чe мoжe дa oчaĸвaмe и дpyги cтpaни oт peгиoнa дa ce oпитaт дa ce възпoлзвaт oт cитyaциятa, a ĸaтo пpимep тoй пocoчвa Pyмъния, ĸoятo вeднaгa пpeдпpиe дeйcтвия зa пoднoвявaнe нa пpeгoвopитe.\"Koaлициoннoтo пpaвитeлcтвo нa Bиopиĸa Дънчилa бeшe cвaлeнo c вoт нa нeдoвepиe, a нoвo пpaвитeлcтвo вce oщe нямa. B мoмeнтa дopи нямa ĸoй дa издигнe ĸaндидaт зa eвpoĸoмиcap нa Pyмъния - пpeзидeнтът нa cтpaнaтa твъpди, чe oтивaщoтo cи пpaвитeлcтвo нямa пpaвo дa нoминиpa eвpoĸoмиcap, нo caмoтo пpaвитeлcтвo нe e cъглacнo c тoвa тълĸyвaнe\", oбяcнявa Aнгeлoв.\"Bъв вceĸи cлyчaй пoлитичecĸaтa cитyaция в Pyмъния e cлoжнa, ĸoeтo oзнaчaвa, чe нa тoзи eтaп нямa ĸoй дa вoди пpeгoвopи и дa пoeмa дългocpoчни aнгaжимeнти пpи eвeнтyaлни пpeгoвopи c Vоlkѕwаgеn\", дoбaвя тoй.Щo ce oтнacя дo cъпepничecтвoтo мeждy Typция и Бългapия иĸoнoмиcтът aĸцeнтиpa въpxy тoвa, чe Eвpoпeйcĸaтa ĸoмиcия вce oщe нe e глacyвaнa oт Eвpoпeйcĸия пapлaмeнт. A oт cвoя cтpaнa Coфия имa глacoвe тaм зa paзлиĸa oт Typция, зaщoтo тя нe e члeн нa Eвpoпeйcĸия cъюз.\"Bepoятнo и в глacyвaнeтo зa Koмиcиятa Бългapия щe имa peшaвaщ глac. Cъoтвeтнo cтpaнaтa мoжe дa пoиcĸa aнгaжимeнти oт нoвaтa Koмиcия дa нe дoпycĸa зaвoди дa нaпycĸaт Eвpoпa зapaди нeзaĸoнни пpaĸтиĸи\", paзяcнявa тoй.\"Toвa нe e вaжнo caмo зapaди зaвoдa нa Vоlkѕwаgеn - пpи нeгo тaĸa или инaчe нeщaтa ca нa финaлнa фaзa. Ho e вaжнo зa мнoжecтвo бъдeщи инвecтициoнни пpoeĸти, ĸoитo щe имa мнoгo. Cлeд ycпexa нa eлeĸтpичecĸитe aвтoмoбили Теѕlа ceгa вcичĸи cвeтoвни ĸoмпaнии зaпoчвaт дa пpeминaвaт ĸъм eлeĸтpичecĸи aвтoмoбили. A eлeĸтpичecĸитe aвтoмoбили имaт нyждa oт бaтepии, мнoгo бaтepии\", ĸaзвa Гeopги Aнгeлoв. ", "date": "2019.10.22", "title": "Eĸcпepт: Бългapия e c пo-дoбpи шaнcoвe зa пpивличaнeтo нa Vоlkѕwаgеn oт Pyмъния"}
{"url": "http://www.cross.bg/naryhito-imperator-obyavi-1616115.html", "text": "/КРОСС/ Японският император Нарухито официално обяви своето възкачване на престола, съобщава \"Ройтерс\".Това се случи на традиционна церемония, на която присъстваха представители от над 180 страни, включително и президента Румен Радев, и по време на която той се зарече да изпълни дълга си като символ на държавата.Нарухито беше провъзгласен за император през май на кратка церемония. Днешният ритуал, наречен \"Сокуй но Рей\", е по-пищен и се състои в императорския дворец - именно на нея Нарухито официално обяви пред сета промяната в статута си.\"Кълна се, че ще действам съгласно конституцията и ще изпълня отговорността си като символ на държавата и единството на народа\", обяви 59-годишният Нарухито пред близо 2000 присъстващи.\"Искрено се надявам, че Япония ще продължи да се развива и ще допринесе за приятелството и мира на международната общност, както и за благополучието и просперитета на хората чрез мъдрост и непрестанни усилия\", каза още той.Нарухито е първият император на Япония, който е роден след Втората световна война. Той се възкачи на престола, след като баща му Акихито стана първият японски монарх от два века насам, който абдикира от властта заради опасения, че напредването на възрастта му може да затрудни изпълнението на служебните му задължения.", "date": "2019.10.22", "title": "Японският император Нарухито се възкачи на престола (СНИМКИ)"}
{"url": "http://www.cross.bg/bulgariya-stranata-radev-1616116.html", "text": "/КРОСС/ \"Дългогодишното успешно партньорство на България с корпорация „“ укрепва доверието и е пример за японските инвеститори, които искат да реализират свои проекти у нас\", това заяви държавният глава Румен Радев на среща с Кадзуо Кавамура,  на „ Холдинг“, Кацунари Мацуда,  на „ АД“ и с ръководството на японската корпорация. Срещата в Токио е първата в рамките на посещението на българския  в  по случай интронизацията на новия император Нарухито. „“ е един от лидерите в производството и продажбата на мляко и млечни продукти, сладкарски и захарни изделия в  и има 30 завода в различни части на страната. От 45 години компанията произвежда и продава кисело мляко с марката “Българско кисело мляко ” в  по лиценз и с подкрепата на страната ни. Пет изследователски института за проучване и разработка на храни и хранителни диети функционират към корпорацията и по думите на а Радев установяването на активно партньорство в тези области е в интерес и на двете страни.По време на срещата държавният глава изрази признателност към ръководството на компанията и за приноса на „“ за задълбочаване на културните връзки между България и . С нейна подкрепа в Токио през изминалите години е организирана изложба на старобългарски ръкописи, проведени са 7 турнета на Софийската национална опера и турне на Софийски солисти.За популяризирането на България и българската култура в , “” редовно спонсорира специални публикации в японския печат по случай националния празник на страната ни, както и редица документални филми посветени на българската природа, култура, възможности за туризъм, обучение на български студенти по японски език и здравословен начин на живот. Спонсор е и на японския град Мураяма за организирането на подготвителни лагери на българския национален отбор по художествена гимнастика за Летните олимпийски игри в Токио през 2020г.", "date": "2019.10.22", "title": "Румен Радев: Успешното партньорство на България с корпорация „Мейджи“ укрепва доверието (СНИМКИ)"}
{"url": "http://www.cross.bg/zimbabve-park-slona-1616121.html", "text": "/КРОСС/ Най-малко 55 слона са умрели от глад в най-големия национален парк в Зимбабве през последните два месеца, тъй като голямата суша принуждава животните да търсят храна и вода в съседни райони, предаде Асошиейтед прес.\"Проблемът е реален, а ситуацията - ужасна\", заяви говорител на местната служба за националните паркове. Става въпрос за най-голямата суша в страната от години.Тъй като се отдалечават от природните паркове в Зимбабве, животните унищожават реколтата и понякога убиват хора. Говорителят поясни, че тази година са били убити над 20 души.Пренаселването с животни в националния парк Хванге допринася за унищожаване на растителността. \"Там обикновено живеят 15 000 слона, но в момента броят им е около 53 000\", отбеляза говорителят.", "date": "2019.10.22", "title": "55 слона са умрели от глад в най-големия национален парк в Зимбабве"}
{"url": "http://www.cross.bg/ekspresbank-banka-informatziya-1616125.html", "text": "/КРОСС/ Банка ДСК обяви, че стартира специална дигитална платформа, част от цялостната информационна кампания за процеса на интеграция с Експресбанк. Създадената подстраница на основния уебсайт на Банка ДСК предоставя изчерпателна и достъпна информация на клиентите на Експресбанк за процесите и промените, които настъпват поетапно и касаят миграцията на системите и услугите от едната банка към другата.От днес платформата е активна на адрес , както и чрез директна връзка от уебсайта на Експресбанк.На нея клиентите могат да намерят актуални новини, видео материали с въпроси и отговори, и възможности за обратна връзка по теми и въпроси, свързани с интеграцията на двете организации.Уеб страницата ще дава разяснителна информация за предстоящи промени и подобрения в продуктите и услугите, като например преиздаване на банкови карти, ново онлайн и мобилно банкиране с повече възможности и много други.Съдържа тематични видеа, заснети с експерти на Банка ДСК, а не с професионални актьори.Стоян Ганчев и Юлия Чардаклийска от Банка ДСК застават пред камерата, за да споделят цялата необходима информация за процеса на обединение.В поредицата, чието начало е поставено с първите три видеа - вече достъпни на платформата - те представят накратко какви са промените при дебитните карти и онлайн банкирането.„С предстоящото сливане на двете банки ще имаме възможност да предложим на клиентите по-модерни продукти, по-удобно банкиране и позитивно преживяване във всички канали за обслужване, достъп до най-голямата клонова мрежа и най-голямата мрежа от банкомати в страната, усъвършенствани и подобрени гами от картови, кредитни и спестовноинвестиционни продукти и решения“, споделя г-жа Виолина Маринова, Главен изпълнителен директор и Председател на УС на Банка ДСК.В процеса на интеграция до този момент и в стила на визуалната идентичност на Група ОТП, са ребрандирани цялата клонова мрежа на Експресбанк, всички онлайн канали, електронното и мобилно банкиране, рекламните материали в обектите.През това лято бе завършена успешно и миграцията на АТМ устройствата на Експресбанк. В момента се мигрират ПОС терминалите.От финансовата институция канят всички клиенти на Експресбанк да посетят платформата и да следят актуалните новини за промени в хода на интеграцията.  ", "date": "2019.10.22", "title": "Клиентите на Експресбанк вече разполагат с иновативна платформа с информация за обединението с Банка ДСК"}
{"url": "http://www.cross.bg/netanyahy-pravitelstvo-sustavyane-1616112.html", "text": "/КРОСС/ Израелският премиер Бенямин Нетаняху върна мандата за съставяне на правителство на президента Реувен Ривлин в понеделник вечерта. Нетаняху не успя да събере подкрепата на достатъчно депутати в парламента, които да се присъединят към евентуална негова управляваща коалиция. Израелското президентство съобщи, че Ривлин натоварва съперника на Нетаняху - Бени Ганц, с мисията да се опита да състави на свой ред израелски кабинет. Той ще бъде първият кандидат, различен от Нетаняху, за съставяне на правителство от 2008 г., когато Ципи Ливни не успя да изгради коалиция.В Израел бяха произведени предсрочни избори на 17 септември, но нито партията на Нетаняху, нито коалицията на Ганц успяха да спечелят убедително, за да могат сами да съставят правителство.", "date": "2019.10.22", "title": "Нетаняху върна мандата за съставяне на правителство"}
{"url": "http://www.cross.bg/evropa-yugoiztochna-naselenieto-1616106.html", "text": "/КРОСС/ До 2050 година България ще загуби една четвърт от населението си, пише в доклад на ООН, съобщава Ройтерс.Масовата емиграция на младите от Югоизточна Европа поставя държавите в региона в много тежка ситуация.От десетте страни с най-бързо намаляващи популации в света, девет са в Югоизточна Европа, казва ООН.Причината е комбинация от по-голям брой емигриращи, отколкото идващи в тези страни и ниски нива на раждаемост.„За разлика от Западна Европа, страните в този регион не използват имиграцията, за да попълнят празнините. Населенията в Югоизточна Европа стават по-малобройни и по-възрастни.“, казва Алана Армитаж, регионален директор за Източна Европа и Централна Азия на Фонда на ООН за населението.Като се има предвид намаляващия брой на хората в работоспособна възраст, съществува реален риск за бъдещето на основни социални услуги като изплащането на пенсии.Повечето страни в Югоизточна Европа вече изпитват значителен недостиг на работна ръка, което затруднява икономическия ръст и шанса да се намали изоставането от Западна Европа.Проблемът се обуславя от ниското заплащане, лошото образование и професионално обучение, както и политическата несигурност в тези страни, където държавата продължава да доминира в икономическия сектор.Това кара младите да предпочетат по-добре платената и по-удовлетворяваща работа на Запад.Армитаж казва, че при сегашните условия ще е много трудно да се обърне тенденцията на емиграция и ниска раждаемост.Правителствата в Югоизточна Европа трябва да разработят пълноценни политики за населението, базирани на спазването на човешките права, да осигурят по-добра грижа за децата, по-гъвкави работни часове, майчинство и за двамата родители, както и по-равно споделяне на тежестта в семейството между мъжа и жената.Страните от Югоизточна Европа се нуждаят от по-плавно преминаване на младите от обучението към трудовите места, както и осигуряването на достъп до желана от хората работа.Има нужда и от повишаване на заплащането, за да бъде спряна тенденцията младите професионалисти да емигрират, казва Алана Армитаж.", "date": "2019.10.22", "title": "ООН: България е заплашена от драматичен спад на населението"}
{"url": "http://www.cross.bg/vtori-dvizhenieto-provezhdane-1616105.html", "text": "/КРОСС/ Във връзка с провеждането на избори за кметове и общински съветници на 27 октомври, включително и при провеждане на втори тур на 3 ноември, ще се въведат временни ограничения на движението в София, съобщиха от Столична община.От 19.00 часа на 26 октомври (при провеждане на втори тур и на 2 ноември) до приключване на транспортирането и предаването на изборните книжа и материали от районните избирателни комисии в страната в Централната избирателна комисия (ЦИК), поетапно ще се ограничава движението по бул.\"Цар Освободител\" между ул.\"Г.С.Раковски\" и бул.\"Княз Ал. Дондуков\".От 7.00 часа на 27 октомври (при провеждане и на втори тур на 3 ноември) до приключване на транспортирането и предаването в ЦИК на изборните книжа ще се забрани престоят и паркирането на пътни превозни средства на ул.\"Княз Александър I\" между ул.\"Московска\" и бул. \"Цар Освободител\".", "date": "2019.10.22", "title": "Променят движението в София заради изборите"}
{"url": "http://www.cross.bg/rodeni-na-oktomvri-1616099.html", "text": "/КРОСС/ , преподавател в НБУ, бивш зам.-министър на екологията;, хореограф и педагог;, главен серетар на КЕВР;, завеждащ Детско отделение в МБАЛ „Здраве\";, юрист;, журналист, член на УС на СБЖ;, финансов директор на „Булфарма\";, оператор;, икономист, бивш вицепремиер и министър на икономиката; ", "date": "2019.10.22", "title": "Родени на 22 октомври "}
{"url": "http://www.cross.bg/sega-tryd-chasa-1616100.html", "text": "/КРОСС/  - EК оставя България и Румъния да се чудят кой ги наблюдава; - Частна фирма шеста година събира такса \"локва\" по границата с Турция; - Брюксел спира да събира у нас данни за корупция и съдебна система; - Поскъпване за година; - Пускат парното седмица по-рано; - Високи доходи режат студенти отличници от стипендии; - Болничните остават без промяна догодина; - Улиците в софийския кв. \"Връбница\" се оказаха топ приоритет за миене; - Бойко Борисов: Цените на газа у нас ще са най-ниските в региона! - Добри новини! Еврокомисията препоръчва мониторингът над България да падне; - Жените взимат 100 лв. по-ниски пенсии от мъжете; - Министър-председателят Бойко Борисов: България строи две газови магистрали; - Това е политическа газова магистрала; - Ученици аут от занималнята; - Хъбът Балкан ще осигури по-евтин газ; - Пуснаха афганците, изнасилили момиче от дом за сираци; - Димитър Бранков ,заместник-председател на Българската стопанска камара: Обещанията за високи доходи може да вдигнат инфлацията и да ни спрат за ERM2; - Георги Пирински, съпредседател на Кръглата маса през 1990 г.: Национална кръгла маса днес? Това означа зачеркване на парламентарната държава; - Експертът по международна сигурност Симеон Николов пред „Труд\": Ако Путин и Ердоган не се договорят, войната в Сирия ще излезе от контрол;- Жасмина Гевезиева, най-силната българка go 52 кг: Преяждах 14 пъти в седмицата; - Емил Радев, евродепутат от ЕНП/ГЕРБ: Надявам се това да е последният мониторинг за България;- Бургас се и феодализира, и просперира; - Икономиката ни расте сред глобален спад. Какви са сценариите? - Унгария се възражда като феникс от пепелта; - Сам в къщи MADE in BG; - Лотария „Стипендия\"; ", "date": "2019.10.22", "title": "Преглед на печата за 22 октомври"}
{"url": "http://www.cross.bg/naryhito-imperator-beshe-1616101.html", "text": "/КРОСС/ Япония е в очакване на церемонията за възкачването на император Нарухито на Трона на хризантемата, предаде Асошиейтед прес.Церемонията, на която Нарухито ще се обяви за 126-ия император с ритуал, датиращ от 7 век, е кулминационната точка на започналите през май чествания, които ще продължат и през пролетта.Идеята на съвременните ритуали за интронизация е правителството да се насочи вниманието към монархията, за да спечели обществена подкрепа и да се запази културното наследство на страната, казват историци. Прибавянето на банкети по западен образец и шествие е направено за „насърчаване на националния престиж и влияние.Събитията, организирани от самото императорско семейство, бяха по-скромни“, каза историкът и специалист по монархията Еичи Мияширо, който е и журналист.Прототип на церемонията е древен ритуал на китайската династия Тан. Интронизацията е второто по ред събитие от тристепенен процес, започнал с наследяването през май. Идния месец ще се състои силно религиозният и пораждащ спорове ритуал на Изобилната реколта.Независимо от разходите и усилията вложени в нея, самата церемония ще трае само 30 минути. Нейна кулминация ще е прокламацията на императора пред около 200 гости.Нарухито ще бъде облечен с официална кафеникаво-оранжева мантия, боядисана с традиционни естествени багрила, и шапка, увенчана с конска опашка, каквито бяха одеждите на баща му преди 30 години.Суверенът ще произнесе прокламацията си, седнал на императорския трон „Такамикура“ – висока 6,5 метра декоративна конструкция, наподобяваща беседка. Тронът беше пренесен от бившия императорски дворец в древната столица Киото, където императорите са живели допреди 150 години.Меч и украшение – две от „трите свещени съкровища“, които Нарухито наследи от Акихито, ще са поставени до него, а третото съкровище – огледало, остава в храма Исе, най-святото място в шинтоистката религия.Съпругата на Нарухито – императрица Масако, също ще бъде облечена в пищна традиционна одежда, и ще седи на малко по-малко кресло – „августейшото място на императрицата“ – съвременно допълнение, привнесено от бабата на Нарухито.Очаква се Нарухито да се придържа към прокламацията на баща си от 1990 г., който обеща да изпълнява задълженията си като символ на държавата съгласно конституцията и пожела на поданиците си мир и благоденствие.Нарухито е историк по образование, свири на виола и е специалист по воден транспорт, учил е в Оксфорд. Масако е завършила Харвард, тя е бивша дипломатка, която имаше проблеми със здравето, тъй като след раждането на единственото им дете, принцеса Аико, страдаше от тревожност, защото беше подложена на огромен натиск да роди момче.Макар да следва примера на баща си, Нарухито е избрал друга марка автомобил за своя парад.Докато Акихито използваше ролсройс, внесен от Великобритания преди 30 години, Нарухито и Масако ще бъдат в тойота сенчъри с открит покрив, с повдигнати задни седалки, за да могат доброжелателите да ги виждат добре по време на 30-минутното изминаване на 4,6-километровия маршрут от двореца до императорската резиденция Акасака.Парадът, първоначално планиран за утре следобед, беше отложен за 10 ноември, заради огромните щети от тайфуна Хагибис, ударил Централна и Северна Япония този месец.За да отбележи случая, правителството на Абе ще помилва около 550 000 души, осъдени за дребни престъпления като пътно-транспортни нарушения и изборни измами. Предвоенният обичай за императорско помилване предизвика критики, тъй като беше сметнат за недемократичен и политически мотивиран.Амнистията влиза в сила утре. Когато дядото на Нарухито почина през 1989 г., бяха помилвани над 10 милиона души, а на 2,5 милиона беше дадена амнистия, за да честват интронизацията на Акихито.След вечерята в отделно помещение на императора, императрицата и гостите им ще бъдат сервирани напитки. До края на октомври императорската двойка ще даде още три банкета.Церемонията по възкачване на трона ще бъде използвана от министър-председателя Абе за дипломатическа работа. Той също ще даде вечеря в сряда, на която Нарухито и Масако няма да присъстват.Над 25 000 полицаи ще се грижат за сигурността по време на утрешната церемония, съобщи днес главното полицейско управление, цитирано от ТАСС. Засилени са мерките за сигурност по летищата, в районите около императорския дворец и по гарите.Да поздравят новия император, пристигнаха монарсите на Белгия, Бутан, Испания, Камбоджа, Холандия, президентите на Австрия, Индия, Унгария, Филипините, Финландия.Сред гостите са британският принц Чарлз, американският министър на транспорта Илейн Чао, китайският вицепрезидент Ван Цишан и южнокорейският министър-председател И Нак-йон.България е представена от президента Румен Радев.Чуждестранните гости са 400 от 170 държави, територии и международни организации.", "date": "2019.10.22", "title": "Япония е в очакване церемонията за възкачването на император Нарухито на Трона на хризантемата"}
{"url": "http://www.cross.bg/strani-napreduka-bulgariya-1616102.html", "text": "/КРОСС/ Европейската комисия ще представи на днес следобед Мониторинговия доклад за напредъка на България на редовното заседание на колежа на комисарите утре в Страсбург.За дванадесета поредна година ЕК отчита напредъка на България и Румъния с годишни доклади и препоръки по Механизма за Проверка и сътрудничество, с който двете балкански страни обвързаха членството си в Общността.Той отчита напредъка в борбата с корупцията по високите етажи на властта, реформата на съдебната система и медийната свобода.Това ще е последният доклад на комисията на Жан Клод Юнкер, който беше обещал до края на мандата му Механизмът за проверка над София и Букурещ да падне.Дали това ще се случи ще стане ясно след заседанието на комисарите утре. Източници от институцията съобщиха неофициално пред Нова телевизия, че имало съпротива за отпадане на контрола.Комисията все пак може да го прекрати и напредъкът на двете страни да се отчита с Общ механизъм за контрол на върховенството на закона във всички европейски страни.", "date": "2019.10.22", "title": "ЕК представя докладите за България и Румъния"}
{"url": "http://www.cross.bg/kanada-vodyat-liberalite-1616103.html", "text": "/КРОСС/ Управляващите в Канада ще останат на власт, като либералите на премиер Джъстин Трюдо ще формират правителство на малцинството, пише Ройтерс.Обществената телевизия в Канада изкара първите резултати от проведените в страната парламентарни избори.Либералите спечелиха или водят в 146 от 304 избирателни окръга. За да формират правителство на мнозинството те се нуждаят от 170 депутати.Партията на премиера остава първа политическа сила, но ще е в отслабена позиция и ще разчита на подкрепа от левите партии в опозиция, за да прокарва ключови закони в 338-местния парламент.Консерваторите, основната опозиция на либералите, засега водят или да си осигурили победата в 118 избирателни окръга.Избирателната система на Канада не дава места в парламента пропорционално на процента от гласоподавателите, подкрепили дадена партия.Процентно либералите водят пред консерваторите с едва 1,1 процент от гласувалите, но ще спечелят значително повече депутатски места.", "date": "2019.10.22", "title": "Либералите на Джъстин Трюдо ще останат на власт в Канада (СНИМКИ)"}
{"url": "http://www.cross.bg/boiitzi-iztochnitzite-oruzhiya-1616104.html", "text": "/КРОСС/ Около 125 камиона , превозващи бойци на сирийските кюрдски Отреди за защита на населението (ОЗН) вече напуснаха широкия 120 км район около сирийските градове Рас ал-Айн и Тал Абяд, съобщиха източници от турското военно министерство, цитирани от в. „Сабах“.„Очакваме изтеглянето да продължи днес и утре“, заявиха източниците.Установено е, че повечето от определяните от Анкара като терористи, които са напуснали района, са заминали за Ал-Хасака. „Ние наблюдаваме всяка стъпка на терористите с безпилотни летателни апарати“, казаха източниците.„Установихме, че някои бойци от ОЗН са се дегизирали като цивилни и са променили външния си вид, за да останат в района“, добавиха те.Турската и американската делегация се споразумяха в четвъртък, че Турция ще спре операцията за борба с тероризма в Северна Сирия за пет дни, през което време бойците от ОЗН трябва да се оттеглят от района, предложен за зона на безопасност.Що се отнася до връщането на американски оръжия, източниците посочиха, че те следят отблизо процеса и в сътрудничество със своите американски колеги.Споразумението между Анкара и Вашингтон включва не само изтеглянето на кюрдските бойци, но също така и конфискацията на оръжията им и унищожаване на укрепленията им. „Съединените щати доставиха оръжия, с които биха могли да бъдат въоръжени 30 000-35 000 бойци“, казаха източниците.От времето на администрацията на бившия президент на САЩ Барак Обама, Вашингтон достави 30 000 товара оръжия от кюрдските бойци в рамките на борбата срещу Ислямска държава, въпреки твърдото противопоставяне на Анкара, съобщи „Сабах“.", "date": "2019.10.22", "title": "Кюрдски бойци се изтеглят от Северна Сирия"}
{"url": "http://www.cross.bg/chasa-zala-oblastna-1616098.html", "text": "/КРОСС/ От 10:00 часа в зала „Голям Колегиум\", министърът на земеделието, храните и горите Десислава Танева ще участва в Годишна конференция на тема: „За чисто земеделие и сигурна околна среда\".От 10:00 часа в Министерство на земеделието, храните и горите ще се състои награждаването \"Най-отговорен земеделски стопанин\" 2019.От 11:00 часа зам.-министър Зорница Русинова ще присъства на откриването на обновената със средства по проект „Красива България\" сграда на Детска ясла №1 на адрес: ул. „Стефан Цанов\" №40.От 18:00 часа в Големия салон на БАН, ще бъде представена книгата с публицистика \"Родопа е предел\".От 18:30 часа, в салоните на Банка „БНП Париба\" на бул. Цар Освободител № 2, ще бъде открита изложбата \"Да извадиш от забвение\".От 11:00 часа в зала 114 в Учебен корпус № 1 на ЮЗУ „Неофит Рилски\" ще бъде открит втори регионален форум за социално предприемачество.От 11.00 часа в конферентната зала в Областна администрация - Благоевград ще се проведе Областна епизоотична комисия.От 10.00 часа във фоайето на Хирургическия корпус, министър Кирил Ананиев идва за откриване на нов скенер.От 11:30 часа в хотел „Терма Еко\", ще се състои церемония по откриването на XXV Есенен семинар на Фондация Българска Памет под мотото „Европейското, дигитално и устойчиво бъдеще в ръцете на младите\". В него ще участват близо 200 българчета от Македония, Молдова, Украйна, Албания, Сърбия, от Западните Родопи и района на Тервел.От 10.00 часа в зала 2 на областна администрация ще се проведе заседание на областната епизоотична комисия. ", "date": "2019.10.22", "title": "Предстоящи събития в страната за 22 октомври"}
{"url": "http://www.cross.bg/tema-zhivo-bulgariya-1616097.html", "text": "/КРОСС/  На живо от Страсбург: часове преди представянето на европейския доклад - ще отпадне ли наблюдението върху правосъдието и вътрешните работи? Тежките дилеми на София и Скопие - проф. Иван Илчев; Борбата срещу грипа - има ли нови щамове? Местни избори 2019-та - Мария Цветкова в битката за столичния район Младост, Радослав Каратанчев, кандидат за кмет на София и Андон Тодоров в надпреварата за Благоевград; Каква ще е съдбата на изоставеното бебе от Петрич и ще се погрижи ли държавата за връщането му в семейството? На живо - кой счупи специалната люлка за деца с инвалидни колички в столичен парк? На живо от Страсбург - ще отпадне ли мониторинговият доклад за България - коментар на евродепутати; След 8 години, първият дипломат на България на визита в Москва. За какво се договориха външните министри Захариева и Лавров? \"Чети етикета\": Какво да правим с повредените пари и кои банкноти подлежат на замяна? За предизборните сблъсъци и сценариите след вота -вицепремиерът и лидер на ВМРО Красимир Каракачанов; Предизборната жега коментират политолозите доц. Антоний Гълъбов и Борис Попиванов; На живо: Коя е жената, изоставила бебето си в Петрич? И какво ще се случи с детето? Непълнолетни мигранти, обвинени в изнасилване, жертвата - момиче от център за деца без родители. Какви са грижите и контролът в тези заведения и кой е отговорен за децата? Серийни кражби на части от асансьори. Опасни ли са съоръженията? Кой счупи първата люлка за деца с увреждания в София? Румен Бахов на живо за абсурдната вандалска проява; Спайдърмен от Пловдив. Среща с 13-годишния Николай, който изкачва фасади на сгради; Настроение по ноти! След лятното турне - Стефан Вълдобев и „Обичайните заподозрени\" с нов концерт; ", "date": "2019.10.22", "title": "Теми и гости в сутрешните блокове на телевизиите на 22 октомври"}
{"url": "http://www.cross.bg/averkiii-zhezula-poveche-1616080.html", "text": "/КРОСС/ Св. Аверкий бил трети епископ на град Йерапол, Мала Азия. Живял в края на първия и началото на втория век.Дейността му в Йерапол била свързана с много трудности. Тук в началото на неговото светителствуване християните били твърде малко. Той употребил всички усилия да увеличи броя на членовете на Църквата. Бог го подкрепял чрез много чудеса.При едно шумно езическо празненство той силно скърбял за заслепението на народа. Усърдно се молил на Бога да му помогне да просвети езичниците, да им отвори очите на правата вяра.На следващата нощ имал такова съновидение:- Иди и съкруши със жезъла си началниците на заблуждението! – казал му един светъл момък, като му подал жезъла.Разбрал смисъла на видението, епископ Аверкий бързо отишъл в езическото капище и разтрошил на късове издигнатите там идоли. Езичниците узнали за това и с ярост се спуснали към дома на Аверкий. Устремили се да го бият.Епископът не избягал. Не се скрил. Спокойно излязъл на площада, като спечелил уважението на всички с осанката си. От площада почнал да учи народа в Кого да вярва. Пред очите на цялата тълпа излекувал в името на Бога трима болни.Яростта на езичниците преминала в почит към Божия човек. На тълпата вече било ясно, че истински Бог е Оня, Когото Аверкий проповядва. Все повече се сгъстявали слушателите, които искали да слушат словото му за великия и истински Бог.На другия ден приели от него Кръщение повече от 500 души.С проповедническа цел св. Аверкий обиколил Сирия, Киликия, Месопотамия. Бил и в Рим. Затова е наречен равноапостолен.Умрял в 167 г. на 72-годишна възраст.", "date": "2019.10.22", "title": "Св. равноапостолни Аверкий Йераполски"}
{"url": "http://www.cross.bg/voiina-svetovna-bulgariya-1616085.html", "text": "/КРОСС/  - Основан е град Агуаскалиентес.- Китайската династия Мин побеждава Холандската източноиндийска компания в Битката в залива Люолуо, най-голямото китайско-европейско стълкновение преди Опиумните войни.- Руският цар Петър I се обявява за император. - Французинът Андре-Жак Гарньорен извършва първият регистриран скок с парашут от височина 1000 м над Париж. - При взрив в мина в Шотландия загиват 207 миньори - най-голямата производствена катастрофа в тази страна. - Открито е Областното събрание на Източна Румелия, което избира за председател Иван Евстратиев Гешов. - В Ню Йорк е открита Метрополитан Опера - най-известният оперен театър в САЩ. - Светия Синод на Българската православна църква решава да реализира синодален превод на библейския канон на светото писание.- Положен е основният камък на сградата на Варненския аквариум. - Балканска война: Начало на Лозенградската операция. - При взрив в мина в Ню Мексико (САЩ) загиват 263 миньори. - Първа световна война: САЩ обявяват, че няма да участват във войната, но ще оказват материална помощ на Франция и Великобритания. - Първа световна война: България в Първата световна война: Български военни части овладяват Кюстенджа (Румъния).- В СССР е въведено военното звание маршал. - В България са насрочени първите парламентарни избори след Деветнадесетомайският преврат от 19 май 1934 г. - В Белград е открита антимасонска изложба. - Аржентина - сватба на Хуан Перон за Ева Мария Дуарте. - Два британски разрушителя претърпяват сериозен инцидент в пролива на Корфу с човешки и материални жертви, натъквайки се на мини от Кригсмарине.- Лаос придобива независимост от Франция. - Виетнамска война: Първи американски жертви във Виетнам. - Карибската криза: Президентът на САЩ Джон Ф. Кенеди съобщава в реч пред нацията, че американски разузнавателни самолети са открили съветско ядрено оръжие в Куба и че е дал заповед за морска „карантина\" на островната държава. - Държавите от СИВ - Народна република България, ГДР, Монголия, Полша, Румъния, СССР, Унгария и Чехословакия, учредяват Международна банка за икономическо сътрудничество със седалище в Москва.- Жан-Пол Сартр е удостоен с Нобелова награда за литература, но отказва да я получи по причини от етичен характер. - Програма Аполо: Аполо 7 успешно се приводнява в Атлантическия океан, след като обикаля в орбита Земята 163 пъти. - На аукцион в Ню Йорк е продадено първото издание на Библията, отпечатана от Гутенберг, за рекордната цена от 5,39 милиона долара.- Парламентът на Киргизия приема Закон за суверинитета.- В Афганистан са забранени колективните спортове. - Учени от Русия съобщават, че са открили органичен магнит.- Фернандо Алонсо за втори пореден път става Световен шампион във Формула 1. - Индия започва своята първа лунна мисия - Чандраян-1. - Microsoft официално пуска на пазара Windows 7. ", "date": "2019.10.22", "title": "22 октомври в историята"}
{"url": "http://www.cross.bg/vyatur-slunchevo-maksimalni-1616109.html", "text": "/КРОСС/ Ще е слънчево, преди обяд в източните райони – мъгливо. Ще се появи слаб североизточен вятър. Максимални температури между 22° и 27°. Атмосферното налягане няма да се промени съществено и остава по-високо от средното за месеца.Над Черноморието в сутрешните часове ще е мъгливо. Около обяд видимостта ще се подобри и до края на деня ще е предимно слънчево. Ще духа слаб изток-североизточен вятър.Максимални температури между 20° и 22°. Температурата на морската вода е 19-20°. Вълнението на морето ще е 1-2 бала.Над планините ще бъде слънчево. Ще духа слаб североизточен вятър. Максималната температура на 1200 метра ще е около 20°, на 2000 метра – около 13°. И през следващите дни промяна на синоптичната обстановка не се очаква.", "date": "2019.10.22", "title": "Слънчев вторник"}
{"url": "http://www.cross.bg/ypravlyavashtite-kampaniya-institytzii-1616177.html", "text": "/КРОСС/ БСП винаги е подкрепяла мерките, които имат за цел да осигурят честното и демократично провеждане на изборите. За съжаление това е поредната кампания, в която институции заемат страната на управляващите в предизборния процес. Прави силно впечатление, че органите на реда са насочили усилията си изцяло към кандидатите на левицата, като всяка акция е шумно отразявана в медиите - било то и само проверка по анонимен сигнал.В същото време институциите мълчат оглушително по над 10 наши сигнала, свързани с нарушаване на българското законодателство. Няма нито едно \"профилактиране\" на ръководители или кандидати на ГЕРБ, което на фона на кампаниите в Русе, Созопол, Горна Оряховица не прилича на случайност, а на протекция. Институциите си затварят очите за силовите действията на управляващите в общини като Септември, Бяла Слатина, Смолян. Хора с влязла в сила присъда, доказани сводници и лихвари се вихрят необезпокоявано като кандидати на управляващите.Управляващите са тези, които владеят властовия и финансов ресурс, но активно се проверяват представителите на опозицията, които бяха оставени без субсидия. Едните са поставени в комфорт да водят своята кампания по същество, а другите - в обяснителен режим.Остават броени дни до изборния ден и призоваваме институциите да бъдат на висотата на отговорността си пред обществото, а не на ангажиментите си към тези, които ги назначават.", "date": "2019.10.22", "title": "БСП: За пореден път институции заемат страната на управляващите в предизборното състезание"}
{"url": "http://www.cross.bg/kesteni-energiya-dimkov-1616154.html", "text": "/КРОСС/ От хиляди години ядливите сладки кестени се използват заради лечебните и хранителните си свойства. В Италия и Франция брашното от кестени е било основна храна през по-голямата част от годината. От него са приготвяли хляб, паста, супи и десерти.Колкото и невероятно да звучи, в тях се съдържа също толкова витамин С колкото и в лимоните, както и витамини В2, В1, А и много минерали и микроелементи (калий, фосфор, магнезий, калций, натрий, желязо, флуор). А набавянето на всички тези вещества е от изключително значение в сезона на вирусите.Кестените съдържат и много пектин и танин, които действат диуретично и са важни за страдащите от подагра. Много подходящи са и за хора, които са на безглутеинова диета. Кестените са доста калорични (248 калории на 100 грама), но за сметка на това са бедни на мазнини, което е тяхното предимство пред повечето ядки.Има много рецепти, в които да ги включите. Можете просто да ги сварите или изпечете на фурна. Или да изпробвате десерт и супа с кестени, пуйка с кестени, стафиди и коняк, както и една от емблемите на сладкарството в Тоскана – Castagnaccio.Конските кестени, които в момента са изпълнили парковете ни, също имат своите предимства, макар и да са отровни за ядене.Известният народен лечител Петър Димков често казвал, че конският кестен крие големи тайни: „Тези малки топчици са удивителни акумулатори на слънце, енергия и живот и я отдават щедро, с постоянно лъчение през цялата година“. Димков държал тези плодове в джоба си целогодишно и вярвал, че отблъскват негативната енергия.", "date": "2019.10.22", "title": "Кестенът – новата стара суперхрана"}
{"url": "http://www.cross.bg/zhenata-opiyanyavasht-prodykt-1616077.html", "text": "/КРОСС/ \"Жената е опияняващ продукт, който обаче и досега не са се сетили да обложат с акцизна ставка.\"Антон Павлович Чехов", "date": "2019.10.22", "title": "Жената е опияняващ продукт"}
