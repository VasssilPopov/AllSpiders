{"url": "http://www.cross.bg/obekti-hotel-slunchev-1573096.html", "text": "/КРОСС/ Наемателят на морски плаж Слънчев бряг-север доброволно разчисти още незаконни преместваеми обекти, които не отговарят на одобрената от Министерството на туризма схема за разполагането им, съобщават от ведомството.Разрушен е ресторант Stela di marre, който е с площ 400 кв. метра и се намира в пространството пред хотел \"Белвю\".В края на миналата седмица на същата ивица бяха разчистени още преместваеми обекти, които са в нарушение - Bubles бар&ресторант, заемащ около 400 кв. метра пред хотел \"Гларус\" и в близост до хотел \"Чайка\".Министърът на туризма Николина Ангелкова прекрати концесията на плаж Слънчев бряг-север, защото имаше над 8000 кв. метра обекти, които надхвърляха одобрената от нея схема.  ", "date": "2018.04.21", "title": "В Слънчев бряг разрушиха незаконни ресторанти и преместваеми обекти"}
{"url": "http://www.cross.bg/avichi-beshe-suobshti-1573104.html", "text": "/КРОСС/ Полицията в Оман съобщи, че не подозира престъпление във връзка със смъртта на шведския диджей Авичи в столицата на страната Маскат, съобщи шведският телевизионен канал Си Би Ти.\"Ние не подозираме престъпление. Разполагаме с цялата информация и знаем точно какво се е случило. Всичко ще бъде изнесено пред медиите\", съобщи полицията на султаната Оман.Диджеят Авичи, чието истинско име е Тим Берлинг, почина на 28-годишна възраст. Той беше открит мъртъв в Маскат през деня на 20 април. Информация за смъртта на музиканта не беше дадена, но беше известно, че през последните пет години той е страдал от остър панкреатит. Отчасти заболяването му е било предизвикано от прекомерна употреба на алкохол. През 2014 година Авичи е бил опериран от жлъчка.  ", "date": "2018.04.21", "title": "DJ Авичи е починал от заболяване"}
{"url": "http://www.cross.bg/nadal-karlo-monte-1573097.html", "text": "/КРОСС/ Рафаел Надал отново се оказа твърде силен съперник за Григор Димитров. Испанецът записа 11-и успех срещу първата ни ракета, след като го елиминира на полуфиналите на Мастърса в Монте Карло след 6:4, 6:1. Двубоят продължи 96 минути, съобщи бтв.Така в неделя десеткратният шампион ще защитава трофея си срещу победителя от двойката Александър Зверев - Кей Нишикори.26-годишният хасковлия затрудни максимално съперника в първия сет. Той навакса изоставане е от 0:3 гейма и изравни за 3:3, но при 4:5 допусна нов пробив и след малко повече от час игра битка на корта той предаде първия сет.Във втората част Надал доминираше. Българинът успя да вземе само четири точки на собствен сервис и то при 0:5, когато спечели за единствен път подаването си.Димитров записа най-доброто си представяне в Монте Карло и си осигури 230830 евро и 360 точки за световната ранглиста, в която ще остане на петото място и през следващата седмица. ", "date": "2018.04.21", "title": "Победа за Надал над Гришо"}
{"url": "http://www.cross.bg/selo-zhena-zadurzhan-1573093.html", "text": "/КРОСС/ Сигнал за намерена мъртва 77-годишна жена в село Кременец, община Момчилград, е подаден в 10.30 часа тази сутрин на тел. 112. Това съобщиха от ОДМВР-Кърджали.На мястото на произшествието незабавно са пристигнали директорът на ОДМВР-Кърджали старши комисар Венцислав Момчилов, окръжният прокурор Желязко Стефанов, прокурор Бонка Василева, разследващ полицай и дежурна оперативна група за извършване на оглед.По трупа на възрастната жена били открити следи от насилие.При организираните издирвателни действия е задържан 48-годишен мъж от същото село. Той е бил заключен в къщата си и за извеждането му е изпратено специализираното тактическо звено за бързи действия на Районно управление на МВР-Кърджали. Операцията е приключила за минути и мъжът е задържан за срок до 24 часа.Образувано е досъдебно производство за убийство. Работата по случая продължава под наблюдението наОкръжната прокуратура в Кърджали. ", "date": "2018.04.21", "title": " 48-годишен мъж е задържан за убийството на 77-годишна жена в село Кременец"}
{"url": "http://www.cross.bg/zhena-fitnes-beshe-1573081.html", "text": "/КРОСС/ Спортните власти в Саудитска Арабия затвориха женски фитнес център в Рияд заради рекламен видеоклип, който показва жена с прилепнало по тялото трико за тренировка.„Ние няма да толерираме това\", написа в Туитър шефът на спортната администрация Турки ал-Шейх, след като нареди да бъде отнет лицензът на фитнеса. Той също така наредил разследване и прилагане на наказателни мерки срещу тези, които са организирали излъчването на видеоклипа.Видеоклипът, който беше широко разпространен в социалните медии, показва жена с непокрита коса, която се намира във фитнес зала и рита боксова круша.Спортните власти казаха, че клипът съдържа сцени, които биха могли да покварят обществения морал.Сауд ал-Кахани, медиен съветник на кралския двор, похвали бързата реакция на спортния орган и написа в Туитър, че кралството е на пътя към \"умереност, но без морално разложение\".От жените се изисква да носят роби, покриващи тялото, и да покриват косите си на обществено място в кралството, което има едни от най-строгите ограничения за жените в света.Преди година полицията разпитва жена, след като тя се появи в серия от видеоклипове, първоначално поставени в Снапчат, облечена в изрязана фланелка, разкриваща пъпа й и минипола. Тя беше заснета да се разхожда в историческа крепост северно от Рияд и да си играе с пясъка на дюните. Жената беше освободена, без да й бъде повдигнато обвинение.От юни на жените в Саудитска Арабия за първи път ще им бъде разрешено да шофират, което е един от елементите на тенденцията към либерализиране нравите в кралството.  ", "date": "2018.04.21", "title": "Затвориха женски фитнес в Саудитска Арабия заради „неприлично“ видео"}
{"url": "http://www.cross.bg/gradysa-slunchevo-ymeren-1573092.html", "text": "/КРОСС/ През нощта ще бъде ясно и в повечето райони ще е почти тихо. Минималните температури ще са предимно между 5 и 10 градуса, в София - около 5 градуса. В неделя ще бъде слънчево. Ще духа слаб до умерен запад-северозападен вятър. Максималните температури ще са между 24 и 29 градуса, в София - около 25 градуса.В планините ще бъде слънчево. През деня ще бъде топло и подходящо за туризъм. Ще духа слаб до умерен вятър от запад и северозапад. Максималната температура на височина 1200 м ще е около 18 градуса, на 2000 м - около 10 градуса.Над Черноморието ще бъде слънчево. Ще духа слаб до умерен запад-северозападен вятър. Ще се затопли и максималните температури ще са между 21 и 25 градуса. Температурата на морската вода е 11-13 градуса. Вълнението на морето ще е 1-2 бала. ", "date": "2018.04.21", "title": "В неделя ще бъде слънчево и горещо"}
{"url": "http://www.cross.bg/bryuksel-tzentralniya-ploshtad-1573099.html", "text": "/КРОСС/ За шести пореден път българско хоро ще се извие утре на централния площад в столицата на Европа - Брюксел.Събитието е част от културния календар на Българското европредседателство и е под патронажа на председателя на Европарламента Антонио Таяни.Празникът на българския фолклор ще събере в Брюксел танцьори, музиканти и певци от Академията за музикално и танцово изкуство в Пловдив, ансамбъл „Търновска царица\" от Велико Търново, както и кукери от село Раковски.Инициативата за голямото българско хоро е на евродепутата Ева Майдел, която пое традиция от бившия еврокомисар Кристалина Георгиева.„Със събирането на поне 1000 души на централния площад в Брюксел - това сме си поставили като цел, бихме искали да разкажем разказа за една модерна, талантлива, пъстра България\", каза днес Ева Майдел пред „Хоризонт\".Хорото е част и от Фестивала „Балкан трафик\", който се провежда за седма поредна година в Брюксел.„Това е основното събитие, на което се представят ценностите, традициите на страните от Балканите и те са основен и специален гост в стремежа си да промотират Пловдив като столица на културата за 2019 г.\", добави българският евродепутат.  ", "date": "2018.04.21", "title": "За шести път утре българско хоро ще се извие на централния площад в Брюксел"}
{"url": "http://www.cross.bg/prohod-petrohan-bychin-1573084.html", "text": "/КРОСС/ Министърът на регионалното развитие и благоустройството Николай Нанков инспектира ремонта на участък от източната дъга на дясното платно на Софийския околовръстен път от Казичене до АМ „Тракия\", който започна вчера. Очаква се за Гергьовден да бъде пуснато движението в платното, което беше изцяло ограничено заради извършваните дейности. Трафикът се пренасочва двупосочно в платното в посока АМ „Хемус\".Ремонтните дейности включват студено фрезоване на асфалтобенната настилка, полагане на геомрежа, на нова асфалтова настилка, пътната сигнализация и ограничителните системи.  Скоро ще започне ремонтът на втория участък от пътното съоръжение над \"Цариградско шосе\" до разклона за село Лозен. До края на юни се очаква дейностите да приключат. През миналата година беше извършен ремонтът на лявото платно.По-късно през деня регионалният министър направи и оглед на рехабилитацията на второкласния път София - Петрохан - Лом в района на Петрохан. Пътят е изграден през 1970 г. и на участъка Бучин проход - Петрохан през годините е правен само превантивен ремонт.С над 22 млн. лв. от Оперативна програма „Региони в растеж\" ще бъдат рехабилитирани 43 км от второкласния път Костинброд - Бучин проход - София - Берковица. Те са включени в лот 2 Костинброд - Бучин проход с дължина  малко над 22 км и лот 3 Бучин проход - Берковица с дължина близо 20,8 км. Със завършването на двата лота и с изпълнената рехабилитация на участък с дължина 33 км от прохода „Петрохан\" до Боровци в област Монтана по програма „Транзитни пътища V\" целият проход ще бъде основно ремонтиран. ", "date": "2018.04.21", "title": "За Гергьовден пускат движението на източната дъга на СОП от Казичене до АМ „Тракия“"}
{"url": "http://www.cross.bg/park-imoti-sofiya-1573082.html", "text": "/КРОСС/ Недоволни жители от Горубляне, Панчарево, Кокаляне, Симеоново, Драгалевци и Младост излязоха на протест на Околовръстния път на София, съобщи бтв. Хората не искат да се прави парк \"Изток\" в тази местност върху земите на частни стопани.Според хората паркът ще бъде изграден върху частни имоти, за които трябва да се изплатят около 1 млрд. лв. в обезщетения.Протестиращите твърдят, че на 200 метра от техните имоти има такива с общинска и държавна собственост, които могат да се използват за изграждането на парк.Някои от тях се жалваха от кметицата Иванчева за оказван натиск, но не представиха конкретни доказателства. ", "date": "2018.04.21", "title": "Протест блокира Околовръстния път на София"}
{"url": "http://www.cross.bg/tzvetanov-otnovo-pravi-1573083.html", "text": "/КРОСС/ Цветан Цветанов отказа да влиза отново в сблъсък с опозицията по темата \"Сигурност\". В последните дни прехвърчаха искри между президент, управляващи и опозиция след заседанието на Консултативния съвет. Той коментира, че тези спорове трябва да се водят с политически послания, а не обиди.\"Опозицията отново се възприема като управляваща и започва да мачка политическия си опонент, защото и във вчерашния ден имаше закани от БСП, че трябва да внимавам какво говоря, защото може да се заведат съответните дела за клевета или каквото и да било\", каза Цветанов.\"Не трябва в никакъв случай на провокацията да отговаряш с провокация и затова няма да отговарям по същия начин и да принизяваме политическата класа, че може да прави и да генерира само напрежение и да прави махленски дебати\", допълни той. ", "date": "2018.04.21", "title": "Цветанов: Опозицията се изживява като управляваща"}
{"url": "http://www.cross.bg/sopot-borovata-durveta-1573085.html", "text": "/КРОСС/ Масова сеч на боровата гора над Сопот предизвика проверка на институциите. Сигналът е подаден от жители на града, които събрали протестна подписка и я внесли в Министерството на околната среда.Звук на резачки оглася гората над Сопот. Жителите се притесняват, че след изсичането на иглолистните дървета могат да се активизират опасни свлачища.Санитарната сеч е планирана преди пет години, категорични са от Горското стопанство в Карлово. От там твърдят, че в момента се обособява противопожарна просека с дължина 900 метра, а премахването на по-ниските дървета ще позволи на другите да растат.Сигналът на жителите предизвика проверка от експерти на Българската академия на науките. От там не са установили фрапиращи нарушения.Крайният резултат от проверката на инспекторите ще бъде обявен в края на април. ", "date": "2018.04.21", "title": "Масова сеч на боровата гора над Сопот притесни жителите"}
{"url": "http://www.cross.bg/indiya-nasilie-momicheta-1573086.html", "text": "/КРОСС/ Правителството на Индия одобри смъртното наказание за онези, които са осъдени за изнасилване на момичета под 12-годишна възраст, на фона на масовото възмущение в страната след множеството ужасяващи случаи на сексуално насилие, съобщава \"Ройтерс\".На извънредно заседание, свикано от премиера Нарендра Моди, правителството прие указ или наредба за изменение на наказателния кодекс, така че в него да се предвижда по-драстично наказание за осъдени изнасилвачи на момичета на възраст под 16 години.Сексуалното насилие срещу жени е много щекотлив политически въпрос в Индия, където редовно избухват протести относно утвърденото насилие срещу жените и провала да бъдат защитени.Мнозина разкритикуваха правителството на Моди, че не е сторило достатъчно, за да защити жените в страната, оказвайки натиск върху неговата индуистка националистическа партия BJP, докато Индия се отправя към парламентарните избори, които трябва да се проведат през следващата година. ", "date": "2018.04.21", "title": "В Индия въвеждат смъртна присъда за изнасилвачи на деца"}
{"url": "http://www.cross.bg/provede-bili-skorost-1573087.html", "text": "/КРОСС/ Драстичен скок в броя на шофьорите, заловени да карат с превишена скорост. Това показват данните на МВР. За едно денонощие пътните полицаи са глобили над 7000 водачи. Това се е случило в рамките на акция „Скорост\", която се проведе в средата на седмицата.Операцията е под егидата на европейската мрежа на службите на пътна полиция и се проведе в целия ЕС.Само за година нарушителите са скочили повече от два пъти. За 2016 г. глобените при същата операция са били 2235.На фона на останалите страни в ЕС ние сме в челото на анти класацията.В акция „Скорост\" тази година мобилните стационарни и т. нар. камери на триноги са били разположени на повече от 400 места в страната.Технически средства са работили и през нощта.  ", "date": "2018.04.21", "title": "7000 заловени с превишена скорост само за денонощие"}
{"url": "http://www.cross.bg/beroe-priyateli-zagora-1573088.html", "text": "/КРОСС/  Наздраве за футболните моменти с приятели! Първият регионален полуфинал на Каменица Фен Купа 2018 стартира днес на стадион „Берое\" (изк. терен) в Стара Загора. Участници в него са близо 320 любители футболисти, разпределени в 32 отбора от града домакин и Сливен. Този уикенд момчетата ги очаква огромна доза автентичен футбол, придружен с много емоции и незабравими моменти със стари и нови приятели.И като стана дума за приятели - официални гости за откриването бяха „радостта на народа\" Божидар Искренов и легендата на „Берое\" Васил Драголов. „Добре дошли на 16-тото издание на Каменица Фен Купа. Този турнир няма аналог в България и пожелавам на моите приятели организаторите някой ден да отпразнуват откриването на 116-тото издание. На участниците пожелавам успех и спорна игра. Забавлявайте се, бъдете приятели и нека най-добрият победи!\", заяви Божидар Искренов по време на встъпителната церемония. След откриването двете футболни легенди се включиха в демонстративен мач между ветераните на ФК „Берое\" и сборен тим на община Стара Загора и представители на местните медии.Мачът беше изключително атрактивен и прикова вниманието на всички на терен. Първото полувреме завърши при резултат 2:0 за общинарите и журналистите, след голове на общинския представител Станимир Стойчев и Николай Стоев „озеленителя\". Това, че изостават, изобщо не притесни ветераните и сякаш ги амбицира да покажат класа от висшия футболен пилотаж. В крайна сметка старата старозагорска школа си каза тежката дума. Първият гол за ветераните падна, след като Божидар Искренов беше фаулиран в наказателното поле и спечели дузпа за отбора си. Зад бялата точка застана ветеранът Петко Петков и се разписа за 1:2. Последва бърза контраатака и изравнителен гол на Васил Драголов. Общинарите и журналистите отговориха с още едно попадение, дело на Петър Нанев и резултатът стана 3:2 в тяхна полза. Минута по-късно публиката изригна, когато Петко Петков спря топката на гърди почти в центъра на терена, завъртя се грациозно около оста си и с мощен шут от воле изпъна противниковата мрежа. Триумфът на Петков достигна кулминацията си в последните минути на мача, когато топката отново „лепна\" на левачката му и отбеляза хеттрик. Последното попадение отново беше във вратата на сборния тим, след карамбол в наказателното им поле и автогол. С това срещата завърши при резултат 5:3 за ветераните, а най-големи победители се оказаха посетителите, които „изпиха\" с очи това невероятно зрелище.Осемте гола от демо-мача бяха само върхът на айсберга. В контраст със слънчевото време, на изкуствения терен на стадион „Берое\" се изсипа дъжд от голове, придружен с гръмотевични шутове и светкавични контраатаки. Само в първата серия мачове от груповата фаза паднаха 55 попадения. Най-резултатни бяха срещите между „Ди Къмпани\" и „The team G\" (5-0), „Форест\" и „Тренто\" (5:0), а тимът на „pit bull\" надви „Мандарини\" с 3:2.Футболната фиеста на Фен Купа в Стара Загора продължава и утре с 1/8 финалите и фазата на директните елиминации. Моментът на истината ще настъпи в 13:00 ч. в неделя, когато започва финалният мач за излъчване на регионалния шампион на Стара Загора и Сливен. Отборът на първо място ще е първият национален финалист за тази година, който ще премери сили за голямата награда с останалите 9 най-добри отбора от приятели от всички краища на България. Залогът пред тях, както винаги, е много висок - националните шампиони на Каменица Фен Купа 2018 ще посетят мач на свой любим футболен отбор в рамките на Европа.Наздраве за всички предстоящи футболни моменти през сезона! Снимки и още актуална информация за най-големия и вълнуващ футболен турнир за любители в България можете да намерите на  и на официалната страница на турнира .  ", "date": "2018.04.21", "title": "Футболни страсти без умора на Фен Купа в Стара Загора"}
{"url": "http://www.cross.bg/hoteli-minalata-godina-1573090.html", "text": "/КРОСС/ Заради силния летен сезон миналата година, повечето хотели изтеглиха големите отстъпки за ранни записвания до края на март. До 30 април все още можем да се възползваме от по-ниски цени, но само с 10%, показва репортаж на бТВ.„Предлагаме различни видове бонуси, например плащате за 6 нощувки, а ползвате 7, или плащате за 12 и ползвате 14 нощувки\", обясни Анна Касикова - изпълнителен директор на фирма, управляваща хотели.Продажбите за най-атрактивните хотели за юли и август вече са спрени, признават туроператорите. Легловата база е резервирана от агенции, водещи предимно чужди туристи.„Цените спрямо миналата година са се увеличили в порядъка на 10 до 20%. Всичко това се дължи на добрата заетост от миналата година. Ако трябва да почиват през юни в 3-звезден хотел ще е от порядъка на 50-60 лв. на човек на вечер\", коментира Надежда Ниетреста - управител на туроператорска агенция.Ако обаче изберете юли-август нощувка в тризвезден хотел излиза между 70 и 100 лева, а в четиризвезден между 100 и 140 лв. на човек олинклузив.„Може и доста по-евтино да се намери, но там е компромис с базата, с качеството, с хигиената, с локацията, ще е доста по-далече от морето\", коментира Павлин Косев - варненска асоциация на хотелиерите и ресторантьорите.Ако можете да си позволите по-луксозна почивка, нощувка със закуска в 5-звезден комплекс като този ще ви струва по 100 лв. на вечер.Все повече българи удължават ваканцията и вече почиват не 5, а 7 или 10 дни. Други пък се връщат на морето по няколко пъти за дълъг уикенд. ", "date": "2018.04.21", "title": "До края на април са отстъпките за ранни записвания за море"}
{"url": "http://www.cross.bg/obshta-zagora-stara-1573089.html", "text": "/КРОСС/ Съгласно протоколите от проведен радиологичен контрол на проба вода от крана на потребителя в с. Казанка, общ. Стара Загора, получени в РЗИ - Стара Загора на 20.04.2018 г., стойността на естествения уран е 0,0290 mg/l при норма 0,03 mg/l, а стойността на показателя обща алфа-активност е 0,912 Bq/l при контролно ниво 0,1 Bq/l, съгласно Наредба № 9 за качеството на водата, предназначена за питейно-битови цели. Изследванията са проведени в Национален център по радиобиология и радиационна защита - София.РЗИ - Стара Загора издаде предписание на „ВиК\" ЕООД - Стара Загора да извърши допълнителен анализ за определяне на конкретни радионуклиди, с цел определяне на индикативната доза и здравния риск за населението, както и за провеждане на завишен мониторинг на водата, предназначена за питейно-битови цели в населеното място, при крана на потребителя. Мониторингът ще се извършва четири пъти сезонно в годината, като се изследват контролното ниво на обща алфа активност, обща бета активност и естествен уран.На 24.04.2018 г. експерти от РЗИ ще вземат проба вода от крана на потребителя в с. Казанка за изследване на показателите на обща алфа активност, обща бета активност и естествен уран в РЗИ - Пловдив.Мерките за забрана ползването на питейна вода за пиене и приготвяне на храна остават в сила до потвърждаване на резултатите за стойностите на естествен уран в границите на нормата. „ВиК\" - Стара Загора ще продължи да осигурява с водоноска питейна вода за населението, отговаряща на изискванията. ", "date": "2018.04.21", "title": "Остава в сила забраната за ползването на водата в с. Казанка за пиене и готвене"}
{"url": "http://www.cross.bg/portman-izrael-nagrada-1573091.html", "text": "/КРОСС/ Актрисата Натали Портман се отказала да посети церемонията по връчването на присъдената й израелска награда \"Генезис\" заради предвидена реч, която трябвало да произнесе израелският премиер Бенямин Нетаняху на награждаването й, предаде Ройтерс.Участието й при връчването на \"Еврейската Нобелова награда\" носителката на \"Оскар\" не искала да бъде изтълкувано като подкрепа на израелския държавник.На своята страница в „Инстаграм\" Портман написа: \"Отказах да участвам в церемонията на 28 юни, защото не искам хората да си мислят, че подкрепям политиката на Бенямин Нетаняху, който трябваше да произнесе реч. Като много израелци по света и аз мога да имам критично отношение към ръководството на Израел, без при това да желая да бойкотирам цялата нация. Преди 70 години тази страна беше основана като рай за оцелелите от Холокоста. Но жестокостите към страдащите в наши дни са в противоречие с моите еврейски ценности. Тъй като ме е грижа за Израел, аз трябва да се изправя срещу насилието, корупцията, неравенствата и злоупотребата с власт!\", изтъква Портман.Седемдесетата годишнина от основаването на държавата Израел беше белязана с масови протести на палестинци в ивицата Газа, където десетки души бяха убити и стотица бяха ранени от израелски войници.Наградата \"Генезис\" е с паричен еквивалент от 1 милион щатски долара. Тя се присъжда ежегодно на личност, призната за вдъхновител на следващото поколение евреи чрез професионални постижения и отдаденост на еврейските ценности. Наричат я \"Еврейската Нобелова награда\".Натали Портман е родена в Израел. Тя се преселва в САЩ като момиче, а след това от дете-звезда става първокласна актриса с широко признание. За играта си в \"Черният лебед\" от 2011 г. Натали Портман спечели награда \"Оскар\" за най-добра актриса, а през 2015 г. режисира филма \"История за любов и мрак\" по романа на Амоз Оз. Филмът е на иврит и беше заснет в Израел.Натали Портман е първата жена, на която беше присъдена наградата \"Генезис\". Досега са я получили четирима лауреати - кметът на Ню Йорк Майкъл Блумбърг, актьорът Майкъл Дъглас, цигуларят Ицхак Пърлман и скулпторът Аниш Капур. ", "date": "2018.04.21", "title": "Натали Портман отказа израелска награда заради Бенямин Нетаняху"}
{"url": "http://www.cross.bg/iiemen-sayditska-arabiya-1573070.html", "text": "/КРОСС/ Водената от Саудитска Арабия коалиция е нанесла удар по цели в Йемен, съобщава АФП. Най-малко 20 души са били убити.Атаката на саудитските изтребители е била извършена в югозападната част на Йемен в петък южно от град Таиз.Поразено е било МПС, превозвало 20 пътници.В момента не се разкриват повече подробности.  ", "date": "2018.04.21", "title": "Саудитска Арабия удари Йемен"}
{"url": "http://www.cross.bg/vodacha-proverki-drygoto-1573074.html", "text": "/КРОСС/ Засилени проверки на автобуси, които превозват ученици, планира Агецния \"Автомобилна администрация\". Те ще започнат през май, когато се организират най-много пътувания за зелено училище. През последната година при такива проверки са съставени над 30 акта за различни нарушения.\"Най-често фактически за липса на удостоверение за звездна категоризация. Другото фактически - нарушенията са свързани с управление на водача в тъмната част на денонощието, което законът не допуска това нещо. Другото са свързани с режима на труд и почивка на водача - прекъсванията и почивките на водача, който е управлявал повече от работното време\", каза пред БНТ Румен Таслаков - началник \"Контрол и статистика\", ДАИ.  ", "date": "2018.04.21", "title": "Започват проверки на училищните автобуси"}
{"url": "http://www.cross.bg/lynata-nasa-imat-1573071.html", "text": "/КРОСС/ До 2025 г. НАСА планира да има орбитална станция около Луната. Нейният строеж трябва да започне през 2022 г., разкрива АФП.Проектът на американската космическа агенция има за цел да подготви човечеството за колонизиране на Марс.Изграждането на станцията на НАСА около Луната ще се осъществява с ракети \"Орион\". Те имат възможност да извеждат в космоса до 4 астронавти.Русия, Китай и Индия също имат намерение да изградят свои станции около Луната.  ", "date": "2018.04.21", "title": "НАСА ще има орбитална станция около Луната"}
{"url": "http://www.cross.bg/pesen-sevlievo-grypi-1573075.html", "text": "/КРОСС/ В Севлиево започва петото издание на националния фолклорен конкурс за северняшка песен. Надпяването събира любители от различните фолклорни области на България, предава БНР.Конкурсът „Море песен екна\" е почит към родения в Севлиево легендарен певец и събирач на северняшки песни Борис Машалов. Тази година в двудневното надпяване участват повече от 40 групи за автентичен и обработен фолклор и близо 50 индивидуални изпълнители. Победителите във всички възрастови групи получават плакет, грамота и парична премия.Конкурсът се организира от Община Севлиево с цел популяризиране и съхраняване на северняшката народна песен.  ", "date": "2018.04.21", "title": "В Севлиево започва Националният фолклорен конкурс за северняшка песен"}
{"url": "http://www.cross.bg/siriya-voenna-pravo-1573077.html", "text": "/КРОСС/ Нанесените на 14 април от западни страни удари в Сирия противоречат на международното право, заявиха експерти от долната камара на германския парламент в експертно становище, цитирано от Франс прес.\"Използването на военна сила срещу държава, за да се накаже тази държава за нарушаването на международна конвенция, нарушава забраната за прибягване към насилие, която е част от международното право\", казват юристите на Бундестага в отговор на въпрос на радикалната лява партия \"Левите\", която се обяви против военната операция.В становището си експертите се позовават на декларация на Общото събрание на ООН от 1970 г., подчертаваща, че \"при воденето на международните си отношения държавите са задължени да се въздържат от използването на военна принуда\". Юристите освен това припомнят, че в миналото Съветът за сигурност на ООН също е отхвърлял използването на военна сила за наказание, определяйки го като \"несъвместимо с целите и принципите на ООН\".Правният мотив, предложен от Великобритания, която участва в ударите заедно със САЩ и Франция, не е убедителен, според оценката на германските експерти, до която АФП е получила достъп. Според Лондон международното право позволява ответни действия, за да се попречи на по-големи човешки страдания, и тези условия са били изпълнени след предполагаемата употреба на химически оръжия от режима на Башар Асад.Има основание да си зададем въпроса дали военните нападения наистина са подходящ инструмент, за да предотвратят други страдания в Сирия, отбелязват германските юристи. ", "date": "2018.04.21", "title": "Берлин: Ударите на САЩ, Великобритания и Франция в Сирия са незаконни"}
{"url": "http://www.cross.bg/ermenkov-tasko-bulgariya-1573076.html", "text": "/КРОСС/ „Позицията на президента Румен Радев е, че европейското бъдеще на България е безалтернативно. В последно време, в света има много обезпокоителни тенденции.  Ако е изразил притеснение от това, не значи, че е евроскептик. Това че той обърна внимание  на тези проблеми, показва загрижеността му за България, Европа и света.\"  Това каза пред БНТ народният представител на „БСП за България\" Таско Ерменков. Той допълни, че недокоплектът на Българската армия, въпреки увеличението на заплатите, се засилва и това застрашава самата ни армия. Ерменков припомни, че БСП е на позиция за ръст на възнагражденията на военнослужещите. „Разбира се, техниката е важна, но да поставим човека във фокуса\", добави той.„Ние не можем да кажем, че Русия ни е враг. Можем да кажем, че имаме различия, но трябва търсим не онова, което ни различава, а нещата, които ни обединяват, за да можем да се възползваме от стратегическото си положение на мост\", каза Таско Ерменков. Той добави, че политиката- да сме или с едните, или с другите, имайки предвид Запада и Русия, не е вариант в един сложен свят, в който трябва да се търси обединение.Ерменков изрази мнение, че под „осветяването\", засегнато в речта на президента в УНСС, той разбира- да се покажат онези ракови процеси от паралелната държава, които могат да убият истинската държава. „Но се притеснявам, че с мерките, които взимат за осветяването, понякога  прожекторите греят много силно и започват да ни ослепяват. Имам предвид случая с кмета на квартал  Младост. Не коментирам нейните действия, дали е получила, или не - подкуп. Но начина, по който беше направено, унищожаването на човешко достойнство е с презумпция за виновност. Тя може да е всякаква, но пет часа да я оставят с белезници на улицата и да я снимат? Човешкото достойнство не бива да бъде мачкано\", отсече Ерменков. Той добави, че в една правова държава, редът трябва да се спазва и човек е невинен, докато вината му бъде доказана.  Таско Ерменков обясни и защо временната парламентарна комисия за ЧЕЗ е продължила работа. По думите му, депутатите са поискали от прокуратурата информация за фирми, свързани с  Гинка Върбакова. „Най-интересният извод, който направихме е, че България е всичко друго, но не и парламентарна република. Защото цялата информация, която искаме, или не е за парламента, или е тайна - банкова, или професионална. Когато не получаваш информация от държавните институции и когато те кажат, че парламентът няма право да получава тази информация, аз питам: Кой има тогава право?\", заключи Таско Ерменков. ", "date": "2018.04.21", "title": "Да търсим онова, което ни обединява, призова Таско Ерменков"}
{"url": "http://www.cross.bg/dvor-otkritite-chast-1573078.html", "text": "/КРОСС/ Започнаха проучванията на откритите останки от древен двор от Антична Пауталия, датиран от периода II-VI век след Христа в реновиращия се парк \"Галерията\" в центъра на Кюстендил.На пауталийския двор попаднаха строителите, които променят изцяло аранжирането и екстериора на парка пред художествената галерия \"Владимир Димитров-Майстора\", предава БНР. Находката попада под водното огледало и под стълбището към самия комплекс. При първоначалната оценка откритите фрагменти от двора и част от сградата са от преди повече от 15 века. Дворът е на две нива. Запазени са част от основите и колонадата, корнизи на около 50-60 квадратни метра. В съседство е открита и мозайка. Има предложение древният пауталийски двор, както и други археологически находки, открити преди време край галерията, да се оформят като постоянна експозиция пред галерията, да се изгради и ситуира нещо като \"прозорец към древността\" и да се впише като част от алеите и орнаментиката на парк \"Галерията\".Реновирането на парка със средства по програмата \"Региони в растеж\" напредва с много добри темпове, а крайният срок за завършването е 7 септември тази година.  ", "date": "2018.04.21", "title": "В Кюстендил започнаха проучванията на откритите останки от древен двор от Антична Пауталия"}
{"url": "http://www.cross.bg/evropa-liga-shtata-1573079.html", "text": "/КРОСС/ Трофеят в Лига Европа бе откраднат и впоследствие намерен в мексиканския град Леон, съобщиха местните власти.Купата на втория по значимост европейски клубен турнир била на рекламна обиколка в Мексико. Според информацията трофеят е откраднат от автомобил, но по-късно е открит от полицията.\"Благодарение на управлението за разследване на углавни престъпление в щата Гуанахуато, купата на Лига Европа, която беше открадната от превозно средство в град Леон, е намерена\", обявиха от генералната прокуратура на щата на профиласи в Туитър.В момента надпреварата е в полуфиналната си фаза, като за място на финала играят \"Арсенал\" - \"Атлетико\" Мадрид и \"Олимпик\" Марсилия - \"Залцбург\". Финалът на Лига Европа е на 16 май в Лион. ", "date": "2018.04.21", "title": "Откраднаха трофея на Лига Европа"}
{"url": "http://www.cross.bg/boiichev-posochi-investitzii-1573080.html", "text": "/КРОСС/ Все още в комисията чакат информация от прокуратурата, от Министерството на икономиката и на енергетиката, както и информация за всички дружества на семейство Върбакови. Това каза Желю Бойчев от БСП, в коментар на резултати от работата й, пред \"Седмицата\" по Дарик радио.Много е информацията по въпросите за приватизацията на електроразпределителните дружества, посочи той и допълни, че това което го смущава е, че има едни обявени и одобрени инвестиции, но въпроса е как се удостоверяват тези инвестиции.Дали цената, която плащат гражданите за енергията е тази, която трябва да се плаща, дали правилно е ценообразувана, посочи той и допълни, че в тази посока сигурно ще има препоръки.Трябва да се обърне внимание на инвестиционните програми, които са заявени и дали те се изпълняват в пълен обем, защото около 100 млн. на година са заявените инвестиции и те се одобряват в пълен обем от регулатора, посочи Бойчев.Държавата я няма, така обобщи той ситуацията в сектора. Бойчев дори постави под съмнение ефективността на подобни временни парламентарни комисии.  ", "date": "2018.04.21", "title": "Желю Бойчев за енергийния сектор: Държавата я няма"}
{"url": "http://www.cross.bg/chasa-sustoi-provede-1573062.html", "text": "/КРОСС/ ***София.От 09.30 часа на входа на Борисовата градина откъм Орлов мост (до чадърите) инспектор Петър Иванов, служител в Дирекция „Жандармерия\", вторият пострадал при инцидента по време на мача „Левски\" - „ЦСКА-София\" на 18 април т.г., ще се срещне с представители на медиите.***София.От 11.00 до 14.00 часа на Женския пазар, в градинката на ъгъла на ул. „Лозенград\" и ул. „Стефан Стамболов\", „Пазари Възраждане\" ЕАД и ОП „Екоравновесие\" организират информационен ден, който има за цел за запознае гражданите с ползата от регистрацията и кастрацията, както и отговорността към домашните любимци и към бездомните кучета и котки. Инициативата е част от кампанията „Подари си приятел на Женския пазар\".***София/Пловдив/Бургас/Варна.В 11.00 часа едновременно в 4-те най-големи града у нас - София, Пловдив, Варна и Бургас ще се състои велопоход „Заедно\" в подкрепа на хората с хемофилия. Начални точки: Бургас - площад „Тракия\"; Пловдив - от площад „Съединение\"; София - пилоните на НДК; Варна - вход на Морската градина.***София.От 11.00 часа в „Рейнбоу плаза\" ще се проведе заключителният концерт на третото издание на конкурсите „БУКЕТ - 2017/2018\", които сепровеждат под патронажа на почетния председател на ДПС д-р Ахмед Доган.***София.От 13.00 часа в Спортeн комплекс - Технически университет в рамките на два дни ще се проведе VI Национален Пациентски Спортен Фестивал „Играй с мен\" за хора с увреждания от различни възрасти, отдадени на спорта.***София.От 16.00 до 22.00 часа Астрономическата обсерватория на Софийския университет „Св. Климент Охридски\" (в Борисовата градина) ще бъде отворена със вход свободен и с разнообразна програма от кратки лекции на достъпен език и възможност за наблюдения на Слънцето и Луната при ясно небе.***София.От 19.00 часа Кино „Люмиер Лидл\" ще бъдат връчени наградите на Третото издание на филмовия фестивал „Мaster of Art\".***София.От 20.00 часа в Детския център на Столична библиотека за втора поредна година ще се състои „Объркани приказки със Смехоранчета\". От библиотека канят малки и пораснали читатели, както и техните родители да вземат участие във вълшебната нощ, в която книгите оживяват.***София.От 20.00 часа в зала 1 на НДК ще се състои концертът на иконата на френската музика с български корени Силви Вартан.***София.От 20.00 часа Централният военен клуб в София ще бъде домакин на благотворителен пролетен бал в подкрепа на първото издание на Лятната академия по изкуствата, която ще се проведе между 1 и 9 септември на нашето Черноморие.***Асеновград.В 12.00 часа на пл. „Акад. Николай Хайтов\" ще стартира поход до Асеновата крепост като част от Националната кампания срещу рака на гърдата „От любов към живота\".***Благоевград.От 09.00 часа в Център за личностно и творческо развитие на децата на Благоевград (сградата на Младежки дом), ученици ще защитават своитенаучни разработки, участващи в конкурса „За хляба наш\".***Благоевград.От 10.00 часа на площад „Народни будители\" ще бъде представянето в конкурса на част „Обреди и драматизации\" в рамките на „За хляба наш\".***Благоевград.На 21 април се навършват 167 години от рождението на българския революционер Георги Измирлиев. От 11.00 часа ще се състои ритуал по поднасяне на венци и цветя пред бюст-паметника на героя на едноименния площад.***Благоевград.От 11.00 часа в конферентната зала на Регионален исторически музей ще се проведе III Национална хорова инициатива на БХС „България пее\".***Благоевград.В 15.30 часа ще се проведе конкурсите „Млад дизайнер\" и „Слънцето в житния клас\" в рамките на „За хляба наш\".***Благоевград.От 18.00 часа е началото на тържествената част на ХХ Национален ученически празник „За хляба наш...\" , в която ще бъдат връчени наградите на отличените участници.***Бургас.От 11.00 до 19.00 часа в МОЛ Бургас Плаза ще се състои третото издание на изложението „Зона Здраве\".***Бургас.В 12.00 часа в Конферентен център на Бургаски свободен университет ще бъде открита Първа национална Монтесори конференция.***Бургас.В КЦ „Морско казино\" ще се проведе двудневен пролетен празник, посветен на Деня на земята.***Бургас.От 16.00 часа в зала 1 на Младежки културен център - Бургас, поетесата Елка Василева ще представи пред широката публика книгата „Школа по дух\", посветена на 70 години от създаването на бургаския детски хор „Милка Стоева\".***Бургас.От 18.30 часа в залата на Културен дом на Нефтохимика ще се проведе концерт в рамките на инициативата „България пее\".***Варна.В СОК „Камчия\" ще се състои Втория национален студентски фестивал на медицинските университети в България с международно участие, организиран от Медицински университет „Проф. д-р Параскев Стоянов\" - Варна.***Варна.От 16.00 часа в Клуб на ВМРО - Варна с адрес гр. Варна, ул. \"Цар Симеон I\" 26 ще се състои пресконференция с участието на Ангел Джамбазки, представител в Европейския парламент и зам. председател на ВМРО, Искрен Веселинов, народен представител и зам. председател на ВМРО, Иво Пазарджиев, представител на ВМРО Русе и Даниела Пенкова, председател на ЖО на ВМРО Варна. Тема на пресконференцията ще бъдат актуални национални въпроси, както и създаването на още една квартална структура на ВМРО във Варна.***Велинград.От 10.00 часа на езерото „Клептуза\" ще бъде открит Третия детски фолклорен фестивал „Клептузки ритми\".***Видин.От 09.00 часа в спортна зала „Фестивална\" гр. Видин, заместник-кметът инж. Цветан Асенов ще присъства на откриването на детски футболен турнир за детски градини „Бъдещето на Видин\". Награждаването на участниците ще бъде в 13.00 часа.***Вършец.От 09.00 часа в хотел АТА официално ще бъде открита шестата политическа академия на Жени ГЕРБ.***Добрич.В 09.45 часа в ДТ „Йордан Йовков\" ще се състои финалният етап на V Национален преглед на фолклорните Ансамбли.***Добрич.От 10.00 часа в Драматичен театър „Йордан Йовков\" ще се състои финалният етап от Петия национален преглед на фолклорните ансамбли.***Пазарджик/Село Баня.В 18.30 часа на площада в панагюрското село Баня ще започне отбелязването на 142 години от събранието на Оборище и 182 години от рождението на поп Грую Бански с историческа възстановка „Заклятието на оборищенци\".***Пловдив.В 13.00 часа в зала „България\" на Международния панаир ще се проведе редовна отчетна конференция на БСП-Пловдив.***Смолян.В 12.30 часа пред сградата на РЗИ - Смолян, служителите на инспекцията излизат на протест, с искане за по-високи заплата.***Стара Загора.От 08.00 часа в НЧ „Св. Климент Охридски - 1858\" ще бъде открит Национален конгрес на есперантските дружества в България.***Стара Загора.От 16.00 часа в НЧ „Св. Климент Охридски\" ще се състои „Концерт на есперантски\" с участието на художествени колективи при читалището.***Хасково.От 10.00 часа на тенис кортове „Хасково\" ще започне двудневен турнир по футбол.*** Шумен.От 13.00 часа в Регионалния пресклуб на БТА пресконференция ще дадат Ангел Джамбазки, евродепутат и заместник-председател на ВМРО, Искрен Веселинов, депутат и заместник-председател на ВМРО, представители на шуменската организация на партията.  ", "date": "2018.04.21", "title": "Предстоящи събития на 21 април"}
{"url": "http://www.cross.bg/rodeni-na-april-1573059.html", "text": "/КРОСС/ Адриана и Камелия Дунавски - бивши гимнастички, треньорки по художествена гимнастикаВалери Николов - бизнесменВладимир Попов - историкДимитър Кръстев - историк и богословИва Николова - поетеса, журналисткаМария Гигова - бивша гимнастичкапроф. Петър-Емил Митев - социологпроф. Пламен Джуров - композитор, диригентРумен Денев - поетСилвио Данаилов - шахматен мениджърТодор Алексиев - волейболистТодорка Минева - преводач, редактор ", "date": "2018.04.21", "title": "Родени на 21 април"}
{"url": "http://www.cross.bg/vie-ne-ste-murzelivi-1573060.html", "text": "/КРОСС/ Вие не сте мързеливи. Просто избирате в какво да се включите.Неизвестен ", "date": "2018.04.21", "title": "Вие не сте мързеливи..."}
{"url": "http://www.cross.bg/stranata-yadrenite-phenyan-1573064.html", "text": "/КРОСС/ Севернокорейският лидер Ким Чен-ун обяви, че от днес страната ще прекрати ядрените тестове и изстрелванията на междуконтинентални балистични ракети, посочва южокорейската агенция Йонхап. Агенцията се позовава на севернокорейски медии.Решението идва след среща Централния комитет на управляващата Работническа партия. Пхенян ще затвори и ядрения полигон в северната част на страната като доказателство за намеренията си.Комунистическата държава няма да използва ядреното си оръжие ако срещу нея не се отправят ядрени заплахи и провокации и при никакви случаи няма да предава на други оръжия или технологии, обяви говорител на Пхенян.\"Северна Корея ще прекрати ядрените тестове и изстрелването на междуконтинентални балистични ракети от 21 април 2018 година. За да гарантира прозрачност на прекратяването на атомните опити, ще бъде закрит северния полигон за изпитания на републиката.\"Стъпката на Северна Корея идва по-малко от седмица преди срещата на Ким Чен-ун с южнокорейския президент Мун Дже-ин в демилитаризираната зона между двете държави и очакваните разговори с Доналд Тръмп.Тръмп приветства решението като много добра новина за страната и за света. В пост в Туитър той обяви, че очаква с нетърпение срещата си със севернокорейския лидер.Японският премиер Шиндзо Абе също приветства намерението на комунистическата държава, но подчерта, че сега не е времето да бъде отслабен натискът върху нея.Усилията на страната ще бъдат насочени в \"създаването на мощна социалистическа икономика и вдигането на жизнения стандарт на населението\", пише в решение на Трудовата партия на Корея след пленум на ЦК.Според Ким Чен-ун страната вече е проверила ядрените си оръжия.За развитието на икономиката е нужден мир и приятелски връзки със седните и дуги държави по света, допълва се в решението. ", "date": "2018.04.21", "title": "Пхенян спира с ядрените опити, ще развива мощна икономика"}
{"url": "http://www.cross.bg/islyamska-durzhava-siriya-1573066.html", "text": "/КРОСС/ Членове на джихадистката организация са се съгласили да напуснат последната си позиция в столицата на Сирия, съобщават сирийските държавни медии.Членовете на \"Ислямска държава\" е трябвало да избират между сключване на примирие с правителството или да заминат с автобуси за територия, контролирана от групировката в източната част на страната.Засега не е ясно кога ще завърши изтеглянето на \"Ислямска държава\".Капитулацията на джихадистите идва след седмица на бомбардировки от страна на проправителствените части по техните позиции. ", "date": "2018.04.21", "title": "\"Ислямска държава\" се изтегля от Сирия?"}
{"url": "http://www.cross.bg/remont-kozlodyii-blok-1573063.html", "text": "/КРОСС/ Пети блок на АЕЦ \"Козлодуй\" бе спрян за планов годишен ремонт в 2 ч. и 11 мин. на 21 април 2018 г.Дейностите, планирани за периода на спирането, имат за цел да осигурят безопасна, надеждна и ефективна експлоатация на 1000-мегаватовата ядрена мощност през следващата горивна кампания.В рамките на плановия престой на блока ще бъдат извършени превантивно техническо обслужване и ремонт на оборудването, функционални изпитания, както и презареждане на реактора със свежо ядрено гориво.Плановият годишен ремонт се предвижда да завърши в края на месец май.Шести блок на АЕЦ \"Козлодуй\" работи с натоварване от 104%, след успешното приключване на проекта за повишаване на мощността.За първото тримесечие на 2018 г. двата блока на атомната централа са произвели 4 543 511 мегаватчаса електроенергия, при спазване на всички изисквания за безопасност.  ", "date": "2018.04.21", "title": "Започна плановият ремонт на АЕЦ \"Козлодуй\""}
{"url": "http://www.cross.bg/rihter-solyn-halkidiki-1573065.html", "text": "/КРОСС/ ЗЕпицентърът на земетресението е бил в Егейско море, на 95 километра югоизточно от Солун.Продължават вторичните трусове в района на епицентъра на земетресението, който се намира на 95 километра южно от Солун в района на Певкохори - Халкидики. След първият трус с магнитут 4.9 по Рихтер, следващите са по-слаби. По информация на сеизмологичния център към университета в Солун епицентърът е с дълбочина 10 километра в Егейско море.Първият трус беше усетен и в Солун, докато последвалите го са усетени само от жителите на Халкидики. Няма материални щети и пострадали, съобщават от Гражданска защита. Няма паника сред хората. Халкидики е сеизмичен район и земетресения  с магнитут от около 5 степен по Рихтер не са изключение. Последният земен трус, регистриран преди час е 3,3 по Рихтер.Сеизмолозите следят активността на епицентъра и все още не могат да гарантират, че вторичните трусове ще са по-слаби.  ", "date": "2018.04.21", "title": "4.9 по Рихтер разлюля Гърция"}
{"url": "http://www.cross.bg/mladezh-strelba-florida-1573067.html", "text": "/КРОСС/ Въоръжен младеж откри стрелба в гимназия във Флорида, ранявайки един ученик, предаде Асошиейтед прес, като се позова на полицията в югоизточния щат на САЩ.19-годишният заподозрян бил арестуван и се извинил, докато бил отвеждан с белезници.Пострадалият е 17-годишен младеж, настанен е в болница с рана на глезена, без опасност за живота.Стрелецът, който бил скрил оръжието си в калъф за китара, е бивш възпитаник на гимназията в Окала.Инцидентът стана вчера, когато в цялата страна бе планиран протест с излизане от класните стаи срещу свързаното с огнестрелни оръжия насилие. Той стана малко повече от два месеца, след като 19-годишен младеж уби 17 и рани още толкова хора при стрелба в друга гимназия във Флорида.  ", "date": "2018.04.21", "title": "Отново стрелба в училище във Флорида"}
{"url": "http://www.cross.bg/nikaragya-daniel-otbelyazva-1573068.html", "text": "/КРОСС/ Най-малко трима души бяха убити при протести в Никарагуа срещу промени в социалната система, предаде Ройтерс, като се позова на Червения кръст.Агенцията отбелязва, че смъртоносното насилие засилва натиска върху лявото правителство на президента Даниел Ортега.В Никарагуа вчера протестираха за трети пореден ден срещу влезлите в сила реформи, които увеличават вноските на работещите и понижават пенсиите.В четвъртък полицай и млад демонстрант бяха застреляни в столицата Манагуа. Един младеж е бил застрелян в Типитапа, североизточно от Манагуа. 48 души са получили медицинска помощ.Бивш лидер на лява партизанска групировка, обвиняван от критиците, че иска да установи семейна диктатура, Даниел Ортега е президент на Никарагуа от 2007 г. Неговата политика, която е смес от социализъм и пазарна икономика, осигури на централноамериканската страна солиден икономически растеж, отбелязва Ройтерс.Социалната реформа, която според правителството е необходима за фискалната стабилност, обаче предизвика ответни реакции, съпътствани от насилие.Местни телевизии, излъчвали пряко протестите, бяха спрени от ефир.  ", "date": "2018.04.21", "title": "Трима убити при протести в Никарагуа"}
{"url": "http://www.cross.bg/vtora-elizabet-rozhdeniya-1573069.html", "text": "/КРОСС/ Британската кралица Елизабет Втора ще присъства на специален концерт във връзка с нейния 92-ри рожден ден, като сред изпълнителите ще фигурират Том Джоунс,Кайли Миноуг, Стинг, Шаги и др., предава Ройтерс.Гастролите ще преминат под мотото \"Парти за рождения ден на кралицата\" и ще се състоят в лондонския \"Роял Албърт хол\".Концертът донякъде нарушава традицията, тъй като обикновено Нейно Величество чества рождения си ден в тесен семеен кръг.Проявата идва в края на една седмица, в която ръководители и представители на 53 държави присъстваха в Лондон на Срещата на високо равнище на правителствените ръководители от Общността на нациите.В концерта в чест на кралицата ще се включат и изпълнители от бившите британски колонии. Както е известно, Елизабет Втора е глава на Общността на нациите.Елизабет Втора е родена на 21 април 1926 г. и се възкачи на престола през 1952 г. на 25-годишна възраст, припомня агенцията.  ", "date": "2018.04.21", "title": "Елизабет Втора ще празнува рождения си ден на концерт"}
{"url": "http://www.cross.bg/teodor-voenachalnikut-sveti-1573057.html", "text": "/КРОСС/ Страданието на свети свещеномъченик ЯнуарийПо времето, когато нечестивите императори Диоклетиан и Максимиан яростно преследвали християните, бил заловен и изправен на разпит пред Тимотей, управителя на Кампания, епископ Януарий. Когато военачалникът видял, че Януарий - ту подлъгван с ласкателства, ту заплашван с мъчения, - принуждаван по разни начини да се поклони на идолите, остава непоколебим в християнската вяра, заповядал да го хвърлят в нажежена пещ, за да изгори. Но светецът, както тримата юноши във Вавилонската пещ, останал невредим сред пламъците на огъня, защото при него слязъл Божий ангел, който унищожил силата на огъня, и светецът ликувал сред пламъците, възпявайки и славословейки Бога.Когато излязъл от пещта, всички забелязали, че огънят не е докоснал дори дрехите му, и много се почудили. А военачалникът, предполагайки, че християнският епископ е излязъл невредим от огъня, опазван от някаква вълшебническа сила, се изпълнил с най-страшен гняв срещу светеца и заповядал да го разтегнат на стана за мъчения толкова силно, че дори частите на тялото му се отделяли от ставите; после заповядал да го бият безмилостно дотогава, докато цялото му тяло се разпаднало, така че се показали костите, а земята наоколо му се обагрила в кръв.На това страшно зрелище дошли двама клирици - дяконът Фест и четецът Дизидерий, които като стоели сред тълпата народ, с благоговение наблюдавали страданията на своя епископ. Понеже ту се радвали в душите си поради проявяваното от мъченика търпение, ту плачели заради жестоките страдания, които му причинявали, по тези признаци езичниците се досетили, че и те са християни. Тогава нечестивците заловили и тях двамата, оковали ги заедно със светия мъченик и ги повели след военачалника към град Путеола, където ги хвърлили в тъмницата.В същата тъмница били затворени заради изповядването на Христа Прокъл и Сосий - дякони в град Путеола и двамата миряни Евтихий и Акутион, осъдени на разкъсване от зверовете.Като настъпил денят, ги извели на площада заедно с епископа и ги хвърлили на зверовете. Но Бог, Който се прославя чрез Своите светии, укротил зверовете така, както някога затворил устата на лъвовете в ямата, където бил хвърлен Даниил. Нито един от зверовете не се докоснал до светите мъченици, но като променили временно своята природна свирепост в овча кротост, пристъпили към светия епископ и паднали в нозете му. Тази необикновена случка довела до изумление и ужас всички хора, които били там. Между другото военачалникът, който приписвал това на мнимата вълшебническа сила на християните, обмислял по какъв начин да умъртви Божия светител и онези, които били с него.Докато той, сляп с духовните си очи, обмислял това, внезапно загубил телесното си зрение и трябвало някой да го води, докато той опипвал стените. А когато Христовият мъченик, с беззлобието си се помолил за своя мъчител, военачалникът незабавно прогледнал телесно, но не и душевно. Народът, който гледал тези чудеса, повярвал в Христа и това били около пет хиляди човека. Военачалникът, прогледнал след внезапната слепота по молитвите на мъченика, неблагодарен и с вкаменено сърце, не само че не познал истината, но изпаднал в още по-голямо безумие и вместо да въздаде хвала на Христа, нашия Господ, говорел хули срещу него; той пламнал от злоба поради обръщането към Христа на такъв брой хора и заповядал да посекат с меч светите мъченици. Така свещеномъченикът, Божият светител Януарий, със своите състрадалци дяконите Фест, Прокъл и Сосий, с четеца Дизидерий и с Евтихий и Акутион - миряните, възприел мъченически венец, след като бил убит с меч извън стените на град Путеола.Жителите на околните градове взели при себе си телата на тези свети мъченици, всеки град взел по един мъченик, понеже искал да има свой ходатай пред Бога. Тялото на свещеномъченик Януарий взели жителите на град Неапол; пренесли го с чест в своя град и го положили в своята църква. Когато взимали тялото на светеца от град Путеола, събрали и изсъхналата там кръв на светеца, положили я в стъклен съсъд и я пазели благоговейно. Когато поставяли съда с тази кръв до главата на мъченика, тя мигом се втечнявала и ставала гореща, като че току-що е пролята. В Неапол също ставали най-различни чудеса чрез молитвите на свети свещеномъченик Януарий. Особено се прославило следното чудо.Някога планината Везувий изхвърляла толкова много огнена лава, че страх и трепет обземали жителите не само на близките, но и на отдалечените градове. Но когато народът дошъл при гроба на светеца и започнал със сълзи да зове към него за помощ, лавата престанала да изригва и никаква беда не сполетяла хората. Станало и друго преславно чудо с едно умряло дете.Една вдовица на име Максимила имала единствен син и когато той умрял, безутешно плачела за него. Когато дошла в църквата, забелязала над църковните двери икона, на която бил изобразен свети епископ Януарий; тя си припомнила за станалото някога във Ветхия Завет чудо, как свети пророк Елисей възкресил сина на сонамката, възложила твърдо упование на Бога и на Божия угодник и постъпила по примера на Елисей: като взела иконата на свети мъченик Януарий, положила я върху своето умряло дете, като поставила очите върху очите, устата върху устата, цялото изобразено тяло - към тялото на детето и се помолила със стенания и горещи сълзи, като казала така:- Божи угоднико! Помилвай ме и утеши моята печал: възкреси единствения ми син.Като се помолила така, синът й незабавно оживял и се изправил здрав. Всички, които били събрани за неговото погребение, видели това преславно чудо, удивили се, прославили и възблагодарили на Бога, Който върши чрез Своите светии дивни чудеса и в похвали възвеличили свети мъченик Януарий, като свой бърз помощник; чрез неговите свети молитви да изпрати Господ и на нас милостта Си навеки. Амин.Страданието на свети мъченик ТеодорПрез царуването на император Антонин, когато Пергия Памфилийска била управлявана от военачалника Теодот, за военна служба набирали красиви и силни телом юноши. Заедно с други младежи от добър род, повикали и споменавания тук прекрасен на вид, блажен Теодор, когото довели при военачалника Теодот. Военачалникът му сложил, както и на другите младежи, воински знак. Но свети Теодор незабавно го свалил и казал:- Аз съм белязан от утробата на майка си от моя Небесен Цар Господ Иисус Христос и не желая да бъда воин на друг цар!Тогава военачалникът запитал светеца:- На кой цар си воин ти?- Аз съм воин на Този Цар, Който е сътворил небето и земята!Военачалникът, като се досетил, че Теодор е християнин, запитал го:- Няма ли да принесеш жертва на нашите богове?- Аз никога не съм принасял и няма да принеса жертва на нечистите бесове! - отвърнал светецът.Тогава военачалникът заповядал да го бият жестоко, след което пак го повикал на разпит и запитал:- Размисли ли сега, ще ми бъдеш ли послушен и ще се поклониш ли на боговете?- Ако би познал - отвърнал светецът - Бога, Който те е сътворил, и ти би поискал да Му се поклониш.При това военачалникът заповядал да разпалят огън, да донесат огромен железен тиган, да разтопят много смола, сяра и восък, да положат мъченика гол върху тигана и да го поливат с вряща смола. Докато се подготвяло това, Бог внезапно извършил дивно чудо: чул се оглушителен шум и станало земетресение на същото място, където били огънят и тиганът; след това земята там се разтворила и от земната пукнатина изтекла вода, която угасила огъня и изстудила тигана. А светият мъченик останал съвсем невредим и казал на военачалника:- Ето, както виждаш, тази работа свърших не аз, а Христос, Моят Бог, на Когото служа. Ако искаш да разбереш силата на твоите богове, приготви друг огън, отново разгорещи тигана и заповядай в името на тези богове да положат отгоре му един от войниците ти, тогава ще видиш безсилието на боговете си и ще опознаеш могъществото на моя Бог.Като чули това, воините, които били там, казали на управителя:- Не, господарю, недей да правиш това с нас, направи го със служителите (жреците) на нашите богове. Тиганът ще послуша и жреца, както послуша Теодор, и също няма да го обгори.Като заповядал незабавно да повикат жреца, военачалникът го запитал:- Как е името ти?- Диоскор - отвърнал жрецът.После военачалникът го запитал:- С какви вълшебни треви се мажат християните, когато отиват безстрашно в огъня и стоят там, без да изгарят, както например днес това направи Теодор?- Християните не са магьосници - отвърнал Диоскор, - но Христовото име е толкова силно, че където се призовава с вяра, там всички вълшебни магии се разрушават и бесовете треперят.- Нима - попитал военачалникът - Христос е по-силен от нашия Зевс?- Зевс и всички останали богове са безчувствени и глухи идоли - отвърнал Диоскор - и аз те умолявам да не ме принуждаваш да лягам върху тигана, а щом искаш да провериш могъществото на Зевс, по-добре сложи в огъня самия него.За думите си Диоскор бил положен на нажежения тиган. След неговата кончината свети Теодор бил затворен в тъмницата. После отново го извели оттам за нови мъчения: завързали му краката, привързали го към диви коне, които повлекли мъченика по градските улици, като силно ги пришпорвали. Подгонените коне паднали на едно място край градските стени и се пребили, а мъченикът бил спасен от невидимата Божия сила и след като го развързали, за всеобщо учудване той бил цял и невредим. Двамина от воините, които привързвали светеца към конете, Сократ и Дионисий, разказали на всички своето чудно видение: докато пришпорвали конете, видели да слиза от небето към мъченика огнена колесница, която го взела и го поставила невредим на мястото на съдилището. Като разказвали на всички за това, воините викали:- Велик е християнският Бог!Военачалникът, като чул това, заповядал да затворят в тъмницата заедно със свети Теодор и тези воини и приготвил пещ за тяхното мъчение, като я подклаждал със силен огън в продължение на три дена. После хвърлил в пещта мъченика и двамата повярвали в Христа воини Сократ и Дионисий. Незабавно паднала божествена роса, която оросила мъчениците и охладила пламъците. Светиите стоели посред пещта като в някакво прохладно място и разговаряли. При това свети Теодор си припомнил своята блажена майка, пленена преди три години от другоплеменници и отведена заедно с други пленници в Етиопия, и се помолил за нея на Бога, като казал:- Господи Иисусе Христе, Боже, Който твориш чудеса! Покажи ми, по какъвто начин знаеш, чрез Божествената Си сила, моята майка, защото искам да я видя. За Тебе всичко е възможно. Покажи ми я, та и другите да познаят Твоето величие.Когато светецът се молел с такива думи, пламъкът мъничко позагаснал и при това, по молитвите на мъченика, паднал дъжд и съвсем охладил нагорещената пещ, а светиите започнали да се готвят за сън, защото вече било нощ. Божий ангел застанал насън пред свети Теодор и му казал:- Не скърби, Теодоре, за твоята майка - ти ще я видиш.Като се събудил, светецът разказал съня си на своите другари; и още докато разказвал, сред пещта се изправила майка му на име Филипия, и като видяла своя обичан син, се зарадвала, с любов го разцелувала, него и воините, и им съобщила откъде и как е дошла тук, водена от невидима ръка. В това време свети мъченик Теодор, вдигнал ръце към небето и въздал подобаващата се благодарност на Бога.На сутринта военачалникът казал на своите приближени:- Мисля, че от Теодор и хвърлените с него в пещта не е останала и костица.Докато говорел това, един от стражите, които охранявали пещта, пристигнал с известието, че мъчениците, хвърлени в пещта, са живи и че още от вечерта е угаснал огънят, потушен от пролелия се дъжд; след това казал, че внезапно се е появила от плен майката на Теодор, седи в пещта като в дворец и разговаря за християнския Бог със своя син и войниците. Чувайки това, военачалникът изпаднал в страх и ужас, сам отишъл при пещта и като повикал блажената Филипия, я запитал:- Ти ли си майката на Теодор?- Да, аз съм - отвърнала тя.Тогава военачалникът казал:- Увещай сина си да се поклони на боговете, за да не погине и да те направи бездетна.- Синът ми - отвърнала тя, - както бях известена за него от моя Господ още преди зачатието му, ще бъде разпънат от тебе и ще принесе на Бога жертва хвала.- Тъй като ти самата назначи за сина си кръстна смърт - казал военачалникът, - нека бъде така.После военачалникът заповядал незабавно да разпънат Теодор, а да отсекат главата с меч на света Филипия; а двамата войници, Сократ и Дионисий, да бъдат посечени с меч.Така светите мъченици получили своите венци. Свети Теодор висял на кръста в продължение на три дни, а след това също заминал при Господа. Тогава някои от благочестивите, като взели телата на светиите, ги обвили със скъпи платна, помазали ги с аромати и с чест ги положили в приготвено специално за тях място, като прославяли Отца и Сина и Светия Дух, Единия Бог в Троица, прославян навеки. Амин. ", "date": "2018.04.21", "title": "Св. свщмчци Януарий и Теодор в Пергия"}
{"url": "http://www.cross.bg/narysheniya-vestnik-izpit-1573072.html", "text": "/КРОСС/ \"Колани за всеки автобус с курс над 30 км\" - предвижда проектът за новия Закон за пътните превозни средства. Това е казал за вестник \"24 часа\" Дамян Войновски, зам.-директор на Изпълнителна агенция \"Автомобилна администрация\". Досега в сила е изискването пътниците задължително да слагат колани в автобусите, ако има такива. Вкарването на тези задължения в новия закон стана след катастрофата с автобуса на магистрала \"Тракия\", при която загинаха 6-има души, уточнява изданието.\"Три нарушения и пак на изпит за книжка\" - с това водещо заглавие излиза днешният брой на вестник \"Труд\". Всекидневникът обяснява, че шофьор, който извърши 3 тежки нарушения за 2 години, ще губи правоспособност и ще трябва пак да ходи на изпит. Преди това обаче ще трябва да премине и курсове, организирани от МВР.На новите правила, записани в бъдещия Закон за движение по пътищата, публикуван за обществено обсъждане, обръща внимание на първата си страница и вестник \"Стандарт\". Изданието допълва, че 7 са тежките нарушения, за които ще се взема книжка. Някои от тях са: движение в насрещното платно по магистрала или скоростен път, каране в аварийната лента, шофиране с алкохол над 0,5 промила или под въздействието на наркотици. ", "date": "2018.04.21", "title": "Вестниците пишат..."}
{"url": "http://www.cross.bg/tema-govori-zashto-1573061.html", "text": "/КРОСС/ Нова телевизия, „Събуди се\"Тема: Кошмарите на Европа и страховете на България. Говори Георги Марков.Тема: Говори изнудваният бизнесмен Александър Ваклин, за рекордния рушвет от половин милион лева.Тема: С глас на славей. Превъплъщенията на Софи Маринова.Тема: Когато полицията е мишена. Инспектор Петър Иванов, който също пострада по време мача Левски - ЦСКА.Тема: Автопарк или автоморга? Наистина ли повечето коли втора ръка, внасяни у нас, са вече катастрофирали?Тема: На живо: Кой открадна 4 кутии с дарения за онкоболно момче?Тема: Живот на призрак, 23 години живот без документи. Защо държавата не иска Нарек от Армения?Тема: Среща на Ива Софиянска - Божкова със сестрата на Преслава - народната певица Ивелина Колева.БТВ, „Тази събота и неделя\"Тема: Евгений Бакърджиев: Сбогом на илюзиите, или как времето спря да бъде наше?Тема: Хронология на един арест, въпроси и отговори. Говорят юрист Любомир Авджийски, заснел ареста и директорът на Комисията за отнемане на противозаконно имущество Пламен Георгиев.Тема: Невероятната история на един скъп имот в центъра на София, или защо наследниците на един от първите кметове на града след Освобождението превръщата къщата му в център за изкуство.Тема: Криско: За новата си песен със Слави Трифонов. БНТ, „Денята започва с Георги Любенов\"Тема: Битка с килограмите. Как се отслабва трайно? Експертът по хранене проф. Стефка Петрова.Тема: Полезни съвети за домашната градина през пролетта.Тема: Парад на лалетата в Балчик.Тема: Осветяването в държавата. Спорят Тома Биков от ГЕРБ и Таско Ерменков от БСП.Тема: Защо се бият в СДС? Говори д-р Петър Берон.Тема: На живо: Коцето Калки пее спиричуъл.Тема: \"Живите архиви\": Спомени с „баш майстора\" Кирил Господинов.Тема: Стефан Щерев и Ива Свещарова, за съвременния танц.Тема: Младежки хоризонти: Джаятма Уикенмараняке, върховен представител на ООН за младежта.   ", "date": "2018.04.21", "title": "По телевизиите в събота"}
{"url": "http://www.cross.bg/voiina-purvata-voenen-1573058.html", "text": "/КРОСС/ 753 г. пр.н.е. - Ромул и Рем основават Рим. 1509 г. - Хенри VIII става крал на Англия след смъртта на баща си Хенри VII. 1526 г. - Бабур, наследникът на Чингиз хан и Тимур, разбива индийската армия и завзема Делхи. 1689 г. - В Англия се състои коронацията на Вилхелм III Орански и неговата съпруга Мария II Стюарт. 1792 г. - Русия анексира Полското кралство. 1836 г. - Тексаската революция: Състои се Битката при Сан Хасинто, в която тексаските войски начело със Сам Хюстън побеждават мексиканците, предвождани от ген. Антонио Лопес де Санта Ана. 1874 г. - Васил Друмев е ръкоположен за епископ като Климент Браницки. 1898 г. - Започва испано-американската война, в която Кралство Испания загубва контрола над Куба, Пуерто Рико и Филипините. 1918 г. - Първата световна война: Германският първокласен военен пилот Манфред фон Рихтхофен, известен като „Червения барон\", е уцелен и убит при въздушен бой над Франция. 1921 г. - Обявено е създаването на Арменска ССР в състава на СССР. 1925 г - В Букурещ футболистите на СК\"Тича\" печелят първата купа в историята на българския спорт. 1944 г. - Жените във Франция получават право да гласуват. 1945 г. - Втората световна война: Съветските войски достигат предградията на Берлин. 1954 г. - В Чехия започва процесът против „буржоазните националисти\", сред които е и бъдещият генерален секретар Густав Хусак. 1956 г. - Хитът на Елвис Пресли Heartbreak Hotel е първата му песен, излязла на първо място в меродавната класация на списанието Билборд. 1960 г. - Официално е открита новата столица на Бразилия - град Бразилия, построена само за четири години по авангардния проект на архитекта Оскар Нимайер. 1963 г. - Бийтълс и Ролинг Стоунс правят съвместен концерт в Ричмънд. 1967 г. - Няколко дни преди парламентарните избори в Гърция, полковник Георгиос Пападопулос оглавява успешен държавен преврат и налага в страната военен режим, който продължава седем години. 1972 г. - Министерският съвет издава постановление за наука и подготовка на кадри чрез интегриране на научните звена на БАН с факултетите на СУ. 1976 г. - Валери Андре става първата жена генерал във френската армия. 1987 г. - Терористичната организация Тигри за освобождение на Тамил Еелам извършва атентат в столицата на Шри Ланка - Коломбо, убити са 106 души. 1989 г. - 100 000 студенти се събират на площад Тянанмън (Пекин) по повод смъртта на лидера на китайските реформи Ху Яобан. 1999 г. - Терористи отвличат пасажерски самолет Ту-154 по линията Душанбе - Москва.", "date": "2018.04.21", "title": "На 21 април..."}
{"url": "http://www.cross.bg/taiis-zhyrnalist-svedeniya-1573094.html", "text": "/КРОСС/ Федералните власти на САЩ предложиха награда от един милион долара за всякакви сведения, подпомагащи издирването на американския журналист Остин Тайс, изчезнал в Сирия преди повече от пет години, предаде Франс прес. Агенцията, предложила наградата - ФБР, уточни, че тази стъпка не е свързана \"с никакво конкретно събитие\".Тайс изглежда е единственият американски журналист, държан все още в плен в Сирия, която се нареди сред страните, най-опасни за военни репортери, посочва агенцията.Възнаграждението ще бъде изплатено за \"информация, довела директно до откриването, спасяването и връщането жив и здрав\" на репортера. Сведенията може да бъдат съобщени чрез имейл на адрес findaustintice@fbi.gov, чрез сайта tips.fbi.gov или чрез американските консулства в чужбина, уточни ФБР.Независим журналист, Тайс работеше за пресгрупата \"Макклачи нюзпейпърс\", в. \"Вашингтон пост\", телевизия Си Би Ес и други медии като Би Би Си, АФП и Асошиейтед прес. Той бе отвлечен недалеч от Дамаск на 14 август 2012 г., малко след като навърши 31 години.Семейството му отправи не един апел, за да получи сведения за съдбата му, твърдейки, че роднините на Тайс го смятат за жив.В петък правозащитната организация \"Репортери без граници\" приветства решението на ФБР и изрази надежда предложеното възнаграждение да окуражи хора, способни да предоставят някакви данни за съдбата на Остин Тайс. ", "date": "2018.04.21", "title": "ФБР дава милион долара за сведения за американец, изчезнал в Сирия"}
{"url": "http://www.cross.bg/kitaii-lodki-drakoni-vodata-1573098.html", "text": "/КРОСС/ Петима души загинаха, а мнозина са в неизвестност, след като две лодки-дракони (голямо кану с глава на дракон) се преобърнаха и 60 души паднаха във водата в Южен Китай, съобщи държавната телевизия.Според телевизията инцидентът е станал, докато лодките се подготвяли за утрешното състезание по река Таохуа в град Гуейлин. За момента не е ясно каква е причината за обръщането на лодките.От водата са били извадени пет тела и двама оцелели, а спасители търсят неуточнен брой хора, които се водят изчезнали.Китай се опитва да повиши безопасността около надпреварата с лодки-дракони, които се организират в цялата страна по време на фестивала Дуану. Той се провежда в периода около лятното слънцестоене и е в памет на китайския поет и министър от третото столетие преди новата ера Цюй Юан.    ", "date": "2018.04.21", "title": "5 загинали и множество изчезнали след инцидент с лодки в Китай"}
{"url": "http://www.cross.bg/rysiya-pazar-obrechena-1573095.html", "text": "/КРОСС/ Русия е обречена да има много природен газ, но възможностите за продажбата му са изчерпани. Това обяви руският експерт по геополитика и енергетика Михаил Крутихин в интервю за БНР.По думите му, вътрешният пазар в Русия няма накъде да се разширява, а на международната сцена търсенето на синьо гориво няма да се увеличава значително.\"Китай не би купувал много природен газ. Там количествата са ограничени. Европа не е разширяващ се пазар. Тя би могла да увеличи още малко потреблението на руски газ, но руското синьо гориво ще трябва да се състезава с източници от други държави. Обобщено казано - Русия е обречена да стои със своите огромни залежи на природен газ, без да има пазар за тях\", изтъкна руският експерт.  ", "date": "2018.04.21", "title": "Русия е обречена да няма пазар за огромните си залежи на газ"}
{"url": "http://www.cross.bg/georgiev-komentira-ivancheva-1573073.html", "text": "/КРОСС/ „Всичко при ареста на кмета на „Младост\" Десислава Иванчева е свършено както трябва\", категоричен е Пламен Георгиев, председател на новосъздадената Комисия за противодействие на корупцията и отнемане на незаконно придобитото имущество. Той определи като необяснимо чувството, което остана в българското общество за показност на ареста, извършен в центъра на София.„Законът изисква да се претърси автомобила в присъствието на Иванчева. Сигурен съм, че е било некомфортно за нея, но така всички виждат, че автомобилът не е местен никъде\", коментира Георгиев пред бТВ.На въпрос защо се е наложило Иванчева да седи с белезници през цялото време, той коментира, че при предишна акция на прокуратурата е имало случай, в който задържаното лице се хвърлило на земята в калта, за да се опита да изтрие химическото вещество от ръцете си, с което били белязани парите.„Не помня друг такъв случай на лице задържано с подкуп в такъв размер, така че би трябвало да действа и като превенция\", коментира Георгиев.„Бях силно изненадан, че има положителни и отрицателни становища за ситуация, когато задържаш човек със 70 хил. евро в ръцете. Уверявам ви, че ако бяхме в една държава на Запад от нас, никой нямаше и да си помисли да каже и дума в защита на този човек\", коментира още Георгиев.На въпрос дали доказателствата срещу Десислава Иванчева ще издържат в съда, Георгиев каза, че като прокурор е сигурен, че могат да доведат до осъдителна присъда.„Аз като прокурор, ако имах такова дело, щях да бъда убеден, че ще имаме осъдителна присъда и съм убеден, дай боже, и съдът да мисли по същия начин\", каза Георгиев.По повод новосъздадената институция, която представлява, Георгиев коментира, че те се отчитат единствено пред парламента с годишни доклади. До момента са получили над 100 сигнала за корупция. Георгиев уточни, че в правомощията им е и да разследват магистрати, но не каза дали в момента тече подобно разследване. ", "date": "2018.04.21", "title": "Пламен Георгиев: Всичко при ареста на Иванчева е свършено както трябва"}
