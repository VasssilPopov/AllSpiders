{"url": "http://www.cross.bg/borisov-dyma-momenta-1612908.html", "text": "/КРОСС/ \"Навръх 9 септември, рано сутринта в дома си е бил арестуван бившият главен редактор на \"Дума\" Юрий Борисов, съобщи за вестника съпругата му журналистката Дора Чичкова. Журналистът, който сега е един от секретарите на Националното движение \"Русофили\", е бил докаран в следствения арест с белезници, потвърдиха за \"Дума\" очевидци.\"От връченото определение за обиск ставало ясно, че задържането на Борисов е във връзка с дело, образувано на 3 юли 2019 г. по чл. 105 от Наказателния кодекс. Той гласи, че който се постави в услуга на чужда държава или на чужда организация, за да й служи като шпионин, се наказва с лишаване от свобода от 5 до 15 години.\"Това съобщи сайтът на вестника на БСП. Според информацията към момента домът на Борисов е бил обискиран, иззети са компютри и различни документи, а самият той е бил отведен от полицията за разпит в спецпрокуратута.Към момента официална информация от прокуратурата или МВР няма. ", "date": "2019.09.09", "title": " Отведоха за разпит бившия главен редактор на вестник „Дума”"}
{"url": "http://www.cross.bg/freebuds-kirin-huawei-1612907.html", "text": "Huawei представи по време на технологичната конференция IFA в Берлин безжичните си слушалки  HUAWEI FreeBuds 3. Те са част от новата аудио стратегия на компанията, която е насочена към премиум аудио пазара. Слушалките ще работят със собствения чип Huawei Kirin A1.Чипсетът Kirin A1 използва технологично усъвършенстван подход за предоставяне на отлични звукови характеристики на FreeBuds 3. Слушалките са съчетание на изключителни технологии за цифрова обработка на звук с фино настроен драйвер с висока чувствителност, за да се осигури ефективно решение за възпроизвеждане на музика и глас. Освен това новият интелигентен звук, в чиято основа е чипът Kirin A1, може да се похвали с множество функции като стабилна свързаност, ултра ниска латентност и впечатляваща технология за контрол на шума.Kirin A1 е първият чип, който е специално разработен за пазара на носими и звукови устройства. Kirin A1 идва с огромна мощност за обработване на сложни задачи. При това е с изключително компактен размер - 4,3 мм на 4,4 мм.Като първият BT 5.1 & BLE 5.1 носим чип, Kirin A1 превръща FreeBuds 3 в устройство с ненадмината стабилност и лекота на свързаността. В съчетание с новото поколение алгоритъм за избор на Bluetooth сигнал, осъществено с помощта на интелигентната адаптивна технология за промяна на честотата за комуникации,  чипът може динамично да идентифицира честотни ленти, замърсени от 2.4GHz честоти, като например Wi-Fi, и да премине към свободен канал. Това позволява бързото адаптиране към промените в обкръжението и независима от смущенията работа.Собственият изохронен двуканален Bluetooth на Huawei дава на безжичните слушаки истински стерео звук, свързвайки се независимо и едновременно към лявата и дясна слушалка.  Разработената от Huawei двуканална технология за синхронизиране позволява на двете слушалки да получават левия и десния аудио канал директно от интелигентно устройство, като същевременно улеснява директната комуникация между устройството и двете слушалки без смущения. Самостоятелно разработеният двуканален режим на синхронно предаване води до утра ниска латентност до 190ms2, което прави FreeBuds 3 перфектната безжична слушалка за геймърите, които искат незабавна аудио връзка.HUAWEI FreeBuds 3 идват в заоблен калъф за зареждане, който е проектиран така, че да се побере удобно в джоба и да се носи леко в ръка.Безжичните слушалки на HUAWEI FreeBuds 3 се носят удобно благодарение на своите ергономични извивки и естествен отворен дизайн. Това позволява да се  държат в ухото с часове. Елегантно оформени, те са решени в минималистичен, но модерен дизайн, допълнен от лъскаво черно или бяло покритие.В резултат на изследване на факторите, които създават естетически, ергономични и акустични предимства в дизайна, се ражда и Dolphin Bionic Design на безжичните слушалки на Huawei. Този дизайн е вдъхновен от естествена кривина на гласната кухина на делфина и благодарение на него фокусира и модулира гласа.  Това се допълва и от възможността на устройството да се позиционира по-дълбоко в ухото, което подобрява изключително качеството на звука.С помощта на чипа HUAWEI Kirin A1 се преодолява пропастта между създаването на функционални чипове и изкуството на разработване на висококачествен звук. За да намери този баланс, Huawei създава иновативния процесор за дигитален аудио сигнал, интегриран в чипа Kirin A1. Тази водеща технология в индустрията позволява да се обработват аудио честоти до 356MHZ. Прецизният алгоритъм позволява редуцирането на външни звуци в реално време, като позиционира HUAWEI FreeBuds 3 като перфектен избор за обаждания в шумни пространства.HUAWEI FreeBuds 3 са първите  безжични стерео слушалки, които едновременно поддържат шумоподтискане при обаждане и активно редуцириране на шума в реално време.  Базирано на симулацията на звука в ушния канал, изходната честота и интензитетът на сигнала за намаляване на шума се приспособяват към различните форми на ушния канал, като по този начин се постига отличен ефект на намаляване на шума, дори и при носене на открито.  Чрез двойно докосване на лявата слушалка, може да се включи и изключи функцията за намаляване на шума, което позволява на потребителите да се наслаждават на кристално чиста музика дори в претъпканото метро или шумен ресторант.Високочувствителният 14мм динамичен драйвър на HUAWEI FreeBuds 3 позволява на всяка нота да звучи с оригиналната си чистота.  Басът е силен, мощен и пронизващ, което дава усещане за слушане на музика в студийни условия.FreeBuds 3 могат да се зареждат безжично, като зареждането може да се извърши с безжично зарядно или чрез обратно безжично зареждане чрез смартфон. Благодарение на енергийната ефективност и ниското потребление на енергия на чипа Kirin A1, HUAWEI FreeBuds 3 могат да издържат непрестанно аудио възпроизвеждане в продължение на 4 часа с едно зареждане и общо 20 часа, когато се използват заедно с кутията за зареждане. ", "date": "2019.09.09", "title": "Новите безжични слушалки HUAWEI FREEBUDS 3 предлагат нов интелигентен звук с помощта на чипа KIRIN A1"}
{"url": "http://www.cross.bg/kenedi-naiidzhul-plovdiv-1612883.html", "text": "/КРОСС/ Найджъл Кенеди е решил да пътува с кола за предстоящия си концерт в България \"Една вечер с Найджъл Кенеди\". Събитието е на 21 септември в Пловдив. Организаторите съобщават също, че световноизвестният цигулар е отказал самолетния билет, а до Пловдив ще го вози личният му шофьор в компанията на мениджъра му и цигулката му.Очаква се Кенеди да пристигне у нас няколко дни преди спектакъла на Античния театър. Виртуозът ще отседне в луксозен хотел, където ще бъде и екипът му от десетима човека. За разлика от него, музикантите му се очаква да кацнат в България със самолет. В хотелската стая на звездата ще има специално отопление с маслени радиатори, електрическо пиано и огромна тераса. В тази обстановка артистът ще се отдаде на репетиции. В \"Една вечер с Найджъл Кенеди\" ще звучат произведения от най-новия му албум с композиции на Гершуин, също и пиеси от любимия му Йохан Себастиан Бах, aвторската \"Магьосникът от Лублин\" и някои най-познатите на публиката произведения от всичките му албуми досега. На сцената до него ще бъдат още четирима музиканти: Бойл Дъг - китара, Питър Адамс - чело, Пьотр Кулаковски - ударни, и Ролф Бусалб - кирата.Найджъл Кенеди все още държи рекорд в книгата на Гинес за най-продавана класическа творба на всички времена (за запис от 1989 г. на \"Годишните времена\" на Вивалди - с над два милиона продадени копия). Той ще свири за трети път пред пловдивска публика. Последното му гостуване на сцената на Античния театър бе преди три години, когато заедно с композитора Георги Андреев (и гъдулката му) направиха своеобразно надсвирване. ", "date": "2019.09.09", "title": "Найджъл Кенеди ще пристигне с кола за концерта в Пловдив "}
{"url": "http://www.cross.bg/bienaleto-gabrovo-myzeya-1612889.html", "text": "/КРОСС/ Почти в своя край, 24-ото Габровско биенале на хумора и сатирата в изкуството представя Нонумент - изложба в Музея на хумора и сатирата в Габрово и представление на група ЛИГНА (Германия), Стефан А. Щерев и с музика на Емилиян Гацов - Елби, което ще се състои пред Чинията на връх Бузлуджа.Посветено на темата Измерения на публичното, Биеналето приключва с една изложба, представяща нонументи - монументи, които са загубили или променили символната си стойност в резултат на промени в идеологията. Създадени като места за възхвала и памет, нонументите се оказват в забвение, занемарени и оставени на влиянието на времето, напомняйки за непостигнати утопии, за принуда и суъчастие. Представяйки примери от Централна и Източна Европа от платформата Nonument.org, изложбата обръща специално внимание на паметника на връх Бузлуджа, създаден като дом на Българската комунистическа партия, в центъра на страната, върху балкански връх, така че да се вижда от север и юг.Изложбата представя документални материали, фотографии и филми от проектирането, планирането, строежа, функционирането, затварянето, разграбването и разрухата на монумента, както и карикатури и вицове с познати метафори и скорошни исторически събития.Пърформънсът е под формата на пиеса за слушане, която се изиграва от публиката по време на разходка около чинията. Така участниците преживяват архитектурата, стават свидетели на сцени от историята на паметника и получават инструкции за изпълнение на обичайни, ежедневни жестове, които в своята дискретност напомнят протестните пърформанси на Иржи Кованда в Прага от 1976 или на Ердем Гюндюз в парка Гези в Истанбул от 2013 година.За да участвате, носете си смартфон и слушалки. Организаторите предвиждат транспорт от Габрово, Казанлък и Велико Търново, но участниците могат да стигнат и със собствен транспорт до паркинга на Чинията. За повече информация следете сайта на Биеналето и фб събитието. Представлението Нонумент ще се случи единствено на 14 септември. Изложбата Нонументи ще остане в Музея до края на януари 2020 година, а Биеналето може да бъде разгледано до края на септември 2019. За онези, които ще тръгнат към Бузлуджа от Габрово, организаторите предлагат тур в Биеналето, воден от директорката на Музея на хумора и сатирата, Маргарита Доровска (14 септември, събота, 10:30).Проектът се реализира с подкрепата на Програма „Творческа Европа\" на Европейската комисия, Национален фонд „Култура\" и със съдействието на Областна управа Стара Загора.", "date": "2019.09.09", "title": "Театър и изложба пред Чинията на Бузлуджа"}
{"url": "http://www.cross.bg/galileo-smartfoni-mlrd-1612892.html", "text": "/КРОСС/ Утре европейската навигационна спътникова система „Галилео\" ще достигне 1 млрд. потребители на смартфони в световен мащаб. Това съвпада с 15-та годишнина на Европейската агенция за глобалните навигационни спътникови системи (GSA) - основният партньор на Комисията при експлоатацията на „Галилео\".От декември 2016 г. „Галилео\" предоставя т.нар. „първоначални услуги\", които вече подобриха всекидневния живот на гражданите и предприятията, като осигуряват точни сигнали за определяне на местоположението, навигация и измерване на времето.Днес 95 % от дружествата, произвеждащи чипове за смартфони за спътникова навигация, създават чипове, които са съвместими с „Галилео\". Данните за 1 млрд. потребители се основават на броя на продадените в световен мащаб смартфони, използващи „Галилео\". Действителният брой на потребителите на „Галилео\" е по-голям. В Европа всички нови модели автомобили, одобрени за пазара, са оборудвани със системата eCall, която използва „Галилео\", за да съобщава местоположението на превозното средство на службите за спешно реагиране. От тази година „Галилео\" е интегрирана в цифровите тахографи на камионите (устройства за записване на скоростта и разстоянието), за да се гарантира спазването на правилата за времето за шофиране и за да се подобри безопасността на пътя. ", "date": "2019.09.09", "title": "Навигационната спътникова система „Галилео“ на ЕС достига 1 млрд. потребители на смартфони"}
{"url": "http://www.cross.bg/detzata-hranene-gurtziya-1612902.html", "text": "/КРОСС/ Гръцкото правителство финансира със 17 милиона евро програмата за плодове и зеленчуци в началните училища, както и безплатен топъл обяд. Изисква се единствено съгласие от родителите, за да бъдат включени децата в инициативата за здравословно хранене.Плодове, зеленчуци и млечни продукти ще получават ежедневно и безплатно децата в 800 начални училища в Гърция. Целта е малките ученици да изградят навици за хранене с плодове и екологично чисти храни. Млечната схема включва кисело мляко, кашкавал и сирене.За втора година продължава и програмата „топъл обяд в училище\". В 950 начални училища на децата ще се предлага всеки ден безплатно топъл обяд, като е необходимо само разрешение от родителите.В отделни зали децата се хранят заедно под надзора на обучени специалисти, които ги запознават с ползата от екологично чисти храни. Създават им навици за хранене и здравословен подбор на храната.Проучвания сред децата в Гърция показват, че по-голямата част не приема повече от един плод на ден. Според Европейската здравна организация всяко пето дете в Гърция е с наднормено тегло. ", "date": "2019.09.09", "title": "Гърция дава 17 млн. евро за здравословно хранене в началните училища "}
{"url": "http://www.cross.bg/programa-televiziyata-svoya-1612910.html", "text": "/КРОСС/  Точно 75 години след знаковия деветосептемврийски преврат стартира новата кабелна телевизия с покритие в цялата страна \"Първа програма\", която ще показва автентични исторически кадри от периода 9 септември 1944 - 10 ноември 1989.Желаещите да получат ретро-телевизията, могат да се обърнат към своя кабелен доставчик, за да разберат как да я добавят към своя програмен пакет. Каналът може да бъде гледан и онлайн на адрес: www.parvaprograma.com. На този етап създателите на телевизията няма да се афишират публично, защото се опасяват от излишно политизиране на проекта, което да опорочи техния труд.Създателите на \"Първа програма\" твърдят, че целта на новата телевизия е да съживи спомените за живота преди 9-и септември и гарантират, че техният проект няма да бъде политически обагрен или свързван с една или друга партия. Целевата аудитория на новата кабелна програма ще са носталгиците „по онова време\", както и любопитните по историческите хроники в периода 1944-1989-а година.„Идеята за създаване на соц-телевизия идва от повишения интерес на обществото към живота в епохата на социализма в последните години, включително и от по-младото поколение. Крайно време беше този интерес да прерасне в нещо по-голямо като телевизионен проект. Филмите, предаванията и културната програма ще са без аналог в друг национален или регионален канал\", обещават създателите на телевизията.Зад проекта стои близо година труд на екипа на телевизията, които са събрали хиляди архивни кадри. Може би най-интересната част на ретро канала ще бъде неговата развлекателна част. Богата музикална селекция ще радва носталгиците по времето на социализма с избрани песни от златната история на българската естрада. „Черешката на тортата\" ще бъде филмовата програма, която готви много изненади за зрителите с незабравими ленти от българското, съветско и братско кино, пленяващи дъха сериали и кинопрегледи, проследяващи една от най-знаковите епохи от историята на България.„Първа програма\" ще функционира на кооперативен принцип. Публицистиката вече няма да е зона за избрани, а всеки ще може да предложи своя идея за предаване, да изпрати снимки или да разкаже гледната си точка за живота по време на българския социализъм.По-активните зрители ще имат възможността да разработват програмата на телевизията заедно с редакторския ѝ екип като водят свое предаване. От телевизията редовно ще дават „пионерско поръчение\" за всички доброволци, които помагат за развитието на канала като им предоставят специални награди! Можете да се обърнете към своя кабелен оператор, за да разберете как да включите „Първа програма\" към своя телевизионен пакет. ", "date": "2019.09.09", "title": "„Първа програма“ съживява спомените за Народната република навръх 9-и септември"}
{"url": "http://www.cross.bg/google-assistant-vreme-1612904.html", "text": "/КРОСС/ Твърде много компании вече използват изчакващите обаждания, за да задържат клиентите си на телефона, но без да имат реален капацитет да ги обслужат. Чакането понякога може да продължи с минути, през което време потребителят слуша многократно една и съща мелодия. Google Assistant скоро може да помогне, съобщава 9to5Google.Източник на сайта твърди, че бъдещият смартфон на Google Pixel 4 ще разполага с нова функция на Assistant. Тя ще позволи на гласовия асистент да поеме чакането и да пази реда на потребителя на телефонната опашка. През това време потребителят ще е свободен да върши нещо друго, а когато реален човек вече е на линия, ще бъде уведомен да се включи.Според източника на сайта, услугата все още е в ранна фаза на разработка и затова вероятно няма да бъде предложена още с дебюта на Pixel 4. Не се споменава дали ще се предложи и за други телефони, но най-вероятно това ще се случи няколко месеца по-късно. Точно така стана и с резервациите чрез изкуствения интелект Duplex.  ", "date": "2019.09.09", "title": "Google Assistant ще помага по време на изчакващи обаждания"}
{"url": "http://www.cross.bg/krim-izbori-priznava-1612895.html", "text": "/КРОСС/ ЕС не признава произведените вчера местни избори в Крим. Това се посочва в изявление на говорителя на Европейската служба за външна дейност.Отбелязва се, че ЕС не признава незаконното приобщаване на Крим и Севастопол към Руската федерация. Никой, избран на вчерашните избори в региона, няма да бъде признаван като представител на тези земи, защото те принадлежат на Украйна, се допълва в изявлението. ", "date": "2019.09.09", "title": "ЕС не признава вчерашните избори в Крим"}
{"url": "http://www.cross.bg/predstavitel-komisiya-dnes-1612897.html", "text": "/КРОСС/ 27 eврокомисари са в обявения днес списък за новата Европейската комисия, който бе разпространен днес.Говорителят на настоящата ЕК Мина Андреева заяви, че в него липсва еврокомисар от Великобритания, тъй като институцията продължава да работи с презумпцията, че Обединеното кралство се оттегля от ЕС на 31 октомври.Освен българският представител Мария Габриел, в него са включени познатите от настоящия състав на Комисията Франс Тимерманс, Маргрете Вестагер, Йоханес Хан, Вера Йоурова, Фил Хоган, Валдис Домбровскис, Марош Шефчович. Сред новите лица са досегашният завеждащ пресслужбата й Маргаритис Схинас като представител на Гърция, Силви Гулар на Франция, Дидие Рейндерс на Белгия, Паоло Джентилони на Италия. Както вече е известно, върховен представител по външната политика и сигурността ще бъде испанецът Жозеп Борел, а председател на Европейския съвет - белгиецът Шарл Мишел.Очаква се утре по обяд новоизбраният председател на Комисията Урсула фон дер Лайен да обяви разпределението на ресорите.По-рано днес премиерът Бойко Борисов изрази увереност, че България ще получи ресор, който ще бъде модерен, достоен и с поне три пъти по-високо финансиране, отколкото досегашния ресор.Изтеклият списък, според който България ще поеме „Образование и култура\", се обявява като „доста спорен\" от запознати.След това Европейският парламент трябва да даде съгласието си за целия състав, в т.ч. за председателя и върховния представител за външната политика, който е и заместник-председател на институцията.Преди това всеки от новите еврокомисари ще бъде изслушан в съответната парламентарна комисия и ако няма възражения, Европейският съвет ще може официално да назначи новата Европейска комисия.Очаква се парламентът да реши въпроса на заседанието си в Страсбург през октомври. ", "date": "2019.09.09", "title": "Урсула фон дер Лайен утвърди списъка с предложените еврокомисари "}
{"url": "http://www.cross.bg/lalov-sudiiiskata-kolegiya-1612896.html", "text": "/КРОСС/ Съдийската колегия на Висшия съдебен съвет днес отново не се произнесе по молбата на бившия председател на Софийския районен съд Методи Лалов да бъде освободен като магистрат.Според мнозинството от съдебните кадровици тя е била внесена в нарушение на процедурата, защото преди това не е била обсъдена от специализираната Комисия за атестирането и конкурсите.Формалната причина беше, че молбата на Лалов не била разгледана от Комисията за атестирането и конкурсите. Тя трябва да каже има ли магистратът неприключили дела. Именно едно произнасяне на Методи Лалов по искане за промяна на мярка за неотклонение на непълнолетен, беше втората причина за отлагане на гласуването. Отлагане, в което някой видяха възможност да се даде шанс на все още съдията да изпълни задълженията си Закона за съдебната власт.40-минутното заседание, което на моменти беше доста разгорещено, приключи с гласуване 8 срещу 3 в полза на предложението - оставката на Методи Лалов да се върне в Съдийската колегия при строго спазване на процедурата. Кога ще се случи това не стана ясно, тоест въпросителните за това ще успее ли той да се включи в предстоящата изборна кампания остават.Вероника Имова, член на Съдийската колегия, обясни днес мотивите за отлагането: „Вярно е, че правото на оставка е субективно право и задължава органа да се произнесе положително по тази оставка, но има едно „но\" и то е записано в закона за съдебната власт, в който са преценени конституционните ценности право на оставка и право на правосъдие. Затова в чл. 166, ал. 2 е дадена възможност на магистрата да си изпише делата и това е единственото формално условие, което е поставено преди органът да вземе решение относно основателността на неговото искане за прекратяване на правоотношенията му...Затова не можем да говорим принуждаване на колегата да упражнява принудително труд\".Лалов поиска да напусне системата на 1 август. Спазвайки задължителното едномесечно предизвестие, магистратът посочи като дата 2 септември. Първите два опита за произнасяне по молбата бяха през ваканционния август и се провалиха поради липса на кворум.За разлика от членовете на Прокурорската колегия, които прекъснаха летните си отпуски, за да възстановят като прокурор бившия шеф на Антикорупционната комисия Пламен Георгиев, кадровиците от Съдийската не го направиха.Първият път в залата имаше едва четирима членове, а ден преди втората, определена от председателя на ВКС Лозан Панов, дата стана ясно, че кворум пак няма да бъде постигнат.За днес предварително беше обявено, че този път съдебните кадровици ще успеят да се съберат, за да вземат решение по молбата на Методи Лалов, макар и седмица след пожеланата от него дата.Магистратът мотивира желанието си да напусне системата с липсата на реформи в нея и с убедеността си, че ще е по - полезен, ако влезе в политиката.Вече стана ясно, че Методи Лалов е поканен да оглави листата на Демократична България за предстоящите местни избори. Пречка за това обаче може да се окаже липсата на решение по искането му от страната на Съдийската колегия  на Висшия съдебен съвет. ", "date": "2019.09.09", "title": "Съдийската колегия на ВСС отново не освободи председателя на СРС"}
{"url": "http://www.cross.bg/magistrati-opredelyane-sudebnata-1612899.html", "text": "/КРОСС/ Усъвършенстване на регламента за конкурсите и атестациите на съдии, прокурори и следователи и прецизиране на правилата за дисциплинарни производства срещу тях предвиждат промени в Закона за съдебната власт (ЗСВ), публикувани днес за обществено обсъждане на сайта на Министерството на правосъдието.Законопроектът, изработен от широк кръг експерти, цели преодоляване на формализма при прилагане на редица норми и оптимизиране на процедури.По отношение на атестирането се предлага създаване на помощни атестационни комисии при съдилищата, избирани „ad hoc\", редуциране на правомощията на действащите магистрати в състава на комисиите по атестирането и конкурсите, намаляване на видовете и редуциране на извънредните атестации.Внася се яснота относно критериите за определяне на наказания във връзка с дисциплинарните производства. При определяне на вида и размера на наказание за системно неспазване на сроковете в процесуалните закони, съответно действие или бездействие, което неоправдано забавя производството, следва да се вземат предвид и индивидуалната натовареност на привлечения към дисциплинарна отговорност магистрат както и натовареността на органа на съдебната власт, в който е извършено нарушението. Прецизирани са още разпоредбите относно давностните срокове за образуване на дисциплинарно производство, както и сроковете за разглеждане и произнасяне на съответните органи. Предлага се при изтичане на съответните давностни срокове, дисциплинарно производство да не се образува, а образуваното се прекратява.Оптимизира се и регламентът за разглеждането на заявления срещу забавено правосъдие, както и дейността по извършването на проверки на имуществените декларации и на проверки за почтеност и конфликт на интереси на съдии, прокурори и следователиИзмененията касаят още и разпоредбата на чл.230 от ЗСВ и отпадане на задължението за магистрати да декларират членството си в съсловни организации.", "date": "2019.09.09", "title": "  Усъвършенстват се правилата за конкурси и атестации на магистрати"}
{"url": "http://www.cross.bg/-godishen-stanal-septemvri-1612901.html", "text": "/КРОСС/ 42-годишен мъж е бил пребит от 18-годишен младеж във варненския квартал „Вл. Варненчик\", съобщиха от полицията във Варна.Инцидентът е станал пред входа на жилище, на 7 септември. В резултат от побоя, мъжът е със счупен нос и увреждане на белия дроб.След разследване и издирване е установен и задържан извършителят - 18-годишен варненец.  Случаят е докладван на Районна прокуратура.При друг случай - двама млади мъже бяха задържани за денонощие, след като в автобус от масовия градски транспорт са отправили обиди и заплахи към гражданин, като са скъсали тениската му.Инцидентът е станал на 6 септември. Извършителите са от Добрич - и двамата на 22 години и известни на МВР. ", "date": "2019.09.09", "title": "Тийнейджър преби 42-годишен варненец пред дома му "}
{"url": "http://www.cross.bg/vuzrazhdane-drenchev-ednakvo-1612898.html", "text": "/КРОСС/ Партия Възраждане обяви своето включване в изборната надпревара за Столична община на пресконференция днес. Кандидатът на партията, оглавявана от Костадин Костадинов за кмет на столицата, е 50 годишния организационен секретар на политическата сила Николай Дренчев. Същият е един от учредителите на Възраждане, успешен предприемач и общественик. Особено популярен е със защитата на каузите си в областта на образованието и детското законодателство. Баща на 6 деца. Един от първите у нас, който се обяви срещу приемането на т.нар. „Истанбулска конвенция\", когато в България с този въпрос бяха запознати едва няколко десетки души.Николай Дренчев е и един от най-разпознаваемите противници на „Стратегията за детето\", организатор на едни от най-големите протести срещу нея, както и с основна заслуга за официалната й отмяна. Кандидатът на Възраждане е с висше военно образование, офицер от запаса, пилот на изтребител - МИГ-23. Гражданската му специалност е инженерна, говори три езика. Акценти, които той открои в своето изказване са свързани със сигурността на София, екологията и транспорта. Според Николай Дренчев, основните проблеми на града са замърсения въздух, ограничените паркоместа, ремонтите на ремонта и неефективния контрол.Пълната липса на професионализъм и всевластващата корупция в столичната община, пък са главната критика на кандидат-кмета на Възраждане към управлението на Фандъкова. Дренчев ще се бори за повече места в детските градини, сигурност и по-добро планиране на пътния трафик, както и понижаване на цената на билетите за градски транспорт. Той ще настоява за екологичен анализ, както и за мерки по отношение на прекомерното застрояване.Остро изказване по време на пресконференцията направи и лидерът на Възраждане Костадин Костадинов, който заяви, че моделът „Фандъкова\" е всъщност моделът „Борисов\" - еднакво престъпен, еднакво циничен, еднакво безпардонен и демонтирането му ще даде началото на демонтирането на модела на управление на ГЕРБ в цялата страна.От Възраждане уточниха още, че ще участват на тези местни избори със свои кандидати в 71 общини в страната, с тенденцията този брой да се увеличава. Също така, обясниха, че са дали свобода на местните си структури да влизат във всякаква форма на сътрудничество с всички опозиционни на сегашното управление на ГЕРБ и ОП партии, с изключение на етническите.", "date": "2019.09.09", "title": "Възраждане влиза в изборната надпревара в София със свой кандидат за кмет и общинска листа"}
{"url": "http://www.cross.bg/dzhonsun-dnes-brekzit-1612900.html", "text": "/КРОСС/ Едномесечното спиране на британския парламент, разпоредено от премиера Борис Джонсън при очевиден опит да спре депутатите, блокиращи неговата стратегия за Брекзит, ще стартира днес, по-късно през деня, заяви говорителят му.\"Парламентът ще бъде суспендиран при приключването на бизнеса по-късно днес\", заяви говорителят, цитиран от АФП.Той добави, че това ще стане независимо от резултата от вота, ръководен от правителството, за провеждането на предсрочни избори следващия месец.Премиерът Джонсън миналия месец помоли кралица Елизабет II да одобри суспендиране на парламента до 14 октомври, твърдейки, че е необходимо да му се позволи да въведе нов дневен ред.Времето на спирането и по-дългата от необичайната продължителност предизвикаха вълнения в целия политически спектър, като критиците го нарекоха \"конституционно нарушение\" и преврат. Законодателите, които се противопоставиха на безрезултатен Брекзит, заявиха, че това очевидно е насочено срещу обединяването на усилията им за предотвратяване на подобен сценарий. Въпреки това, този ход изглежда предизвика огромен удар срещу Джонсън, като подтикна опозиционните депутати и консервативните бунтовници да приемат законодателство, което го принуждава да търси отлагане на Брекзит следващия месец, ако не е постигнал споразумение с ЕС.Очаква се този закон да получи кралско съгласие днес.Джонсън отговори на бунта на торите, като изгони 21 депутати от партията - включително внукът на Уинстън Чърчил - и им попречи да застанат за страната на консерваторите на следващите избори.Твърдата реакция предизвика ново въстание, като няколко министри - включително министърът на труда и пенсиите Амбър Руд - напуснаха правителството и партията. ", "date": "2019.09.09", "title": "Британският парламент спира от днес "}
{"url": "http://www.cross.bg/ralev-severen-raiion-1612903.html", "text": "/КРОСС/ Ралев излезе от ареста. Кметът на пловдивския район \"Северен\" е платил гаранцията си, наложена от апелативния специализиран съд в размер на 150 хиляди лева, съобщава ТrafficNews. Ралев е напуснал пределите на следствието още през почивните дни.\"Както той, така и семейството му ще запазят мълчание на този етап. Когато г-н Ралев е готов ще потърси медии\", заяви адвокат Сузана Алепова. Тя не пожела да конкретизира от къде кметът на район \"Северен\" е получил средствата за гаранцията си.Все още Ралев не е решил как ще процедира относно работното  място. Към момента в администрацията на районното кметство не е постъпвала заповед от него, нито заявление, че ръководителят им ще се завърне.\"Нямаме все още връзка с Ральо Ралев. Очакваме нареждания, в готовност сме. Когато има яснота, дали кметът ще се прекрати неплатения отпуск, ще бъдете уведомени\", заяви временно изпълняващият длъжността кмет на район \"Северен\" - Лариса Кътова.Ралев изкара повече от 3 месеца в ареста, след като бе арестуван на 30 май. Той бе задържан по обвинение в корупция. Според прокуратурата строителен предприемач в Пловдив бил изнудван за 60 000 лева, за да му бъде издадено строително разрешение от район Северен. Заедно с Ралев бе арестуван и посредникът, който е получил белязаните пари - карловският бизнесмен Иван Делевски. ", "date": "2019.09.09", "title": "Пловдивският районен кмет Ральо Ралев плати 150 000 лева, за да излезе на свобода"}
{"url": "http://www.cross.bg/putni-putishtata-dvizhenieto-1612905.html", "text": "/КРОСС/ Осем нови пътни знака ще повишават пътната безопасност и ще помагат на водачите с информация. Въвеждането им ще указва наличието на задръствания, намалена видимост, настъпило произшествие на пътя, зарядни станции за електромобили и станции за зареждане на автомобили с водород. С нови знаци ще бъдат обозначени и платените участъци от републиканската пътна мрежа, чието използване изисква винетна или тол такса.Новите указателни табели са включени в Проект на Наредба за изменение и допълнение на Наредба № 18 от 23.07.2001 г. за сигнализация на пътищата с пътни знаци (НИД на Наредба № 18 от 2001 г.), публикуван за обществено обсъждане от Министерството на регионалното развитие и благоустройството, Министерство на вътрешните работи и Министерство на транспорта, информационните технологии и съобщенията. Промените са изготвени след анализ на подзаконовите нормативни актове, издадени на основание чл. 14, ал. 1 от Закона за движението по пътищата във връзка с изменението на текстове от Закона за пътищата, съобщиха от МРРБ.Предлага се въвеждането на три нови предупредителни знака за временна организация на движението. Те са от група \"А\" и ще сигнализират за опасност в жълт цвят. Знак А41 - „Образувано задръстване\", ще се използва за сигнализиране на пътни участъци, в които се е образувало задръстване, което водачите биха могли да не забележат своевременно. Знак А42 - „Намалена видимост\", ще се използва за сигнализиране на пътни участъци, в които видимостта е намалена поради мъгла, дъжд, снеговалеж, задимяване, запрашаване или други подобни условия. Знак А 43 - „Настъпило пътнотранспортно произшествие\", ще се използва за сигнализиране на настъпил инцидент, който създава опасност или затруднение за движението. Предупредителните пътни знаци могат да бъдат изобразявани на информационните табла от интелигентните транспортни системи, свързани с управлението на движението.", "date": "2019.09.09", "title": "Въвеждат 8 нови знака по пътищата у нас"}
{"url": "http://www.cross.bg/ycheni-sofiya-mladi-1612906.html", "text": "/КРОСС/ 31-ото издание на Европейския конкурс за млади учени EUCYS 2019 ще се състои от 11 до 18 септември в София. То ще бъде посетено от изтъкнати учени, които ще участват в дискусията \"Научно кафене\", съобщиха организаторите.На срещата, на 16 септември, от 17.30 часа в зала 11 на НДК учените ще дискутират по темата \"Европа през 2050 г.\" и ще отговарят на въпроси от публиката, свързани с ролята на науката и с технологиите в изграждането на европейското бъдеще.Специалните гости, с които българските учени, както и интересуващите се от иновации и технологии, ще обменят знания и опит, са проф. Питър Литълууд - британски физик и професор в Чикагския университет с експертиза по физика на кондензираната материя, проф. Григори Кабатянски - професор в Института по проблеми на предаването на информация за Руската академия на науките, проф. Диана Мишкова - професор по история и директор на Центъра за академични изследвания в София, и д-р Клеър Лий - постдокторант по физика на елементарните частици. Той работи в Националната лаборатория \"Брукхейвън\" към американското министерство на енергетиката.Съпътстващата програма на научния форум включва и Ден на отворените врати на 16 септември - от 9.30 до 16.00 часа, в Интер експо център в София. Там гостите ще могат да разгледат щандовете на участниците и техните проекти.Европейският конкурс за млади учени EUCYS 2019 ще завърши с аудио-визуалния спектакъл \"140 BPM\", който се организира за празника на София. Спектакълът ще включва DJ шоу с музика, варираща от фолклорна музика през джаз до класика, както и 3D представяне на важни забележителности, исторически фигури, както и на откъси от популярни литературни творби, свързани със столицата. Програмата ще завърши в 22.00 часа с тържествена заря.Европейският конкурс за млади учени дава възможността на младежи от цял свят - между 14 и 20 години, да представят своите разработки в науката пред някои от най-изтъкнатите учени в света, както и да се запознаят, и обменят знания и опит със свои връстници, имащи сходни интереси. България участва в конкурса от 1998 г. под егидата на Министерството на образованието и науката, което, съвместно с Института по математика и информатика към БАН, реализират идеята за организирането на конкурса в България. Тази година има рекорден брой заявки за участие - 150 участници от 39 държави ще представят 100 проекта.В българския отбор ще са младите учени Звездин Бесарабов, Андрей Гиздов и Николай Пашов, които имат богат опит в международни научни състезания. Тези участия се осъществяват с подкрепата на МОН и са част от програмата му за развиване на младите таланти. ", "date": "2019.09.09", "title": "Европейският конкурс за млади учени събира световни експерти в София "}
{"url": "http://www.cross.bg/apoloniya-bulgarski-festivala-1612879.html", "text": "/КРОСС/ Хилда Казасян закри 35-ото юбилейно издание на Празници на изкуствата Аполония с вълшебния концерт „Да послушаме кино\". Мечтата на джаз примата да представи концерт с музика от любими български филми оживя на сцената на Амфитеатъра в Созопол.Огромният интерес на публиката затвърди тазгодишното издание на  фестивала като най-успешното в историята му. И тази година Аполония представи разнообразна програма за хилядите почитатели на изкуството. В рамките на десет дни фестивалната публика имаше възможност да види много творби, постановки и спектакли на талантливи български артисти. Забележителни изпълнители като Балет Арабеск, Б.Т.Р, ФСБ, Биг Бенда на БНР, Васил Петров, Фондацията и Северняшки ансамбъл „Иван Вълев\" зарадваха публиката на Амфитеатър Аполония. Концептуално подбрани концерти от класическата програма в цикъла Струнните инструменти бяха представени в Археологическия музей в Созопол и привлякоха интереса на стотици музикални любители.За поредна година читалище „Отец Паисий\" бе домакин на изключителни театрални постановки и прожекции на български филми. Те имаха огромен успех сред публиката на фестивала - сред най-посещаваните филми бяха „Да ходиш по вода\", „Снимка с Юки\", „Лятото на Обичайните заподозрени\" и „Гешев\".  Изложбите „Великата красота\" и „Плакати за арт фестивали\" привлякоха любителите на изкуството в Художествената галерия, която бе сцена и за литературни представяния на едни от най-новите книги от български автори, сред които „Поразените\" на Теодора Димова, „Жажда\" на Захари Карабашлиев, „Хроники на неведомото\" на Николай Терзийски и други.Сред останалите акценти на фестивала беше Майсторският клас на голямата българска оперна певица Александрина Пендачанска. Дипломиралите се в класа имаха уникалната възможност да се изявят в концерт, който беше част от програмата на фестивала.Специалният приз на Фондация Аполония, статуетката на Аполон Токсофорос, тази година беше връчен на Балет Арабеск за изключителен принос в развитието на българската култура и представянето й зад граница. Най-добрата българска трупа за съвременен танц представи уникален спектакъл по повод откриването на Празниците на изкуствата.За да отбележи по забележителен начин 35-ата си годишнина, Фондация Аполония съвместно с НДК ще организира и в София грандиозен концерт на известния италиански изпълнител Марио Бионди. Певецът с най-отличителния глас в съвременната соул музика ще омагьоса българската публика на 18 октомври в Зала 1 на НДК. ", "date": "2019.09.09", "title": "Хилда Казасян закри 35-ото юбилейно издание на Празници на изкуствата Аполония"}
{"url": "http://www.cross.bg/bulgariya-olimpik-pretentzii-1612909.html", "text": "/КРОСС/ Службата за контрол върху застрахователните компании на Република Кипър публикува допълнителни упътвания за кредиторите след откриване на производство по ликвидация на „Olympic Insurance Co. Ltd\" -  дружеството, извършващо дейност на територията на Република България чрез „Застрахователна компания Олимпик - клон България\"След като на 30.07.2019 г., компетентният съд в гр. Никозия, Република Кипър постанови решение за откриване на производство по ликвидация на \"Olympic Insurance Co. Ltd\", дружеството, извършващо дейност на територията на Република България чрез „Застрахователна компания Олимпик - клон България\" КЧТ, ЕИК200737120, вече е публикувано и „Упътване (под формата на въпроси и отговори) за кредитори за подаване на претенции спрямо застрахователна компания „Олимпик\" за застрахователни полици, издадени в други държави членки на ЕС\" („Упътване\").http://mof.gov.cy/en/publications/1-insurance-companies-control-service/2-announcements/119Отговорността за определяне на масата на несъстоятелността, процесът по предявяване на претенции, както и изплащането на обезщетения са изцяло в юрисдикцията и прерогативите на кипърските органи, а именно Надзорния орган на Кипър и ликвидаторите, назначени в „Olympic Insurance Co. Ltd\". Въпреки това, Комисията за финансов надзор на Република България се стреми да комуникира активно с Надзорния орган върху застраховането на Кипър и да следи процеса по ликвидация, за да информира своевременно българските потребители за всяка важна информация, касаеща пострадали от фалита на „Застрахователна компания Олимпик - клон България\". С оглед на това на страницата на КФН днес е публикуван неофициален превод на български език на „Упътването\" https://www.fsc.bg/bg/za-potrebitelya/upatvane-za-kreditori-za-podavane-na-pretentsii-spryamo-olimpik/, в което се съдържа информация за това какво се очаква от засегнатите лица, за да предявят техните претенции, регламентираните за това срокове, и документи, които трябва да се предоставят за доказване на претенциите си. Всеки български гражданин, потребител на услуги от „Застрахователна компания Олимпик - клон България\" и пострадал от фалита на компанията има възможност да прочете информацията и да предприеме нужните стъпки. В случай, че заинтересованите потребители не  предприемат необходимите действия е възможно да не могат да получат удовлетворение от имуществото на фалиралата компания.Преводът на „Упътването\" включва линкове към поканата за предявяване на претенции и формуляра за предявяване на претенции на сайта на Надзорния орган върху застраховането в Кипър на английски език, както и линкове към сайта на ЗК Олимпик Клон България КЧТ, в който същата информация е публикувана и на английски и на български език. Основни източници за актуална информация, която да бъде в полза на всички заинтересовани страни, продължава да се публикува на следните адреси:http://mof.gov.cy/en/publications/1-insurance-companies-control-service/2-announcements http://www.olympicins.bg/https://www.fsc.bg/", "date": "2019.09.09", "title": "Как да предявим претенции, ако сме били клиенти на застрахователно дружество Олимпик"}
{"url": "http://www.cross.bg/mogila-bratskata-subitiyata-1612881.html", "text": "/КРОСС/ БСП-София отбелязва 75 години от събитията на 9 септември 1944 с поредица от прояви, сред които поднасяне на цветя пред паметника на Незнайния воин и паметника на Съветската армия. Подготвя се и тържествено честване пред Братската могила.Пловдивски социалисти също ще се съберат пред Братската могила в града, за да отбележат годишнината от събитията. ", "date": "2019.09.09", "title": "БСП отбелязва 75 години от 9 септември "}
{"url": "http://www.cross.bg/izdeliya-tyutyunevi-indystriyata-1612890.html", "text": "/КРОСС/ Неправителствени организации и сдружения и граждани настояват да се забрани рекламата на тютюневи изделия под формата на спонсорството от страна на индустрията. Те бяха подкрепени от Световната здравна организация и УНИЦЕФ под формата на подписано споразумение, което ще бъде представено пред официалните институции, предаде репортер на БГНЕС.„Изключително разтревожени сме от практиките на реклама и промоция на тютюневи изделия, спонсорството на мероприятия от страна на индустрията, която печели от продажбите на един доказано вреден продукт\", заяви Гергана Гешанова, председател на Коалицията за живот без тютюнев дим. Тя припомни, че идеята за подписването на меморандума се е зародила през месец май тази година по време на проведена работна среща.„Спонсорството и дарителството е нещо прекрасно и ние ги приветстваме. Ако някой богат човек дари е прекрасно. Но, когато с едната ръка даваш, а с другата отнемаш животи - това вече е лицемерие. Тютюневата индустрия се явява като двуликия бог Янус - хем разгласява, че дава пари и спонсорира, хем работи за своята печалба\", описа политиката на индустрията Гешанова.Подписването на този документ е стъпка в правилната посока към изпълнението на ангажиментите на България по прилагането на конвенцията за намаляване разпространението на тютюнопушенето, заяви представителят на Световната здравна организация за България д-р Скендер Скала.Кметът на Кюстендил Петър Паунов също се включи в инициативата и съобщи, че в общинските терени ще бъдат забранени рекламите и продажбата на тютюневи изделия и техните производни. „Когато отнемаш животи, ограбваш семейства и обществото - няма как да останем безразлични\", мотивира включването си градоначалникът. ", "date": "2019.09.09", "title": "Сдружения се обединиха срещу спонсорството на тютюневата индустрия"}
{"url": "http://www.cross.bg/gryziya-stranata-ministur-predsedatel-1612888.html", "text": "/КРОСС/ Президентът на Грузия Саломе Зурабишвили подписа указ за назначаване на Георги Гахария за министър-председател на страната, съобщи РИА Новости.Преди ден грузинският парламент гласува избирането му за премиер на страната. 98 депутати са гласували в подкрепа на новия кабинет, а опозицията бойкотира вота.Бившият вътрешен министър е упрекван за насилственото смазване на протестите в столицата Тбилиси през лятото, когато полицията използва гумени куршуми и сълзотворен газ срещу мирен антируски протест. ", "date": "2019.09.09", "title": "Назначен е нов министър-председател на Грузия"}
{"url": "http://www.cross.bg/stefanov-stefan-komitet-1612891.html", "text": "/КРОСС/ Стефан Стефанов, главният архитект на столичния „Младост\", влиза в надпреварата за кметско място на района. Номинацията му за независим кандидат ще бъде издигната от Инициативен комитет във вторник.Точно в 11.50 часа утре инициативният комитет, който подкрепя Стефанов, ще се регистрира в Общинската избирателна комисия.\"Издигаме арх. Стефан Стефанов за кмет на „Младост\", защото той познава проблемите и знае как да ги реши. Ползва се с широка подкрепа, въпреки че е независим. По този начин той ще може да продължи да търси решения на проблемите, свързани с презастрояването, автомобилния трафик, липсата на паркинги и на достатъчно паркова среда\", съобщи председателя на инициативния комитет Теменужка Кръстева ", "date": "2019.09.09", "title": "Главният архитект на „Младост“ Стефан Стефанов влиза в битката за кмет на района"}
{"url": "http://www.cross.bg/kirilov-danail-vodesht-1612885.html", "text": "/КРОСС/ Водещ:  Мой гост в студиото вече е правосъдният министър Данаил Кирилов. Добро утро.Данаил Кирилов: Добро утро.Водещ: ?Данаил Кирилов: След като те са резултат от обществен дебат, аз смятам, че са навременни. Друг е въпросът доколко са уместни в контекста на развитието на българското наказателно право. Този институт действа в развитите правни системи на водещите държави в света, прилага се успешно. Но хубавата новина е, че българското общество започна да изпитва особена реактивност тогава, когато имаме тежки престъпления. Въпросът е в тези случаи общественият дебат да бъде достатъчно сериозен, достатъчно задълбочен и действително да се основава на едни принципни постановки в българската наказателна политика.Водещ: Данаил Кирилов: В нашия законопроект, който внесохме в четвъртък, сме дали конкретни отговори на тези въпроси и смятаме, че те по никакъв начин няма да затруднят правоприлагането. Два са критериите, които сме посочили в нашето предложение за промяна на чл. 58 а от Наказателния кодекс. Тук подчертавам, че това е нашата разлика спрямо другите законопроекти, които предлагат изменения на Наказателно-процесуалния кодекс. Първата е обективна по отношение на вида престъпление. Казали сме засега, тоест, в предложението са визирани 4 групи престъпни деяния: тежка телесна проведа, убийство, блудство и изнасилване.Водещ: Данаил Кирилов: Може да има съкратено производство, но ние ограничаваме последиците. Имам предвид ограничаваме възможността да се редуцира наказанието.Данаил Кирилов: В какъв смисъл как?Данаил Кирилов: С оглед на неговия размер. Сега възможността за редукция с 1/3 от размера на наказанието. Ние сме предложили съвсем примерно това да бъде не повече от 1/5. Но изрично сме установили, че във всеки отделен случай съдът, който има правомощията в съдебното наказателно производство, определя конкретно дали се прилага този институт или не се прилага. Тоест, дали намалява наказанието с до 1/5 или не намалява наказанието. Като разбира се, това решение на съда следва да бъде резултат от позицията и на прокуратурата, и на всички други участници в процеса, включително и на пострадалото лице или на неговите наследници.Данаил Кирилов: В обществения дебат, на който бяхме свидетели, имаше такива твърдения, които ние използвахме в нашия проект. И смятам, че това е една логична и обоснована възможност за държавното обвинение да вземе становище.Данаил Кирилов: Прокуратурата пледира на една равнопоставена основа, тоест, мнението на прокуратурата тежи и се равнопоставя с мнението на другите участници в процеса.Данаил Кирилов: Прокурорът винаги е страна в наказателното производство.Данаил Кирилов: А по отношение на становищата на прокуратурата, в много случаи прокурорът е поискал едно, съдът е постановил друго. Така е и в този случай - прокурорът може да заяви, че възразява срещу прилагането на този институт, но съдът да намери при основание и при преценката си за определяне на наказанието да намери основание да го приложи изцяло или частично.Водещ: Данаил Кирилов: Първо ще кажа това: аз имам доверие на съда, имам доверие на българския съд и смятам, че като общество трябва да се доверяваме на съда, като тук доверието задължава. По отношение на субективизма, виждате, че сега, когато е обективна, автоматична, императивна нормата, обществото казва: „Да де, но не е справедливо\". Нека след като имаме дефицит на справедливост в определянето на наказанието за този институт, нека тогава да имаме възможност за преценка. Нека и съдиите да имат отговорността пред обществото по отношение за наказанията, които те налагат.Водещ: Но когато говорим за справедливост  и за справедлив процес, това неминуемо означава и бързина - а правосъдната ни система не се слави с особено бързо постигане на някаква развръзка, особено на тежките дела. Когато сега бъдат ограничени възможностите за такова съкратено производство, не е ли възможно да се залитне в една крайност, която с години едни дела да бъдат влачени, жертвите на престъпления, техните близки с години да слушат за това престъпление? Как ще гарантирате, че справедливостта от тази гледна точка ще бъде спазена, що се отнася до бързината?Данаил Кирилов: Откъм бързина, точно това е било решението, което законодателят е възприел през 2006 година, за да допусне, да установи в българското наказателно право тази възможност на съкратеното съдебно следствие. Затова и ние сме поддръжници на този институт и не бива с лека ръка да се отказваме, защото има случаи, в които без оглед на наказателно-правните последици, деецът иска да признае. Нека не му се отнема тази възможност, това при всички случаи облекчава доказването в съдебна фаза, а преди това и в досъдебното производство помага значително. Но по отношение на последиците - определяне на наказанието, аз апелирам да се доверим на съда. По отношение на скоростта имаме защита, обща защита за бавен процес - отговаряме пред Европейския съд за правата на човека, мисля, че по отношение на България в голяма степен укорителните и осъдителните решения по този въпрос са намалели. Инспекторатът на ВСС непрекъснато следи за тайминга на делата - тези, които са просрочени с няколко месеца, държавата плаща обезщетения.Водещ: За съжаление ставаме свидетели и на немалко наложени санкции в тази посока, но няма значение това в този контекст, който исках да върви този разговор. Всъщност за бързината има над какво да се работи, така да го кажа, важното е този законопроект, който и сега предлагате, да бъде изпипан така че да не е на принципа проба-грешка, защото и на такива примери сме ставали свидетели.Данаил Кирилов: Тук сте много права и пропуснах да отбележа, че обществения дебат предвари финала на концепцията за наказателна политика, който трябва да обявим декември. Беше нормално и това е един от въпросите, който се разработва в концепцията. Но обществото винаги има право, така че и ние реагирахме съответно.Водещ: Данаил Кирилов: При всички положения в системата на затворите следва да продължат оздравителните и дисциплиниращите процеси. Това е една затворена система, въпреки новините, които вие казвате и биха могли да се използват по неправилен начин в медийния дебат, аз апелирам за това обществото да има търпение.Водещ:Данаил Кирилов: Проблемите в една такава система са немалко.Водещ: Данаил Кирилов: Да, дефицит, недокомплект на надзорно-охранителен състав, по който въпрос работим и тази работа е започнала още от предходния министър госпожа Цачева, изпълняваме план за увеличаване броя на местата по щат. Тук искам да...Водещ: Данаил Кирилов: Да подчертая добрата комуникация със синдикатите, които, да, често укоряват административното ръководство на министерството, но въпреки това смятам, че сме един добронамерен, добросъвестен диалог. Те имат много изисквания.Водещ: Данаил Кирилов: Аз смятам, че процедурата следва изискванията на закона, тоест законосъобразно се осъществява тази процедура. Това, което за мен беше положителна изненада, това беше единството и мнението на специалистите в областта, на съсловието, които се обединиха и номинираха господин Иван Гешев. Смятам, че това е един положителен сигнал - аз лично ценя този сигнал. Знам, че ще ме питате и защо не предложихте алтернативна кандидатура - точно, за да не се противопоставя една външна кандидатура на избора на съсловието. Смятам, че кандидатът получава и широка обществена подкрепа, смятам, че зад протестите има непосредствени конкретни цели, на конкретни лица, които следват конюнктура. Така че убеден съм и българския зрител съобразява всички тези обстоятелства и правилно претегля позициите на страните.Водещ: Данаил Кирилов: Аз съм категоричен в това си изявление. Бих искал да използвам времето, което остава до окончателния момент за решаване, с оглед мобилизация - мобилизация и на административните структури, които работят по въпроса, и на институциите, и на подкрепата от българското общество. Защото ако не успеем в този процес, причините в голяма степен ще бъдат в България. А е крайно време сами да си създаваме препятствия, които с огромно усилие да преодоляваме. Така че моята оставка е на масата, важно е да достигнем до един положителен резултат за България.Данаил Кирилов: И аз благодаря.БНТ, „Сутрешен блок\"", "date": "2019.09.09", "title": "Данаил Кирилов: Ще ограничим възможността за редуциране на наказанието при тежки престъпления"}
{"url": "http://www.cross.bg/petkov-otnosheniya-rymen-1612893.html", "text": "/КРОСС/ Лидерът на АБВ Румен Петков поздрави министър-председателя на Руската федерация и председател на \"Единна Русия\" Дмитрий Медведев за резултатите от местните регионални избори в страната. Петков изпрати писмо до Медведев, чре което изразява огромното си задоволство от новината за постигнатите резултати на изборите в Руската федерация, които се проведоха на 8 септември 2019 г. \"В духа на дългосрочната стратегия за партньорство между нашите две държави, позитивната динамика на руско-българските взаимоотношения, както и въз основа на подписания между нашите две партии МЕМОРАНДУМ за подкрепа, съвместни намерения и сътрудничество за укрепване на добросъседските ни отношения, Ви желая стабилни успехи, мъдри решения, правилен и конструктивен избор във всяко Ваше начинание! Искрено се надявам, че ще имате възможността да подпишете най-стойностните документи, ползвайки паметната химикалка по случай 140-та годишнина от установяването на дипломатическите отношения между Русия и България, която Ви подарих в знак на искрени приятелски отношения, както и че патриотичният календар, датиращ от 3 март, ще намери достойно място във Вашето работно пространство. Приемете нашия сърдечен дружески поздрав!\", се посочва още в писмото, изпратено от Румен Петков. ", "date": "2019.09.09", "title": "Румен Петков поздрави Дмитрий Медведев за резултатите на „Единна Русия“ на изборите"}
{"url": "http://www.cross.bg/grazhdanite-petrov-vladimir-1612894.html", "text": "/КРОСС/ Кметът на \"Връбница\" и неговият екип се опитват да печелят време до изборите, а не да решат проблема на гражданите от \"Обеля\"-2. Това коментира кандидатът на БСП за кмет на района Владимир Петров по повод разразилия се с нова сила навръх 6-ти септември скандал със заграждане на частен имот в междублоково пространство. Въпросният терен предизвика всекидневните протести на хората от квартала през цялото лято. Става въпрос за реституиран парцел в пространството между блоковете 244, 245 и 247 и срещу 257 в \"Обеля\"-2.\"Издаването на акт за забрана на каквото и да било строителство не е нищо друго, освен печелене на време от страна на управляващите. Това не е процедура, която би решила проблема на гражданите, коментира Владимир Петров. - За колко време ще спрат строителството - за месец, два, пет... за година. Собственикът разполага с всички документи и има право да строи върху имота си. На какво основание ще го спрат?! Ако му откажат разрешение за строеж, той ще заведе дело, ще осъди общината и кой ще плаща?! Гражданите, разбира се! С данъците си!\".Кандидатът на БСП за кмет на район \"Връбница\" обясни, че има три възможности за намиране на решение на проблема с частния парцел между блоковете в \"Обеля\"-2. \"Едното е промяна на ПУП-а, с което ще бъде спряно строителството в междублоковите пространства. Кметът на района в доклад до СОС може да предложи да бъде изменен ПУП-а, тъй като той в момента е в ущърб на гражданите, които живеят в блоковете, коментира Владимир Петров. - Вторият вариант е общината да замени имота на собственика с равен по стойност общински парцел на друго място на територията на София. Третият е общината да го отчужди, но да го плати на собственика на пазарна цена. Варианти има!\".Владимир Петров добави, че управляващите в общината не са предприели никакви действия за изясняване на случая и за намиране на решение повече от два месеца. \"Заместник-кметът каза, че щели сега тепърва да изясняват статута на терена. А два месеца къде бяха? Защо досега не го направиха, след като на 8 юли започна всичко, попита кандидатът на БСП за кмет на \"Връбница\". - Очевидно, че от районната администрация не желаят да работят за промяна на ПУП-а. Най-вероятно имат друг интерес, но той не е този на гражданите. А работата на управляващите е да отстояват правата на хората. И когато има подобен казус - да направят всичко, за да намерят баланса на интересите. За да са доволни и собствениците на парцела, и гражданите, които живеят наоколо. Много е важно управлението да е прозрачно. Затова първата ми работа, когато стана кмет, ще бъде да започна разрешаването на проблемите със застрояването в междублоковите пространства на територията на района. И то заедно с гражданите\". ", "date": "2019.09.09", "title": "  Владимир Петров: Има три възможности за решение на проблема в \"Обеля\"-2"}
{"url": "http://www.cross.bg/evrofytbol-talant-neiikov-1612884.html", "text": "/КРОСС/ Спортният талант на „Еврофутбол\" Станимир Халаджов и партньорът му на двойка скул Емил Нейков станаха европейски вицешампиони по гребане на първенството до 23 години, което се проведе на 7 и 8 септември в Йоанина, Гърция. 21-годишният русенец и Нейков финишираха за 6:26,07 мин. Пред тях са единствено белорусите Яхор Шлюпски и Иван Бринза. Трети, на 7 стотни от българите, са швейцарците Кай Шетцел и Скот Баерлохер.Продължава отличното представяне на друг Спортен талант на „Еврофутбол\" - Василики Кадоглу, след като 16-годишната българка грабна среброто в 44-тия плувен маратон „Фарос\". Състезателката на варненския клуб „Астери\" се бори до край по време на 16-километровото трасе край хърватския град Хвар, но отстъпи единствено на дългогодишната европейска и световна шампионка и медалистка Ангела Маурер от Германия.Васи преодоля дистанцията за 3:.41.14 часа, а по време на награждаването получи отлична оценка от именитата шампионка.Още един Спортен талант на „Еврофутбол\" - Мария Йовкова, премери сили на европейския отборен шампионат по тенис на маса, който се проведе в Нант, Франция. В първата си среща срещу една от най-силните състезателки в този спорт и състезаваща се за Австрия Лиа Лиу българката направи страхотен обрат от 0-2 гейма до 3-2, като в контра гейма се наложи с 12-10. За съжаление България загуби срещата си срещу Австрия с 1-3. Във втория си сблъсък нашите момичета отстъпиха и на тима на Украйна и останаха последни в група 5.„Еврофутбол\" желае много успехи на Спортните таланти.", "date": "2019.09.09", "title": "„Еврофутбол\" –Станимир Халаджов е европейски вицешампион с Емил Нейков "}
{"url": "http://www.cross.bg/arhangeli-tzurkva-sveti-1612887.html", "text": "/КРОСС/ До няколко месеца ще бъде отворена за посетители първата църква в Бачковския манастир - „Свети Архангели\", която няколко десетилетия е недостъпна, заради лошото й състояние. В момента стенописите се реставрират от Владимир Цветков и неговия екип, които върнаха бляскавия вид и на голямата църква в светата обител.От много години храмът „Свети Архангели\" не може да се види от вярващите християни и от туристите, които посещават Бачковския манастир. Предполага се, че е построен за споменаване на братята основатели - Григорий и Абазий Бакуриани.Стамен Пепелишев - уредник в музея на манастира: Най-вероятно тя е или от края на 11 или началото на 12 век, тя е от сравнително малкото запазени двуетажни църкви. Преданието говори, че тя е построена с дарения на Алексий Комнин.Стенописите в храма са направени през 19 век от Моско Велев-българин от Одрин, който е изографисал и основната църква в манастирския комплекс.Стамен Пепелишев - уредник в музея на манастира: Тя е имала и по-стари стенописи и слоевете са 3, може би не навсякъде, защото там, където има направени сондажи на северната стена, не се открива, на южната стена има.В църквата „Свети Архангели\" може да се види т.нар. \"цъфтящ кръст\". Тези изображения са се изписвали масово през 14 век.Стените са надраскани с различни надписи. Повечето посетители са оставили име и дата на пребиваване, а други са отправили писмена молба към Бога. Сега предстои реставраторите да почистят и грундират образите и да освежат цветовете. Работата изисква много търпение. В купола на църквата вече се виждат и първите резултати от труда на специалистите. В процеса на работата ще се прецени дали част от най-горния слой на стенописите ще бъде свален и експониран на друго място, за да се разкрият и по-старите и представляващи интерес на изследователите творби на незнайни майстори зографи. ", "date": "2019.09.09", "title": "Отварят за поклоници църквата \"Свети Архангели\" в Бачковския манастир "}
{"url": "http://www.cross.bg/mesta-rysiya-edinna-1612882.html", "text": "/КРОСС/ Руската управляваща партия Единна Русия, която подкрепя руския президент Владимир Путин е изгубила около една трета от местата си в московската дума, съобщава руската агенция РИА Новости, цитирана от Ройтерс.Вчера местните избори в Русия бяха едни от най-внимателно следените от години, след като изключването на опозиционни кандидати от участие във вота в руската столица доведе до най-масовите протести от близо десетилетие насам.Според данни от вота в Москва, цитирани от РИА Новости Единна Русия както изглежда е изгубила около една трета от контролираните преди това от нея места в столицата. РИА Новости допълва, че Единна Русия е напът да контролира 26 места от 45 места в московската Дума, което е достатъчно, за да запази тя мнозинството си. На изборите през 2014 г. партията обаче се справи по-добре и спечели 28 места. Още 10 места бяха спечелени тогава от кандидати, които се явиха като независими, но които подкрепяха Единна Русия. Сега, според РИА Новости, Комунистическата партия е взела места от Единна Русия. Твърди се, че е спечелила 13 места. На предишния вот тя имаше 5 места. Две други партии - опозиционната Яблоко и Справедлива Русия, както изглежда печелят по 3 места.Рейтингът на Единна Русия пострада от недоволството на обществото от увеличаване на възрастта за пенсиониране в момент на намаляващи приходи. Рейтингът на Путин пък е над 60 процента, което е много по-високо от този на повечето западни лидери, но което е по-малко, отколкото беше рейтингът му преди това.В Москва 7,2 милиона избиратели имаха вчера право на глас, допълва Франс прес. Според данни за избирателната активност в Москва тя е била разочароваща - 17,2 процента към 18 ч. вчера. Пълните данни от вота в Москва и на други населени места ще бъдат оповестени по-късно днес.", "date": "2019.09.09", "title": "РИА Новости: Единна Русия губи около една трета от местата си в московския парламент"}
{"url": "http://www.cross.bg/baza-ychebnata-akademiya-1612876.html", "text": "/КРОСС/ Близо 1 милиард лева се отпускат за образователна инфраструктура в страната, заяви министър-председателят Бойко Борисов по време на откриването на модернизирането на учебната база на Националната спортна академия „Васил Левски\" на ул. „Гургулят\" 1. Общото финансиране на обекта е 3 755 636 лв., като националното финансиране е в размер на 525 000 лв. Обновяването на учебната база на академията включва ремонт на старата сграда и изграждане на нова зала за спорт. „В центъра на града да имаш университет е много удобно. Бази, които струват десетки милиони, не позволихме да бъдат откраднати и дадохме на спортната академия да ги стопанисва\", добави министър-председателят.В учебната база на Националната спортна академия е осигурено ново обзавеждане и оборудване на учебните зали и кабинети, на конферентната зала, библиотеката, читалнята, както и на фитнес залата и съблекалните. Обновяването на материално-техническата база на НСА и подобряването нa учебния процес ще улеснят въвеждането на нови методи на обучение на младите хора. Подобрените условия и модерните учебни и спортни зали и кабинети ще стимулират мотивацията на студентите за по-добра активност при усвояване на знанията и последващата им реализация на труда.„Аз съм убеден съм, че ще имаме ресор, който ще ни харесва, ще е модерен и ще е достоен за България и поне три пъти по-голямо финансиране от досегашното\", отговори премиерът Борисов на въпрос на медиите относно ресора на комисаря от България в състава на новата Европейска комисия. ", "date": "2019.09.09", "title": "Премиерът: Отпускаме близо 1 милиард лева за образователна инфраструктура"}
{"url": "http://www.cross.bg/blagoevgrad-obshtina-obslyzhvane-1612864.html", "text": "/КРОСС/ С договори за общо 511 хиляди лв. за периода от началото на 2018 до края на май 2019г. Община Благоевград е сред първенците в страната по изхарчени пари за информационно и медийно обслужване.  Това показват данни от проучване сред областните градове в страната на фондация „Антикорупционен фонд\" (АКФ). От всички 27 общини само 14 представиха в пълен обем исканата от нас информация. Въпреки че Благоевград отстъпва по бюджет на първенеца в класацията (Варна със 740 хиляди лв.), действията на югозападната община заслужават внимание заради непрозрачното разходване на средствата.В края на 2017 г. общината регистрира дъщерното дружество „Благоевград Фест\" ЕООД и сключва с него три договора за медийно обслужване. Компанията е 100% собственост на общината и е единственото дружество, с което има сключени подобни договори за периода от началото на 2018 до края на май 2019г. Не е известно дали „Благоевград Фест\" ЕООД разполага с техническия и кадрови потенциал, за да извършва подобни услуги, или разчита на подизпълнители в лицето на редица медии.При справка в Търговския регистър АКФ установи, че общинското дружество има сключен договор за информационно обслужване с фирмата издател на онлайн вестник „Струма\" на стойност 14 400 лв. Същата справка показа и договор с подобен предмет на дейност на стойност 3 600 лв. между „Струма\" и Община Благоевград, въпреки че подобен не фигурира в списъка предоставен на АКФ от общината.След създаването на „Благоевград Фест\" общината вече не влиза директно в договорни отношения с медиите, а преразпределя към тях суми чрез общинското дружество. По този начин общината избягва задължението си да разкрива медиите, с които сключва договори за информационно обслужване, както и задължението си да приложи състезателните процедури по Закона за обществените поръчки (ЗОП), при наличие на предпоставките за това.„Налице е изключително притеснителна схема с редица негативи за публичния интерес. С решението да неглижира задълженията си за прозрачност на медийното отразяване, както и задълженията си по ЗОП, Община Благоевград заобикаля гаранциите за конкурентност и за максимално ефективно и прозрачно разходване на публични средства, които закона предпоставя,\" каза Бойко Станкушев, директор на АКФ.„За съжаление забелязваме подобни опити за заобикаляне на ЗОП не само на местно, но и на централно ниво. По същата схема Агенция „Пътна инфраструктура\" налива милиони в бюджета на държавното дружество „Автомагистрали\" ЕАД вместо да провежда прозрачни тръжни процедури за строежа и поддръжката на пътищата ни\".Община Благоевград сключва с „Благоевград Фест\" ЕООД три договора:през март 2018 г. на стойност 199 186,56 лв. за срок от 12 месецана 05 март 2019 г. на стойност 91 824 лв. със срок до края на годинатапрез април 2019 г. е сключен идентичен договор със срок до края на 2019г.Предмет на договорите е „информационно и медийно обслужване на Кмета и Общинска администрация Благоевград\" или по-конкретно: пряко отразяване на събития и  инициативи; интервюта; разработване на материали за инфраструктурни, обществени и културни проекти; международна активност на кмета и администрацията. Сред критериите за избор на партньори според самата община е и „коректното отношение на съответната медия\". Общините следва да публикуват и в местни издания решенията и нормативните актове, които приемат. Според АКФ, сами по себе си, договорите за информационно обслужване не са притеснителни. Тревожен, обаче, е фактът, че договорите не са публични и не е известно на кои медии какво се възлага и срещу какви суми.„Гарантират ли действията на общината медийната свобода и конкурентната медийна среда? Дали не се заплаща на медии с цел да се влияе на общественото мнение? И дали по-горното „коректно отношение\" не е всъщност медиен комфорт? Тези въпроси са още по-важни сега, няколко седмици преди местните избори,\" каза Станкушев, който освен директор на АКФ е и дългогодишен журналист.Екипът на АКФ разгледа и други договори, достъпни на интернет страницата на Община Благоевград. Отново на „Благоевград Фест\"  през май тази година е възложено срещу 36 000 лв. „организиране на PR и Facebook рекламни кампании, изготвяне на рекламни материали, публикации и фотозаснемане на организираните от Община Благоевград през 2019 г. инициативи\". На същото общинско дружество е възложено и „организиране на пътувания в страната и чужбина, осигуряване на самолетни билети за нуждите на общинската администрация Благоевград, хотелски резервации/настанявания, организиране на мероприятия за нуждите на Община Благоевград\". Всичко това на стойност 350 000 лв.Друг любопитен факт е отказа на Община Благоевград да ни предостави копия на сключените договори за информационно обслужване от периода преди регистрирането на общинското дружество - за 2015, 2016 и 2017 година - както и да отговори на свързани с тези договори въпроси. Предоставени са само договорите с БТА, единственият медиен партньор изразил съгласие за разкриване на информацията. Отказите на другите медийни партньори и на общината са мотивиран с правото на търговска тайна. АКФ отнесе въпроса до Административен съд - Благоевград. Съдът се произнесе, че е налице надделяващ обществен интерес и договорите следва да са публични. Общината обжалва и предстои заседание на Върховния административен съд през декември тази година.Екипът на АКФ обработва получените данни от всички областни градове и ще оповести резултатите в най-кратък срок. Често проблемни не са само сумите, които общините заделят за „информационно обслужване\", а условията в самите договори, включително клаузи за задължително позитивно отразяване работата на общинската администрация.Очаквайте продължение по темата.", "date": "2019.09.09", "title": "Над половин милион лева изхарчени в Община Благоевград по непрозрачна схема"}
{"url": "http://www.cross.bg/slychaii-korneliya-delchev-1612874.html", "text": "/КРОСС/ Председателят на НС на БСП Корнелия Нинова ще бъде днес в гр. Гоце Делчев по случай 100 години организирано социалистическо движение в град Неврокоп /Гоце Делчев/.  Тя ще се включи и в честванията по случай 75-та годишнина 9.IX.1944 г.Заедно със социалистите от общината лидерът на левицата ще поднесе цветя на Братската могила в града. По- късно тя ще участва в откриване на фото-изложба в Дома на културата и ще бъде гост на празничния концерт. Корнелия Нинова ще подкрепи и номинацията на Владимир Москов за 7-ми мандат като кмет на община Гоце Делчев. ", "date": "2019.09.09", "title": " Корнелия Нинова ще посети Гоце Делчев по случай 100 години социалистическо движение"}
{"url": "http://www.cross.bg/cherveno-sofiya-tzentura-1612872.html", "text": "/КРОСС/ Фонтан в Докторската градина в центъра на София беше оцветен в червено в понеделник сутрин по повод 9 септември.Непосредствено до малкото изкуствено езеро е поставен плакат с надпис \"Честит празник, неблагодарници\".Автор на идеята е скулпторът Андрей Врабчев, който на 1 април постави говорещия паметник на Бойко Борисов на площад \"Гарибалди\". ", "date": "2019.09.09", "title": "По повод 9 септември: Оцветиха в червено фонтан в центъра на София"}
{"url": "http://www.cross.bg/prane-mashini-peralnite-1612877.html", "text": "/КРОСС/ LG Electronics (LG) разширява дистрибуцията на иновативните си перални машини с ThinQ AI, захранвани от Direct Drive към повечето европейски пазари до края на годината. С предимствата на AI DD новите перални машини имат възможност да доставят цялостно, но същевременно нежно почистване, като определят теглото и характеристиките на тъканите на всяко пране за по-бързи и добри резултати.Технологията AI DD на LG използва огромно количество информация, свързана с използването на пералните и прилага настройки въз основа на количеството и деликатността на дрехите във всяко пране, за да достави най-оптимизирания цикъл на пране. Това гарантира изключително чисто пране всеки път с добавената стойност от 18% намаление на щетите по дрехите, удължавайки живота на всеки гардероб.*Функцията TurboWash 360 на LG доставя удобството на по-кратко изпиране без компромиси към чистотата на дрехите, имайки нужда от едва 39 минути, за да завърши пълен цикъл на пране. 3D Multi Spray също помага за почистването на дрехите за по-малко време, разпръсквайки струи вода в четири различни посоки едновременно за по-голямо покритие в борбата с петната. Потребителите могат да спестят дори повече време, съчетавайки пералната машина LG AI DD с LG MiniWash, която се побира перфектно директно отдолу, за да създаде TWINWash система, която да поема две пранета наведнъж.За да отговорят дори повече на издръжливостта и ефективността, които изискват европейските потребители, пералните машини LG AI DD също така разполагат с оценка на енергийната ефективност A+++ с 50%, благодарение на инверторната технология на LG, както и с 10-годишна гаранция. За допълнително удобство за потребителите, пералните LG AI DD могат да бъдат управлявани чрез гласови команди от свързан AI говорител, както и да бъдат контролирани и наглеждани с мобилното приложение ThinQ. „Комбинацията от ThinQ AI с доказаната технология Direct Drive на LG доставя преимущества за потребителите, които са по-значителни от всичко останало в еволюцията на пералните машини през последния век\", заяви Сонг Дай-хюн, президент на LG Electronics Home Appliance & Air Solution Company. „Това е онзи тип иновация, от която има нужда за спечелване на сърцата и умовете на европейските потребители, които очакват нищо по-малко от най-доброто от домакинските си уреди.\"На щанда на LG в зала 18 на Messe Berlin по време на IFA 2019 (6-11 септември), LG ще предложи интерактивно преживяване чрез игра, която представя мощността на AI DD и демонстрира как пералнята доставя оптимизирано изпълнение по забавен и интересен начин. Научете повече като следите дейностите на LG на IFA в социалните мрежи с #LGIFA2019.  ", "date": "2019.09.09", "title": "LG разширява дистрибуцията на перални машини с изкуствен интелект и Direct Drive в Европа"}
{"url": "http://www.cross.bg/ychiteli-nedostig-vulchev-1612878.html", "text": "/КРОСС/ \"Има сериозен недостиг на учители във всички направления, кризата ще се задълбочава през следващите десет години\". Това каза пред журналисти днес в Поморие министърът на образованието и науката Красимир Вълчев. Той информира, че между 4 000 и 4 500 учители се пенсионират ежегодно у нас, една част продължават да работят в системата след пенсионна възраст, предаде БТА.\"За да се овладее кризата в системата, ежегодно трябва да постъпват два пъти повече учители. От друга страна възрастовата структура е такава, че младите хора, които постъпват на пазара на труда, са едва две трети от тези, които навлизат в пенсионна възраст, т.е. ние имаме недостиг\", обясни министърът. Той заяви, че системата на образованието е изправена пред предизвикателството да осигури достатъчно падагогически специалисти.Красимир Вълчев поясни, че тази година не се наблюдава криза в образованието, тъй като увеличението на възнагражденията давало резултат. Наблюдавала се тенденция, че педагози напуснали веднъж системата се връщали отново.Министърът посочи, че традиционно има недостиг на учители по специалностите информационни технологии, английски език. Най-остър е недостигът на преподаватели по математика, физика, химия, учители по професионална подготовка, природо-математическите науки.\"Важно е не само да обезпечим количествения недостиг, но и да мотивираме по-добрите ученици да се включат в педагогическата професия. В инженерните направления също сме предвидели стипендии. Имаме голяма нужда от педагози и инженерни специалисти, подчерта министърът.За да се стимулират все повече студенти да учат педагогически специалности, ще се въведат и допълнителни стипендии\", подчерта Вълчев. Министърът бе в Поморие, където се срещна с учители от общината. ", "date": "2019.09.09", "title": "Вълчев: Има недостиг на учители, кризата се задълбочава"}
{"url": "http://www.cross.bg/septemvri-bulgariya-prevrat-1612880.html", "text": "/КРОСС/ Българите отдавна вече гледат на празниците като на почивни дни. Само дето вече 9-и септември не е нито празник, а пък тази година дори не е и почивен ден. Жените не си шият нови костюмчета за манифестацията, мъжете не водят синовете и внуците си да гледат военния парад, защото армия няма, но ще имаме F-16, а повечето от живите, които помнят \"онези мрачни 45 години\" след \"онзи\" Девети септември, изпитват неистова носталгия по времето след него. Парадоксално, нали?! Като живота ни.Преди си знаехме, че Девети септември е Денят на социалистическата революция, а сега като отворите всичкознаещата Уикипедия, ще прочетете, че \"революцията\", \"народното въстание\" и прочее героични названия, не са били нищо друго, освен \"Деветосептемврийски преврат\". Всъщност, той и Левски за мнозина от младите е \"отбор\", турското робство - \"културно присъствие\", а Денят над победата над хитлерофашизма - \"репресия на Червената армия\". Сменяме лексиката така, че да \"уйдисва\" на новите времена и новите ни господари. И така, каква е новата дефиниция:\"Деветосептемврийският преврат е успешно насилствено завземане на държавната и местната власт в България с въоръжени сили, организирано от опозиционната политическа коалиция Отечествен фронт и извършено през нощта на 8 срещу 9 септември 1944 година. Превратът е осъществен при положение на частична окупация на територията на страната от части на Червената армия. В резултат на преврата е свалено законното правителство на Константин Муравиев и на власт идва правителство на Отечествения фронт (ОФ), начело с Кимон Георгиев.ОФ завзема властта в България с помощта на въоръжени сили - формирования на Българската армия начело с поддържащи го офицери и силите на българската партизанска Народоосвободителна въстаническа армия (НОВА). Страната сключва примирие със Съюзниците и променя геополитическата си ориентация, като започва участие на тяхна страна във Втората световна война. След това важно събитие България попада в съветската сфера на влияние и настъпва мащабна политическа, икономическа и социална промяна в обществото\", пише в справочника днес.Тази година се навършват \"75 години \"Деветосептемврийски преврат\". Възпоменателна монета няма, но пък възпоменанията и спомените стават все повече, и все по-носталгични относно периода между \"преврата\" и демокрацията.\"Държавният преврат\" на практика се осъществява не в една нощ, а чак до 12-и септември. Най-късно от българските градове - в Хасково. Намеренията на новото правителство за възстановяване на демократичния режим и на Търновската конституция, така и не се реализират. По-късно това се отчита като грешка, създаваща условия за възникването и утвърждаването на тоталитаризма. Управлението, в разрез с Конституцията, продължава.Забележката е важна, защото същото се случи и след Десети ноември. Намеренията не се сбъднаха, и грешките се повториха...В края на 1944-а се провежда Народният съд. Обвиняемите са над 11 000, а осъдените - 9 000, една-трета от които - на смърт. На 20-и декември са създадени т.нар. трудово-възпитателни лагери. По официална статистика броят на убитите и безследно изчезналите за един кратък период от време е близо 40 000 души.След Десети ноември, за останалите живи \"врагове\" и наследниците им, се проведе реституция, а за роднините на лошите партизани - приватизация. Но, за мъртвите - нито добро, нито лошо, освен статистика: В настъплението срещу немската армия, България дава близо 13 000 жертви и голям брой ранени. Тези хора са цената, срещу която Парижкият мирен договор ни опрощава греховете и ни признава заслугата, че обявяваме война на Германия, и така ни намаляват част от репарациите.Ако направим разбор на всички тези събития пред децата си, ще ги побъркаме от парадокси: България е имала цар, който е бил на страната на Хитлер, но Хитлер май го е отровил?... България първо е с Германия, после й обявява война, под влияние на \"тиранина СССР\". Така страната попаднала под \"съветска репресия\". Героят от Лайпциг Георги Димитров само за кратко е бил национална гордост, след което се разбира, че е \"диктатор\". И той май е бил отровен, а мавзолеят му е съборен с бомби в мирно време, по демократичен начин.Девети септември престава да бъде празник, за сметка на Десети ноември. През 1989-а настава демокрация, която отрича всички предишни празници и герои, и създава свои такива. И сега, най-важното, мили наши деца, е да запомните, че дори в училище да почнат отново да наричат \"турското културно присъствие\" робство, и ромите отново да станат цигани, то Девети септември по никакъв начин не бива да бъде честван, защото не е редно да се чества държавен преврат. Това е равносилно на разврат. Десети ноември, за разлика от Девети септември, е \"тиха революция\" - културна работа. И затова е празник, макар и все по-\"тих\".Остава само да обясним, защо на 8-и срещу 9-и септември в много градове в страната от балконите ежегодно се чува пукот от китайски пиратки, тук-там проблясва и заря.Какво празнуваме, ще ни питат децата ни? Ами, преврата, е верният отговор. Останалото е написано в Уикипедия.Текст Еми МариянскаСнимки: \"Изгубената България\" ", "date": "2019.09.09", "title": "9 септември 1944 г. - въстание, революция или преврат?"}
{"url": "http://www.cross.bg/stefan-danailov-sofiya-1612867.html", "text": "/КРОСС/ Аз още преди претърпения инцидент исках да играя в началото на театралния сезон във Варна и след като се пооправих и проходих прилично, си казах защо пък да не се върна на сцена и ако всичко е наред, ще го направя тази вечер. Това каза в сутрешния блок на БТВ „Тази сутрин\" актьорът Стефан Данаилов. След като изиграя представленията си във Варна, ще отида на 12-ти в Русе и след това ще отида отново на доктор, за да видят какво е състоянието ми, допълни той.По повод на предстоящите местни избори и по специално в София, Стефан Данаилов коментира, че той винаги е наблюдавал случващите се процеси. Според него изборите в София ще са сложни. Двете жени в лицето на Йорданка Фандъкова и Мая Манолова, които се очаква да са основните претендентки за кметския стол, са хубави, интересни и умни жени. Стефан Данаилов коментира, че той е работил преди години с Йорданка Фандъкова, когато е била зам.-кмет на София по културата. Тогава работехме много добре и помня как изглеждаше тя тогава и сега. Сега тя ми изглежда вече доста уморена и изглежда, че рутината доста й пречи. Друго, което ми прави впечатление в София е, че каквото и да се случи, то винаги минава покрай нея - все някой друг го е извършил, а реално цялата отговорност я носи тя, отбеляза актьорът.Според Стефан Данаилов Мая Манолова, която е и негова приятелка, той отбеляза, че тя иска да върши работа. Като обмудсман тя ходи къде ли не и се опита да свърши доста работа, но нямаше необходимия властови ресурс. Според актьора тя е най-добрата кандидатура, зад която може да застане и БСП и допълни, че независимо какво ще реши партията, той със сигурност застава зад нея като кандидат кмет на столицата. Той отбеляза още, че ако тя стане кмет, тя трябва да внимава да не подкара работата си по схемата Фандъкова-Борисов. Мая Манолова трябва да решава проблемите по свой начин. ", "date": "2019.09.09", "title": "Стефан Данаилов отново на сцена след инцидента"}
{"url": "http://www.cross.bg/bili-lechenie-roditelite-1612868.html", "text": "/КРОСС/ 7-годишно дете почина от ушно възпаление в Италия, защото родителите му отказвали да го лекуват с антибиотик. Италианските власти ги дават на съд. Родителите на момченцето били привърженици на хомеопатичното лечение и не смятали за необходимо да свалят температурата на сина си с медикаменти. Лекували го само с противовъзпалителни билки. Те били и против ваксините.Според прокурора, повдигнал обвинение срещу родителите, те са предизвикали смъртта на детето си, въпреки всички сигнали, че билките не били достатъчни да преборят отита.7-годишният Франческо издъхнал в болницата в Анкона, където постъпил, след като обикновено ушно възпаление се изострило и преминало в енцефалит. Това казват лекарите, а според прокуратурата, причината за смъртта му е безотговорното поведение на неговите родители и престъпното лечение на лекар хомеопат. Майката и бащата му се доверили, тъй като той лекувал детето от няколко години.След смъртта на Францеско на Ботуша се заговори за това колко е важно законодателят да се намеси, тъй като и в Италия ваксините са задължителни. Училищата и детските градини не приемат деца, ако родителите не представят документи за направени имунизации. Майките и татковците антиваксъри обаче опитаха да заобикалят закона и да изфабрикуват сертификати, за което бяха наказвани. ", "date": "2019.09.09", "title": "Дете с ушна инфекция почина след лечение с хомеопатия "}
{"url": "http://www.cross.bg/bila-pochinala-chasa-1612875.html", "text": "/КРОСС/ 60-годишна жена е починала, след като била наранена от 33-годишния си син при спречкване в дома им село Калоянци. Инцидентът станал на националния празник на Съединението - 6 септември.След него на пострадалата била оказана спешна помощ и била настанена в болницата за лечение, където починала. Мъжът е задържан за срок до 24 часа в РУ-Кърджали, а след това до 72 часа с постановление на прокуратурата.Извършен е оглед на мястото на произшествието. Образувано е досъдебно производство по чл.124, ал.1 от Наказателния кодекс. По случая работа продължават сектор \"Криминална полиция\" и разследващ полицай в РУ-Кърджали. ", "date": "2019.09.09", "title": "Син уби майка си навръх националния празник"}
{"url": "http://www.cross.bg/zhiteli-na-goryblyane-podnovyavat-blokiraneto-na-tzarigradsko-shose-v-stolitzata-1612863.html", "text": "/КРОСС/ Жителите на столичния квартал „Горубляне\" съобщиха в писмо до медиите, че подновяват протестите си с блокиране на бул. „Цариградско шосе\" от 18,30 до 20 ч. и 30 минути.Протестът ще е от понеделник до петък при светофара на кръстовището с улиците „Павел Красов\" и „Димитър Пешев\".Недоволството е от намеренията на общинската администрация спрямо техните имоти. ", "date": "2019.09.09", "title": "Жители на „Горубляне“ подновяват блокирането на „Цариградско шосе“ в столицата "}
{"url": "http://www.cross.bg/kirilov-bulgariya-ministurut-1612865.html", "text": "/КРОСС/ Категорично ще си подам оставката, ако до края на Комисията „Юнкер\" не отпадне мониторинговият доклад над България. Това каза министърът на правосъдието Данаил Кирилов пред БНТ.„Бих искал да използвам времето до окончателния момент за решаване с оглед на мобилизация и на административните структури, които работят по въпроса, и на институциите, и на подкрепата на българското общество\", добави Кирилов.„Ако не успеем в този процес, причините до голяма степен ще са в България\", коментира министърът. По думите му е крайно време да спрем сами да си създаваме препятствия, които с огромно усилие да преодоляваме. „Моята оставка винаги е на масата. Важно е да постигнем един положителен резултат за България\", посочи той.След поредицата изключително тежки престъпления от това лято, отново се повдигна въпросът дали съкратено съдебно производство дава необходимата справедливост. Политическите партии - и ГЕРБ, и БСП, и Обединени патриоти вече заявиха, че ще предложат промени в Наказателния кодекс, с които ще поискат съкратения процес да не важи за най-тежките престъпления.„В нашия законопроект, който внесохме в четвъртък, сме дали конкретни отговори на тези въпроси. Смятаме, че те по никакъв начин няма да затруднят правоприлагането. Два са критериите, които сме посочили в нашето предложение за промяна на чл. 58а от Наказателния кодекс. Подчертавам, че това е нашата разлика спрямо другите законопроекти, които предлагат изменение на Наказателно-процесуалния кодекс. Първата е обективна - по отношение на вида престъпление. В предложението са визирани четири групи престъпни деяния - тежка телесна повреда, убийство, блудство и изнасилване\", коментира Кирилов.Правосъдният министър поясни, че в тези случаи също може да има съкратено производство, но се ограничава възможността да се редуцира наказанието.„Сега възможността за редукция е с 1/3 размера на наказанието. Ние сме предложили съвсем примерно това да бъде не повече от 1/5, но изрично сме установили, че във всеки отделен случай съдът, който има правомощията в съдебното наказателно производство, определя конкретно дали се прилага този институт или не се прилага\", каза министърът.Решението на съда следва да бъде резултат от позицията и на прокуратурата, и на всички други участници в процеса, включително и на пострадалото лице или на неговите наследници, подчерта Кирилов. ", "date": "2019.09.09", "title": "Данаил Кирилов: Ще подам оставка, ако до края на Комисията „Юнкер“ не отпадне мониторинговият доклад"}
{"url": "http://www.cross.bg/krichim-krichim-tynel-1612862.html", "text": "/КРОСС/ От 9-ти до 13-ти септември, от 22:00 ч. до 6:00 ч. сутринта, ще се спира движението през тунел „Кричим\" на път IIІ-866 Кричим - Михалково. Обходният маршрут е по път II-86 Пловдив - Асеновград - Смолян. На 11 септември /сряда/ от 13 ч. до 15 ч. ще се ограничи преминаването по третокласния път за извършването на взривни работи, свързани с разширяване на пътното платно в района на паметника на 22-та разстреляни перущенци. Той е в отсечката между Кричим и тунел „Кричим\". Обходният маршрут е по път II-86 Пловдив - Асеновград - Смолян.Строителните дейности са част от проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча\". Проектът - лот 23, се финансира по Оперативна програма „Региони в растеж\" 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. Необходимо е шофьорите да карат внимателно, със съобразена скорост и да спазват стриктно пътната сигнализация.По проекта се ремонтират 4 големи мостови съоръжения и тунела „Кричим\", който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи.Изпълнител на строително-монтажните работи е „АВТОМАГИСТРАЛИ ЧЕРНО МОРЕ\" АД, а подизпълнител е „ИСА 2000\" ЕООД. Стойността на договора е 22 777 396,14 лв. с ДДС. Строителният надзор осъществява „ПЪТКОНСУЛТ 2000\" ЕООД. Договорът им е за 436 800 лв. с ДДС. Авторският надзор се осъществява от „Илия Бурда\" ЕООД. Техният договор е за 9 258 лв. с ДДС.  ", "date": "2019.09.09", "title": "Спират движението през тунел „Кричим“ от 9-ти до 13-ти септември"}
{"url": "http://www.cross.bg/bili-tekstove-more-1612870.html", "text": "/КРОСС/ Археолозите изглежда са стъпка по-близо до разгадаването на мистерията на известните ръкописи от Мъртво море.Изследователи от Университета в Хайфа са възстановили и разчели един от последните непреведени Кумрански ръкописи. Колекцията, намерена преди 79 години, се състои от 900 древни еврейски ръкописа и е обгърната от противоречия.В продължение на една година Ешбал Ратсон и Джонатан Бен-Дой работят върху 60-те фрагмента от които се състои ръкописът. Изписаните върху пергамент кодове разказват как са живели хората, които са го написали и дават информация за календара от 364 дни, който са използвали.„Тъй като това число може да се дели на четири и седем, специалните празници винаги са се падали на един и същи ден\", казват Ратсон и Бен-Дой. „Кумранският календар не се е менил\".Ръкописът споменава празниците, свързани със смяната на сезоните, като Tekufah, което на еврейски означава период. За тях се знае и от други текстове, до досега не са имали официално название.В текста се говори и за две религиозни събития известни от друг свитък от Мъртво море. Празниците посветени на Новото вино и Новото масло били съответно 100 и 150 дни след първия Шабат на еврейската Пасха.Свитъкът дава информация и за авторите, които са бродели из пустинята между II в.пр. Хр и II в.сл. Хр. Датите на споменатите празненства изглежда са били написани в полетата между основния текст и създават впечатлението, че са били добавени към ръкописа по-късно.Бидейки религиозни документи, ръкописите от Мъртво море са обгърнати от противоречие. Били са писани между II век пр. Хр. и II в. сл. Хр., но е спорно, кои са  авторите. Учените са съгласни, че документите - които се състоят от обяснителни, мъдри, апокалиптични и календарни текстове, както и от химни и молитви - били писани от обитатели на Юдейската пустиня.Свитъците се състоят от около 230 „библейски\" ръкописа, които споменават различни практики от в еврейската Бибилия. Други „не-библейски\" документи се отнасят до библейски текстове и описват религиозни вярвания и практики, но не са точните истории от Библията.Текстовете са написани предимно на иврит, някои са кодирани, а има и такива на арамейски и гръцки. Повечето са върху пергамент, но някои са и върху папирус. Има и текст, написан върху плочка от мед. С цел да бъдат съхранени, всички текстове са сканирани.Сега остава само един свитък, който остава непреведен. ", "date": "2019.09.09", "title": "Мистерията на ръкописите от Мъртво море се задълбочава"}
{"url": "http://www.cross.bg/opek-petrol-izvun-1612871.html", "text": "/КРОСС/ Петролът се повиши в понеделник заради очакванията, че Саудитска Арабия - най-големият износител на петрол в света, ще продължи да подкрепя намаленото производство в рамките на ОПЕК+, за да подкрепи цените при новия министър на енергетиката принц Абдулазиз бин Салман.Фючърсите поскъпнаха за четвърта поредна сесия и бяха подкрепени и от коментари на министъра на енергетиката на Обединените арабски емирства, че ОПЕК и техните съюзници са поели ангажимент да балансират пазара на суров нефт.Глобалният бенчмарк Брент се повиши с 0.9%, достигайки 62.07 долара за барел към 8.30 ч. българско време. Американският лек суров петрол поскъпна с 1% до 57.09 долара за барел.Салман, дългогодишен член на саудитската делегация в Организацията на страните износителки на петрол (ОПЕК), беше посочен на длъжността в неделя, заменяйки Халид ал Фалих. Той е син на саудитския крал Салман и това е първият път, когато енергийният портфейл е предаден на член на кралското семейство.Той помогна за договарянето на настоящото споразумение между ОПЕК и страни извън картела  (ОПЕК+) за намаляване на световните доставки на суров петрол, за да се поддържат цените и да се балансира пазара.Саудитски служител заяви в неделя, че няма да има промяна в политиката на Саудитска Арабия и ОПЕК относно съкращенията и че принц Абдулазиз ще работи за укрепване на сътрудничеството между ОПЕК и производителите извън ОПЕК.„Промяната не означава непременно промяна в политиката, доколкото тя се разглежда като ход за подобряване на отношенията в рамките на ОПЕК и с производителите извън ОПЕК\", каза Стивън Инес, азиатско-тихоокеанският пазарен стратег на Axi Trader.Руската нефтена продукция през август надхвърли квотата си по споразуменията OPEC+, припомня Reuters.Министърът на енергетиката и промишлеността на ОАЕ Сухайл Мазруей заяви в неделя, че членовете на ОПЕК и производителите извън картела са „ангажирани\" да постигнат баланс на пазара на петрол.Запитан за възможни по-дълбоки съкращения на производството, министърът каза на пресконференция в Абу Даби, че не се интересува от текущите цени на петрола, а от нивото на запасите от петрол. ", "date": "2019.09.09", "title": "Петролът поскъпна с 1% заради промените в Саудитска Арабия"}
{"url": "http://www.cross.bg/biznes-baawards-konkyrsite-1612873.html", "text": "/КРОСС/ Днес УС на БАР реши рекламодатели и комуникационни агенции да имат на разположение  още една седмица, за да подават свои заявки за участие в конкурсите за наградите на Българската асоциация на рекламодателите (BAAwards 2019).  Кампании, които са реализирани в периода между 1 януари 2018 г. и 30 юни 2019 г. ще се приемат  онлайн до 15 септември 2019 на сайта на BAAwards'2019.BAAwards 2019 е определила 5 тематични категории: Пускане на пазара на нов продукт или услуга под нов бранд или като деноминатор на съществуващ бранд в установена категорияИновация в продукт или услуга, и/или ребрандинг (подобрен продукт или услуга и/или повторно пускане на пазара с ново брандиране)Корпоративен ребрандинг (ново брандиране на бизнес организация)Бранд активационна  кампания на продукт/услуга с бизнес насоченост (основен елемент: изграждане на трайна емоционална връзка с таргета)Бранд активационна  кампания за Корпоративна социална отговорност (обществено-полезни кампании, които постигат цели, извън конкретните бизнес интереси или законови изисквания;  основен елемент: изграждане на трайна емоционална връзка с таргета и добавена стойност за обществото)  Заявките в двата бизнес конкурса се оценяват от две съдийски групи, съставени от по 11 водещи български професионалисти в сферата на маркетинга и рекламата. Председател е Свилен Стрезов, маркетингов директор на Актавис ЕАД и председател на УС на БАР. Членовете на съдийските групи са представени в секция „жури\" на сайта на конкурсите BAAwards 2019.Росен Мисов, изпълнителен директор на БАР, сподели: \" BAAwards 2019 е в разгара си. Удължаваме срока до 15 септември, за да дадем максимална възможност на рекламодатели и комуникационни агенции да се представят в двата отделни бизнес конкурса. Колкото по-богато е „съдържанието\" на конкурсите за наградите на БАР, толкова по-богато и полезно за професионалната общност ще бъде и тяхното ноу-хау, което ще представим през ноември и декември. BAAwards 2019 е компас, който задава на рекламодателите, комуникационните агенци и студентите маркетолози посока към най-високото ниво „Четвърто измерение\" на професионализъм. Сега е времето да отличим и представим най-добрите, и ние, в БАР правим всичко необходимо за да улесним участието им!\" ", "date": "2019.09.09", "title": "Българската асоциация на рекламодателите удължава срока за участие в бизнес конкурсите на BAAwards’2019"}
{"url": "http://www.cross.bg/gotovnost-belashtitza-stachna-1612851.html", "text": "/КРОСС/ След протестите от миналата седмица на жители на пловдивското село Белащица и още пет населени места от района от днес са в безсрочна стачна готовност.Няколкостотин души блокираха преди дни Околовръстното шосе на Пловдив, недоволни от наличието на кариери за добив на инертни материали над Белащица.„Да не се удължава срокът на концесията, да не се разрешава нова площ за добив и моментално започване на рекултивация на засегнатата площ\", каза Лидия Гемишева от протестиращите, пояснявайки исканията, обобщени в подписка.„Ще уведомим всички институции - от понеделник преминаваме в стачна готовност, безсрочна, до решаване на нашите проблеми\", добави тя. ", "date": "2019.09.09", "title": "Безсрочна стачна готовност в Пловдивско заради кариерата над Белащица "}
{"url": "http://www.cross.bg/zhertvite-vreme-broyat-1612852.html", "text": "/КРОСС/ Заради екстремно горещото време през юни и юли във Франция са загинали 1 435 души, съобщи представител на френското министерство на здравеопазването.Повечето от жертвите са възрастни хора, но има и такива, които са изгубили живота си по време на работа. Според министерството, заради превантивните мерки, броят на жертвите е значително по-малък от този през 2003 г. Тогава броят на жертвите е бил близо 15 000 души.В най-горещите дни през юли и август в Париж и околността бяха отменени учебните занятия, обособени бяха хладни стаи - климатизирани помещения на популярни места.Парковете работеха с удължено работно време. Бяха отбелязани абсолютни температурни рекорди в Париж - през юни 46 градуса, а през юли - малко над 42.Особено горещо беше и лятото в Испания, Белгия, Великобритания и Германия. ", "date": "2019.09.09", "title": "Над 1400 жертви на екстремно горещото лято във Франция "}
{"url": "http://www.cross.bg/evropa-sofiya-iztochna-1612850.html", "text": "/КРОСС/ Документалната изложба, която привлече вниманието на обществеността заради острата размяна на реплики между София и Москва, ще бъде официално открита този следобед в Руския културно-информационен център в София от руския посланик у нас Анатолий Макаров.Също следобед, по инициатива на БЗНС, се организира и протест пред Руския културно-информационен център, срещу опитите за манипулиране на историята ни.От „Руското историческо общество\" посвещават експозицията на 75-годишнината от освобождението на Източна Европа от нацизма с акцент върху България и събитията, свързани с 9 септември 1944 година.След острата реакция на българското министерство на външните работи обаче надсловът на изложбата бе сменен с „Пътят към Победата - исторически източници разказват\", а Москва обвини София, че пренаписва историята.Министерството на външните работи излезе с официална позиция по повод организираното от посолството на Руската федерация събитие, която отекна и в Москва.„Без да отричаме приноса на СССР за разгрома на нацизма в Европа, не трябва да си затваряме очите, че щиковете на Съветската армия донесоха на народите в Централна и Източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави\", се казва в съобщението на МВнР.Говорителят на руското министерство на външните работи Мария Захарова обвини България, че пренаписва фактите и заяви, че  критиките към наложеното от съветската окупация тоталитарно управление в Източна Европа са равносилни на отхвърляне ролята на СССР за разгрома на нацистка Германия.По-късно обаче плакатът и надсловът към събитието във фейсбук-страницата на посолството на Руската федерация в София бе променен на „Пътят към Победата - исторически източници разказват\".Изложбата ще е първата от поредица експозиции, които ще бъдат показани в държави от Източна Европа и включва документи, които до скоро са носели гриф „строго секретно\", казаха пред БНР от фондацията „История на Отечеството\", които заедно с Руското историческо общество са подготвили експозицията. ", "date": "2019.09.09", "title": "В РКИЦ се открива руската изложба, посветена на 75 години от победата над нацизма"}
{"url": "http://www.cross.bg/svoge-voda-bogdanov-1612854.html", "text": "/КРОСС/ За втори пореден уикенд жители на село Владо Тричков излязоха на протест и блокираха пътя София - Мездра. Причината е до болка позната - липсата на вода в селото. Протестът се проведе на 8 септември, като започна от 16:00 часа, а блокадата на София - Мездра беше между 17:30 и 18:30 часа.Преди седмица хората излязоха на протест, но поне досега, по думите им, не виждат никакви разумни обещания за решаване на проблема. А основното им искане е следното - да имат сигурен и добър достъп до вода. Местната власт, в лицето и на Община Своге, посочва, че причината за водния режим е безводието в региона, но мнозина не приемат това обяснение. Протестиращи напомниха, че зам.-кметът на Своге Илия Богданов е обещал изчистване на водоизточник \"Сълзица\" над Ромча и евентуално изграждане на резервоар, което хората считат за недостатъчно. Те питат защо Владо Тричков не се присъедини към водопровод на \"Софийска вода\" и дават пример как село Габровница е било свързано с ВиК Враца. И не вярват, че дори сега не може да бъде осигурена вода, като казват, че в каптажа при село Реброво, където също страдат от проблеми с водата, всъщност има вода.Още преди седмица Actualno.com опита да поговори с кмета на Владо Тричков - Иван Николов, но той обяви, че няма какво повече да каже по въпроса извън публично известното. Николов не пожела да коментира как точно се определя коя махала в селото да е в режим, за колко време, къде се публикуват съобщения кога ще има водоноски и дали хората научават в разумен срок за идването на водоноска, както и дали е имало заплахи от негова страна към протестиращи хора. А кметът на Община Своге Емил Иванов се оказа в отпуск - припомнете си в каква репутация има той!Няма въведено бедствено положение, въпреки че във вилната зона, намираща се на 300 метра над центъра на селото и в квартал Клисура няма вода от 2 месеца. В Ромча вода в някои части има само нощем. В центъра на селото също не достига водата, оплакват се протестиращи хора. Отговорът на отговорните власти Днес, Actualno.com опита да поговори с г-н Богданов и с инженер Валери Вълков от техническата служба на ВиК Своге - дали свързване на Владо Тричков към \"Софийска вода\" е решение на проблема. Специално искахме да разберем има ли предварителен проект за кандидатстване на Община Своге за еврофинансиране на проект за връзка с надежден водоизточник и изграждане на цялостна ВиК инфраструктура в селото, тъй като такава липсва. Успяхме да разговаряме само с г-н Богданов, който беше категоричен, че основната причина за проблемите е безводието - всички аварии по резервоари и водопроводи вече били отстранени, а такива имало преди. Ще има режим, докато засушаването продължава, каза той и уточни, че водният режим не е пълен - когато притокът към резервоарите е достатъчно голям, водата се пуска.По въпроса с присъединяването на Владо Тричков към \"Софийска вода\" г-н Богданов обясни, че това е отговорност на държавата и че в кризисна ситуация не това не е първостепенна задача за решаване, както и да се кандидатства за еврофинансиране за проект за изграждане на ВиК структура. По думите му, държавното дружество ВиК София-област трябва на първо място да каже, както и съответната водна асоциация, която като експерт, заедно с общината, да постави пред МРРБ въпроса за ВиК проект и еврофинансирането му. \"Едно са исканията на хората, друго са реалните възможности\", заяви зам.-кметът на Своге. \"Това, което държавата направи, е резервоарът в квартал \"Козарника\" на Своге да бъде пуснат в експлоатация, което ще позволи нормално водоснабдяване на града и прилежащите квартали\", добави Богданов. По думите му, Община Своге може да заложи бюджет от догодина за ремонт на резервоарите над квартал \"Ромча\" и над Владо Тричков, за да бъдат разширени обемите му. \"Не можем да хванем всички поточета - някъде тече някакво поточе и ако го хванем, решаваме проблема. Не е толкова елементарно\", посочи зам.-кметът на Своге. На изричен въпрос как кметовете на отделните села - Владо Тричков, Реброво и Томпсън обявяват график за идване на водоноски, г-н Богданов каза, че те го правят чрез съобщения на видни места - например пред съответния най-посещаван магазин в селото, на центъра на селото, освен това ходели по къщите и казвали. Той каза и, че досега не е получавал сигнали за оказван натиск специално от Иван Николов върху протестиращи, такива сигнали не били идвали и в Община Своге. \"Хората имат право да изразяват мнението си - всичко е в рамките на закона\", подчерта Илия Богданов. Той обаче заяви, че досега протестиращи не са идвали да говорят с него или с Община Своге, макар да са били канени, а са тръгнали директно на протест. Това е тяхно право, живеем в демокрация, каза Богданов и уточни, че вратите му са отворени за диалог. \"Съпричастни сме и правим всичко възможно да облекчим положението в този кризисен период\", твърди зам.-кметът на Своге.", "date": "2019.09.09", "title": "Водата за три села при Своге - между общината и държавата"}
{"url": "http://www.cross.bg/hristov-evrodepytatut-prezidenta-1612853.html", "text": "/КРОСС/ Аз съм в постоянна връзка с президента. Речите не са строго мое правомощие - аз съм един от съветниците, които подготвят тези за президента, от които след това той избира кои да използва в речите си. Относно последната реч на президента Радев пред парламента, трябва да си призная, че не бях съгласен той трябваше да направи това обръщение към парламента. Това каза в сутрешния блок на БТВ „Тази сутрин\" евродепутатът Иво Христов. Президентът беше убеден, че трябва да се спази институционалния подход и го направи - той заяви всичко това, което хората мислят и което някой трябва да изговори. Разбира се той не беше разбран, както се и очакваше и това се видя и от отговора на председателя на ПГ на ГЕРБ госпожа Дариткова, допълни Христов. Президентът изтъкна обществена закономерност, с която тя не е запозната. Държавата отдавна няма функциониращ парламент, а има един самодържец, заяви евродепутатът от левицата.Според Иво Христов местните избори ще са по-горещи и той очаква да има не по-малко мръсна кампания. В България изборният процес е толкова опорочен, че той би поставил под въпрос всички резултати оттук нататък. Бе отменен машинния вот, националните медии бяха овладени от властта. Можем ли да говорим за честни избори, запита Христов.Ние твърде често подценяваме българските граждани. Не отменяме плоския данък, защото нямало да се изчислят някакви проценти. Шансовете на Мая Манолова не са малки. Софиянци искат добър стопанин. Да не се случват безобразия като перките на Графа. Г-жа Манолова трябва да знае, че не трябва да концентрира изобличителния патос върху ГЕРБ. Има модел Борисов. Тя трябва да говори за него. Ако тя каже, че ще работи за доброто на софиянци с всички власти, това означава че тя се отмята от заявленията си, каза още евродепутатът от БСП. ", "date": "2019.09.09", "title": "Иво Христов, евродепутат: Местните избори ще са горещи"}
{"url": "http://www.cross.bg/provezhdat-bezplatni-belodrobni-pregledi-v-bolnitzite-1612855.html", "text": "/КРОСС/Безплатни прегледи ще се предлагат на болните от хронично обструктивна белодробна болест. Над половин милион българи страдат от това заболяване, но не знаят за това.За втора поредна година всеки, които желае, може да се запише за преглед от специалист. На телефон 0700 10 126 пациентите могат да запазят час и да изберат лечебно завед ение, в което да отидат, а прегледите започват на 13 септември. ", "date": "2019.09.09", "title": "Провеждат безплатни белодробни прегледи в болниците"}
{"url": "http://www.cross.bg/mihaiilov-politika-bulgariya-1612857.html", "text": "/КРОСС/ \"Новият политически сезон е подпечатан с идеята за местните избори и те ще го оформят до края на октомври. Местните избори са изключително важни, а на места по-важни дори и от парламентарните, защото общинската власт е най-близо до хората\". Това каза народният представител от ПГ на \"БСП за България\" проф. Георги Михайлов пред БСТВ. Той добави, че  БСП е подготвила и реализира една изключително градивна предизборна платформа, в която развива своята визия за България.\"БСП е и единствената партия,  която създаде своя платформа за местните избори\", припомни Михайлов.  Народният представител каза още, че основна политика на БСП, издигната и във \"Визия за България\" е децентралицазия и регионализация в областта на общинската политика, здравеопазването, управлението на ресурсите, данъчната политика и много други. \"Това е от огромно значение, защото  новите данни на \"Евростат\" ни карат да се замислим, че една силна регионална политика е изключително важна. Така е, защото в Северозападна България, например- живеят само 700 000 българи, което показва колко е тежка демографската картина там. Ако нямаме силна регионална политика, която да стимулира малките и средни предприятия и семействата, които да останат, в родните си места, няма как да подобрим живота на хората\", заяви Георги Михайлов.  \"Когато една партия преяде с власт и забрави защо е на политическата сцена, се стига до аномалии в управлението\", коментира още Георги Михайлов във връзка с последните изявления на управляващите. Той попита кой и защо е променил така внезапно политическия курс на България, за да се говори официално, че нямаме нужда да влезем в Шенген. \"Затова искаме премиерът да идва поне веднъж месечно в парламента и да дава отчет за работата на правителството и неговите приоритети. Това е важно, за да се възстанови истинската функция на парламента\", заключи Георги Михайлов", "date": "2019.09.09", "title": "Георги Михайлов: Ако нямаме силна регионална политика, няма как да подобрим живота на хората"}
{"url": "http://www.cross.bg/blagoevgrad-kycheta-dvamata-1612856.html", "text": "/КРОСС/ Двамата,пострадали при катастрофата на ГП Е-79 на влизане в Благоевград вчера преживяха нощта, но състоянието им остава тежко, в кома са, не позволява транспортиране до столична клиника, предаде кореспондентът на БГНЕС в града.БГНЕС припомня, че снощи около 17.20 ч. пикап \"Ситроен\" на Община Благоевград катастрофира на влизане в града откъм м. Антените. Автомобилът се блъсна в разделящата двете платна гъвкава ограда, прелетя над нея и след удар в стълб на осветлението падна в платното за Дупница. При удара в стълба от автомобил изхвръкват между двете мантинели 47-годишният И.Ч., служител на приюта за кучета, намиращ се между селата Покровник и Мощанец.С него пътува 48-годишната Е.М., тя е с тежка травма на главата и ръка; мъжът е с политравма, включително пробити от счупени ребра и двата бели дроба.И двамата са в реанимация с опасност за живота.Мъжът лъхал на алкохол, в пикапа са открити празна бутилка от спиртно питие, разследващият катастрофата следовател е наредил и на двамата в автомобила да се вземат кръвни проби, има съмнения кой е управлявал ситроена, тъй като и двамата са открити извън него.Миналата година от „Четири лапи\" подадоха сигнал, че автомобилът със същия регистрационен номер като катастрофиралия вчера, е пуснал 17 кучета в района на Стара Кресна. Отдавна съществуват съмнения, че вместо да ги настаняват в приюта, безстопанствените кучета в Благоевград се улавят и пускат в съседни общини. ", "date": "2019.09.09", "title": "Тежка катастрофа край Благоевград, двама с опасност за живота"}
{"url": "http://www.cross.bg/pargov-sofiya-kaloyan-1612858.html", "text": "/КРОСС/ Мая Манолова е получила подкрепа още по време на номинационния етап, така че засега тя има най-големи шансове за подкрепа. Това заяви в Сутрешния блок на БНТ председателят на градския съвет на БСП - София Калоян Паргов. Относно подкрепата от различни формации в политическото пространство за кандидатурата на Мая Манолова за столичен кмет, Паргов заяви, че това не се случва за първи път.Той даде пример с 1995 г., когато Венци Йосифов е достигнал до балотаж и 2005 г, когато това се е случило със Стоян Александров. Има всички шансове да се повтори един подобен развой с ясната мисъл, че БСП сама не може да спечели избори в София, но с консолидираща фигура, една такава промяна е възможна. Очевидно е, че гражданите искат нещо различно, искат една промяна, която да даде друга перспектива, категоричен е Паргов.С нови лица и експертиза в листата за Столична община, ние ще опитаме да дадем тази перспектива, допълни социалистът. Надявам се в предстоящата кампания да чуем дебат за бъдещето на София, заяви в заключение Калоян Паргов.", "date": "2019.09.09", "title": "Калоян Паргов: БСП ще влезе в новия общински съвет с нови лица и експертиза"}
{"url": "http://www.cross.bg/dobiva-prah-belashtitza-1612859.html", "text": "/Кросс/ В деня на „Съединението на България\" стотици жителите на Белащица, Гълъбово, Куклен, Марково, Брани поле, Брестник и Пловдив излязоха на пореден протест срещу удължаването на концесионния договор на фирма „Холсим\". Те се събраха на площада в село Белащица пред паметника на Пенчо Славейков. Между протестиращите имаше и цели семейства  с невръстните си деца. Протестиращите бяха подкрепени от внушителна група рокери.След деклариране на своето несъгласие с добива на инертни материали и безхаберието на управляващите, недоволните жители тръгнаха на протестен марш под звуците на патриотични песни със знамена, тромби и плакати в ръце. Образува се колона дълга около километър, включваща над 500 пешеходци, около двеста рокера, и стотина автомобила.Наглото и безпардонно поведение на швейцарската фирма е цяло екологично бедствие което застрашава уникалната природа на западните Родопи и здравето на местните жители.Нарушенията на „Холсим инертни материали\" АД не са едно и две.- редовно превишаване на показателите на емисиите прах във въздуха при преработване на суровината, най-вече заради неизползването на изискваните по договор хидрофорни уредби за подтискане на прахоотделянето;- липса на ежедневно оросяване на използваните пътища и площадки;- не се осъществява почистване и измиване на пътя от републиканската пътна мрежжа в района на кариерата, което е задължение на инвеститора;- шум, прах и замърсявания на почвите са констатирани от жителите на района;- изключително шумни и създаващи облаци бял прах пробивно-взривни работи, чиято взривна вълна и импулсен шум водят до замърсяване и дискомфорт за живущите в района;- нанасят се щети на биологичното разнообразие от флората и фауната на района, които не се компенсират чрез задължителната поетапна биологична култивация на отработените площи;- камионите, които излизат от предприятието замърсяват пътната настилка с кал, прах, малки и големи камъни, като по този начин създават реална предпоставка за пътни произшествия, каквито има немалко случили се;- 4 водоизточника са в близост до кариерата, която е на по-малко от 800 м до най-близките къщи в Белащица. Дейностите свързани с добива на подземни богатства могат да доведат до рязко спадане на подпочвените води, до нарушаване функционирането на изградени помпени станции и намаляване дебита на помпените машини за питейна вода;- изключително тежко нарушение на Закона за концесиите е излизането извън границите на концесията, констатирано с наказателно постановление на Министерство на енергетиката от 21 май, тази година. ", "date": "2019.09.09", "title": "Белащица на бунт срещу швейцарската фирма „Холсим”"}
{"url": "http://www.cross.bg/provede-zala-plovdiv-1612840.html", "text": "/КРОСС/***БургасОт 10.45 до 11.00 часа в Градска художествена галерия \"Дечко Стоев\" - Поморие Министърът на образованието и науката Красимир Вълчев ще отговаря на въпроси от медиите.***СофияОт 16.30 ч. Калоян Паргов, членове на Изпълнителното бюро и на Градския съвет на БСП - София, народни представители и общински съветници от групите на социалистите ще поднесат цветя на паметника на Незнайния воин. В 17.00 часа - те ще положат цветя и на паметника на Съветската армия.***СофияОт 17.30 ч. до 19.30 ч. форум „Искаме образование на бъдещето\" в галерия „КредоБонум\" (ул. „Славянска\" № 2).***СофияВ 18.00 часа започва тържественото честване на 75-ата годишнина от 9 септември 1944 г. на Братската могила.***СофияОт 16.00 в РКИЦ в София ще се състои тържествено откриване на документална изложба „Към 75-та годишнина от освобождението на Източна Европа от нацизма. България\".***СофияОт 11.00 ч. ще се проведе поход, свързан с комунистическото минало на България.***София.От 11.00 ч. в двора на учебната база на НСА ще се проведе официална церемония по откриване на модернизирана учебна база.***Благоевград.От 11.00 ч. ще се проведе научна кръгла маса „Пропаганда и власт в народната република\" ще се проведе в Регионален исторически музей.***Благоевград.От 17.00 ч. ще се проведе информационна среща по програма „Академия за местни предприемачи\" в зала 101 на Община Благоевград.***ДобричЩе се проведе Международният музикален конкурс „Надежди, таланти, майстори\".„***КазанлъкОт 17.00 ч. ще бъдат посрещнати чудотворните икони на Пресвета Богородица \"Скоропослушница\" и Пресвета Богородица „Касперовска\" от гр. Ананиев - Украйна и Вечерно богослужение в храм „Св. Успение Богородично\".***ПлевенОт 10.00 ч в аудиториум „Магнум\" на Втора клинична база Медицинският университет открива новата учебна година. ***ПлевенОт 11.30 часа в Пресклуба на БТА ще даде пресконференция СДС - Плевен с участието на д-р Марияна Лазарова - заместник-председател на националното ръководство на СДС и Пепо Петков - лидер на общинското ръководство на СДС в Плевен.***Пловдив.Общинската избирателна комисия в Пловдив ще проведе първото си официално заседание.***ПловдивОт 9.30 ч. в зала 1 на Апелативен съд Пловдив ще разгледа дело ВНОХД №368/2019 г. по протест на Пловдивска окръжна прокуратура срещу присъда на Окръжен съд срещу обвиняемия М. Ш.***ПловдивОт 10.00 ч. в зала 1 Апелативен съд Пловдив ще разгледа дело ВНОХД №371/2019 г. на подсъдимият общински съветник в Стамболийски с инициали А. М., който обжалва присъдата си от 2 години лишаване от свобода условно с изпитателен срок от 4 години и глоба от 4 000 лева.***ПловдивОт 9.30 ч. в зала 1 Районен съд Пловдив ще разгледа дело НОХД 7757/16 г. срещу подсъдимите са Иван Б. и Анна К.***ПловдивОт 14.00 ч. в зала 10 Районен съд Пловдив ще разгледа дело НОХД 6780/2018 г. срещу подсъдимите Васил Д. и Румен А.***ПловдивОт 9.00 ч. в зала 1 Окръжен съд Пловдив ще разгледа дело НОХД №1209/2019 г. срещу подсъдимата Деляна Т.***Стара ЗагораМини „Марица Изток\" ще проведе дни на отворени врати и пожаро-тактическо занятие в рудник „Трояново - 1\".***ШуменОт 15.00 ч. ще се проведе Областният съвет за хората с увреждания в зала 2 на Областна администрация. ", "date": "2019.09.09", "title": "Предстоящи събития на 9 септември"}
{"url": "http://www.cross.bg/baza-denitza-otkrivaneto-1612841.html", "text": "/КРОСС/  Заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в церемония по откриването на модернизираната учебна база на Национална спортна академия „Васил Левски\". Събитието ще се състои утре - 9 септември, от 11.00 часа в двора на учебната база на ул. „Гургулят\" № 1 в София.В ремонта на учебното заведение са инвестирани над 3,7 млн.лв., осигурени от Оперативна програма „Региони в растеж\" 2014-2020 г.В сградата се обучават предимно студенти от приоритетните направления \"Педагогика на обучението\" и \"Спорт\". ", "date": "2019.09.09", "title": "Зам.-министър Деница Николова ще присъства на откриването на модернизираната учебна база на НСА"}
{"url": "http://www.cross.bg/tryd-sega-telegraf-1612842.html", "text": "/КРОСС/ в. Сега - Фонд „Земеделие\" обрича на провал програма с 272 млн. лв. финансиранев. Сега - 11 институции ще разследват при нарушени права на потребителитев. 24 часа - Българите спестили едни замайващи 31 милиарда левав. Труд -  Здравеопазването на България излиза в пенсияв. Телеграф - Перник краде колите на Софияв. Монитор - Глад за приемни родителив. Сега - БНТ не посмя да спре всички скъпи продукциив. Сега -  Кабинетът актуализира програмата си за реформив. 24 часа -  Автобус с пътници блъсна спрял тир на „Хемус\", 8 откарани в болници в. 24 часа - Протест срещу съветската изложба за 9 септемврив. Труд - Фандъкова: Орешарски спря парите за метротов. Труд - Доходите нараснаха с 62% за 10 годинив. Телеграф - Даниела Дариткова, председател на ПГ на ГЕРБ: Съкратеното производство за тежки престъпления да останев. Телеграф - Докараха ваксините за грипв. Монитор - Чужденци броят по 100 лв. за тур с уазкав. Монитор -  МОН прави портал на висшето образованиев. Сега - МВР търси зрелищни акции за кампанията на Гешевв. 24 часа - Здравко Димитров, кандидат на ГЕРБ за кмет на Пловдив: Ако човек с проблем ме потърси, не го оставям за другия денв. Труд - Доц. д-р Георги Чанков, преподавател по международни отношения в УНСС пред \"Труд\": Опитът за превръщане на света в голямо село се провалив. Телеграф -  Цеца Петрова, учител по български език и литература: Четенето на автори по преразказ се превърна в практикав. Монитор -  Проф. Генчо Начев, директор на болница „Св. Екатерина\": Необходим е контрол върху хоспитализазциитев. Сега -  Борисов издаде връзката си с „криминалния преход\"в. 24 часа -  Чуйте Гешев - поставя въпроси, важни за обществото. Без да са политици, главните прокурори се помнят колкото президентитев. Труд -  Тъничко електорално телце тичка по няколко пистив. Телеграф -  Влакът влиза със закъснение в 21-ви векв. Монитор - 24-часовият работен ден и трудът да си приемен родител ", "date": "2019.09.09", "title": "Преглед на вестниците "}
{"url": "http://www.cross.bg/airways-british-stachkata-1612843.html", "text": "/КРОСС/ Пилотите на британския превозвач British Airways започнаха в полунощ местно време 48-часова стачка с искания за увеличаване на възнагражденията и подобряване условията на труд, съобщава БТА.Заради стачката, която може да стане най-голямата в историята на компанията, British Airways беше принудена да отмени 1500 полета. Най-малко 280 000 пътници ще бъдат засегнати.В хода на досегашните преговори синдикатът на пилотите БАЛПА (BALPA) отхвърли предложението на авиокомпанията за вдигане на заплатите с 11,5 % за три години. Синдикатът настоява, че това е недостатъчно, защото финансовите показатели на компанията сега й позволяват да направи на пилотите по-добро предложение. British Airways от своя страна заяви, че стачните действия са неоправдани, защото предложението й за вдигане на заплатите е \"достойно\".Хиляди пасажери бяха принудени да търсят алтернативни варианти на пътуванията си, а авиокомпанията бе подложена на критики за начина си за комуникация с пътниците преди стачката. \"Тя ще струва на компанията много повече, отколкото инвестициите, необходими за уреждане на този спор\", заяви генералният секретар на БАЛПА Брайън Стрътън в навечерието на стачката. \"Време е да се върнем на масата за преговорите и заедно да стигнем до сериозна оферта, която ще сложи край на този спор\", добави той.Говорител на британския премиер Борис Джонсън призова и двете страни да прекратят спора.Командирите на полети на British Airways сега получават средно 167 000 паунда годишно. Средната годишна заплата на вторите пилоти възлиза на 70 000 паунда, отбелязва ТАСС. ", "date": "2019.09.09", "title": "Пилотите на British Airways започнаха безпрецедентна 48-часова стачка"}
{"url": "http://www.cross.bg/rysiya-izbori-mestni-1612844.html", "text": "/КРОСС/ В Русия вчера бяха произведени частични местни и регионални избори. В различните райони гласоподавателите избираха губернатори, законодателни събрания, градски парламенти и кметове на населени места. Предварителните резултати показват категорична победа още на първия тур за кандидатите на властта в 16-те региона, където се избираха губернатори. На тяхна основа премиерът Дмитрий Медведев каза, че партията „Единна Русия\" запазва водещата си позиция.Лидерите в надпреварата бяха назначени за временно изпълняващи длъжността от президента Путин. Някои от тях се явиха на изборите като независими, за да се дистанцират от губещата популярност управляваща партия „Единна Русия\". Ходът се оказа успешен, твърдят редица наблюдатели на вътрешнополитическите процеси в Русия.С особен интерес се очакват резултатите от гласуването за градска Дума в Москва, където беше отказана регистрация за участие на почти всички представители на несистемната опозиция. Това доведе до вълна от улични протести през лятото, сблъсъци с полицията и масови арести.Предварителните резултати сочат, че в 14 от общо 45-те едномандатни избирателни района водят кандидати от опозицията: 10 души от Комунистическата партия и 4-ма, издигнати от партия „Яблоко\".Полицията не е допуснала нарушения на обществения ред, които могат да повлияят на резултатите от вчерашните местни и регионални избори в Русия, съобщиха от руското Министерство на вътрешните работи.За опазването на реда в избирателните участъци са били задействани над 130 хиляди служители, подпомагани от военнослужещи от Росгвардия и частни и обществени организации за охрана. В 85-те региона на страната се проведоха избори на различни нива, включително за губернатори, местни парламенти и кметове. ", "date": "2019.09.09", "title": "В Русия бяха произведени частични местни и регионални избори"}
{"url": "http://www.cross.bg/nachaloto-albaniya-himna-1612845.html", "text": "/КРОСС/ Световният шампион Франция допусна много сериозен гаф в минутите преди началото на домакинския евроквалификационен мач срещу Албания. Вместо от уредбите на „Стад дьо Франс\" да прозвучи химна на гостуващия съперник, футболистите на Едоардо Рея бяха принудени да слушат този на Андора. Опитвайки се да се извини след гафа, дикторът на стадиона нарече албанците арменци.Заради грешката началото на мача се забави с повече от 10 минути, защото футболистите на Албания отказаха да започнат играта, преди да са чули собствения си химн.Впоследствие официални извинения за допусната неточност поднесе и самият президент на Франция Еманюел Макрон.Грешката има своето обяснение - „петлите\" приемат Андора в друг квалификационен мач от група Н във вторник.Случилото се напомни за друг подобен гаф от 2014 г. Преди началото на приятелски мач срещу Малта, домакините от Словакия пуснаха началото на парчето \"Numb\" на Linkin Park, вместо химна на съперника си.  ", "date": "2019.09.09", "title": "На \"Стад дьо Франс\": Объркаха името и химна на Албания"}
{"url": "http://www.cross.bg/lalov-sudiiiskata-metodi-1612848.html", "text": "/КРОСС/ Съдийската колегия на Висшия съдебен съвет ще направи трети опит да се произнесе по молбата на бившия председател на Софийския районен съд Методи Лалов да бъде освободен като магистрат. Първите два опита бяха през ваканционния август и се провалиха поради липса на кворум.Лалов поиска да напусне системата на 1 август. Спазвайки задължителното едномесечно предизвестие, магистратът посочи като дата 2 септември.За разлика от членовете на Прокурорската колегия, които прекъснаха летните си отпуски, за да възстановят като прокурор бившия шеф на Антикорупционната комисия Пламен Георгиев, кадровиците от Съдийската не го направиха.Първият път в залата имаше едва четирима членове, а ден преди втората, определена от председателя на ВКС Лозан Панов, дата стана ясно, че кворум пак няма да бъде постигнат.За днес предварително беше обявено, че този път съдебните кадровици ще успеят да се съберат, за да вземат решение по молбата на Методи Лалов, макар и седмица след пожеланата от него дата.Магистратът мотивира желанието си да напусне системата с липсата на реформи в нея и с убедеността си, че ще е по - полезен, ако влезе в политиката.Вече стана ясно, че Методи Лалов е поканен да оглави листата на Демократична България за предстоящите местни избори. Пречка за това обаче може да се окаже липсата на решение по искането му от страната на Съдийската колегия  на Висшия съдебен съвет. ", "date": "2019.09.09", "title": "Съдийската колегия прави трети опит да освободи Методи Лалов "}
{"url": "http://www.cross.bg/front-prevrat-otechestveniya-1612846.html", "text": "/КРОСС/ Навършват се 75 години от извършването на Деветосептемврийския преврат от политическите сили в Отечествения фронт. Това става в условията на навлизането на Съветската армия в България.В ранните часове на 9 септември, офицери на Отечествения фронт извършват държавен преврат и свалят от власт кабинета на Константин Муравиев.По Радио София е обявен съставът на първото правителство на Отечествения фронт с министър-председател Кимон Георгиев. ", "date": "2019.09.09", "title": " Навършват се 75 години от Деветосептемврийския преврат "}
{"url": "http://www.cross.bg/vizhte-trotinetka-trotinetki-1612847.html", "text": "/КРОСС/ Първите глоби за каране на тротинетки вече са факт. Ще имат ли ефект върху нарушителите на пътя - вижте повече от прякото включване на Боряна Черганова.Готови сме с проект за промени в Закона за движение по пътищата, така че вярвам, че до месец - два бихме могли да имаме регламент по какъв начин да се придвижват тротинетките във всички области на България. Това обясни Зафир Зарков, зам.-председател на комисията по транспорта в Столичния общински съвет.Защо е удобно придвижването с тротинетка и как трябва да бъде регламентирано - вижте гледната точка на Ясен Ангелов, който е собственик на тротинетка и активно я използва за придвижване по столичните улици. ", "date": "2019.09.09", "title": "До два месеца се очакват новите правила за електрически тротинетки "}
{"url": "http://www.cross.bg/bolnitza-pirogov-operatziya-1612849.html", "text": "/КРОСС/ Няма опасност за живота на осемте най-тежко пострадали при вчерашната катастрофа между автобус и ТИР на автомагистрала \"Хемус\", по посока Варна.Министърът на здравеопазването Кирил Ананиев тази сутрин лично посети пострадалите в УМБАЛСМ \"Пирогов\", след което изнесе подробности заедно с директора на болницата проф. Асен Балтов.В \"Пирогов\" са настанени 4 души, като най-сериозно пострадала е жена с травми по лицето.Най-тежко е състоянието на шофьора на автобуса, който е настанен в столичната болница \"Света Анна\". 64-годишният водач е с фрактура на лява и дясна подбедрица, и му предстои операция.В същата болница е настанена и 48-годишна жена с лицево-челюстни травми, която днес ще претърпи операция.Двама от пострадалите са били настанени за лечение в ИСУЛ, като те са с по-леки наранявания. ", "date": "2019.09.09", "title": "Осем души остават в болница след тежката катастрофа на АМ \"Хемус\" "}
{"url": "http://www.cross.bg/ne-vurvi-sled-nikogo-1612835.html", "text": "/КРОСС/  Не върви след никого. Върви само след себе си.Буда", "date": "2019.09.09", "title": " Не върви след никого"}
{"url": "http://www.cross.bg/mariya-iioakim-ostanala-1612836.html", "text": "/КРОСС/ На 9 септември се отдава почит и на богоотците Йоаким и Ана. Те живеели в малкия градец Назарет, който бил на три дни път от Йерусалим. Всички ги познавали като много щедри и милосърдни. Двамата нямали деца. На един от големите празници Йоаким отишъл със свои роднини в Йерусалимския храм и открил желанието си пред първосвещеника. Той обаче започнал да го укорява, че заради греховете му Бог не го дарил с деца. Когато скъбта му станала голяма отишъл в пустинята, където пасяло стадото му и там прекарал в молитва и строг пост 40 дни. Бог се смилил и изпратил ангел Господен, който казал на двамата: \"Ти ще родиш благословена дъщеря, заради която ще бъдат благословени всички земни родове. Чрез нея ще бъде дадено спасение на целия свят. Ще я наречете Мария.\" Ана веднага дала обещание, че ако роди дете, ще го даде в служба на Бога.Когато навършила три години малката Мария, бъдещата пресвета Майка на Божия син, Господ Иисус Христос, била заведена в Йерусалимския храм и така родителите изпълнили обещанието си. Ана оставила Мария на първото стъпало на храма, който имал 15 високи стъпала. И станало голямо знамение - без да бъде додена или подкрепяна от някого Дева Мария сама леко изкачила стъпалата на храма и останала да живее при него. Баща й Йоаким починал на 80-годишна възраст и като останала сама, света Ана се преселила от Назарет в Йерусалим.На всяко богослужение се прославя пресвета Дева Мария, която се удостоила да бъде найка на нашия Спасител Господ Иисус Христос. С благоговение се споменават и нейните родители Йоаким и Ана като богоотци, като праотци на Бога, явил се в човешка плът за спасението на цялото човечество", "date": "2019.09.09", "title": "Св. праведни богоотци Йоаким и Анна. Св. мчк Севириан"}
{"url": "http://www.cross.bg/temi-i-gosti-v-sytreshnite-blokove-1612837.html", "text": "/КРОСС/Тема: Политика и правосъдие, в пресечната точка. Министър Данаил Кирилов.Тема: Градската левица: Калоян Паргов преди битката за София.Тема: Големият спор за Националната стратегия за детето.Тема: Колко тежи ученическата раница? Комисията за защита на потребителите започва проверки.Тема: Женският национален отбор по волейбол по пътя към нова победа.Тема: Какво е състоянието на пострадалите при тежката катастрофа на АМ „Хемус\"?Тема: След тежкия инцидент и претърпяна операция, Стефан Данаилов отново на сцена. Ще се включи ли активно и в подготовката за местните избори?Тема: На живо от Свиленград: Ще замени ли Милко Калайджиев попфолк кариерата с кметския стол?Тема: Как изложба предизвика дипломатически скандал между България и Русия? Какво е историческото значение на датата 9 септември?Тема: Законни ли са електрическите тротинетки? Нова телевизия, „Здравей, България\"Тема: ", "date": "2019.09.09", "title": "Теми и гости в сутрешните блокове "}
{"url": "http://www.cross.bg/bulgariya-septemvri-zapochva-1612838.html", "text": "/КРОСС/ 337 г. - След отстраняване на всички роднини, който биха имали претенции към трона, тримата синове на император Константин I Велики: Константин II, Констанций II и Констант съвместно заемат поста император на Римската империя.924 г. - Състои се среща между цар Симеон I и император Роман I Лакапин при стените на Константинопол, която завършва със сключване на примирие.1521 г. - след превземането на Белград, султан Сюлейман Великолепни нарежда изселването в Истанбул на българите от Белград и Белградската област, придружени от османската войска. След откупуване от Цариградския патриарх на пленените християнски светини от султана, на българите е разрешено да вземат със себе си християнските реликви от Белград - мощите на Света Петка Българска и на императрица Теофано, както и иконата на Света Богородица, и на 10 септември с.г. започва преселението им, което приключва през следващата 1522 г.1570 г. - Османските турци завладяват Никозия (остров Кипър).1776 г. - Континенталният конгрес, приел на 4 юли 1776 г. Декларацията за независимостта, официално нарича новия съюз на независимите щати Съединени американски щати.1850 г. - Калифорния става 31-я щат на САЩ.1855 г. - Кримската война: След 349-дневна обсада англо-френските войски, действащи на Кримския полуостров, завладяват Севастопол.1885 г. - Назначено е княжеско комисарство за Източна Румелия. Съпроводен от 2-и конен Шуменски полк княз Александър Батенберг влиза в Пловдив като княз на Северна и Южна България.1886 г. - В Берн, Швейцария е подписана международна конвенция за защита на авторското право на литературни и художествени произведения.1892 г. - Астрономът Едуард Емерсън Барнард открива Амалтея - петият по големина естествен спътник на Юпитер.1903 г. - Главният щаб на Илинденско-Преображенското въстание се обръща към българското правителство за оказване на помощ.1905 г. - В Русия е въведена академична автономия на университетите.1909 г. - Официално е открита Софийската синагога.1915 г. - Излиза под печата на БАН фундаменталния труд Българите в Македония.1943 г.- Втора световна война:Германските войски окупират северна и части от централна Италия. В Рим намиращия се италиански моторизиран армейски корпус под командването на генерал Джакомо Карбони атакува герамнски парашутисти при Витербо и Пратика Ди Маре.1943 г. - В нарушение на Търновската конституция 25 Обикновено Народно събрание избира Регентство на малолетния цар Симеон II в състав: княз Кирил Преславски, професор Богдан Филов и генерал Никола Михов.1944 г. - България във Втората световна война: С помощта на настъпващите в България сили на Червената армия е проведен Деветосептемврийския преврат от силите на Отечествения фронт и Българската армия, при който е свалено правителството на Константин Муравиев и установено правителство на Отечествения фронт.1944 г. - В противоречие с конституцията правителството на България издава постановления за освобождаване от длъжност на регентите на Симеон II и за назначаване на нов Регентски съвет, в който влизат професор Венелин Ганев (независим), Цвятко Бобошевски (независим) и Тодор Павлов (комунист).1944 г. - Вестник Отечествен фронт започва да излиза легално.1945 г. - За първи път Денят на свободата се чества като национален празник и неприсъствен ден; във връзка с годишнината са помилвани и освободени от затвора около 900 души, осъдени от т.нар. Народен съд, а над 1000 души са пуснати от трудовите лагери.1945 г. - От Москва в страната се завръща Васил Коларов.1945 г. - За последно е връчен орден Победа - на Тито.1948 г. - Обявено е създаването на Корейска народно-демократична република.1949 г. - Поради катастрофалната реколта от зърнени храни Народна република България е принудена за четвърти път след 9 септември 1944 г. да подпише спогодба със СССР за доставка на пшеница на заем.1956 г. - Елвис Пресли дебютира в Шоуто на Ед Съливан.1969 г. - В Канада влиза в сила т.нар. Езиков акт, съгласно който английският и френският стават официални езици за цялата територия на страната.1972 г. - Българската национална телевизия излъчва първо цветно предаване - манифестацията от площад 9 септември (днес Княз Александър Батенберг); започва работа Варненското телевизионно студио.1974 г. - Народна република България прекратява заглушаването на радиостанция Гласът на Америка.1974 г. - Започват денонощни излъчвания на радиопрограма \"Хоризонт\" на Българското национално радио.1975 г. - Започва редовното излъчване на тв канал Втора програма по Българската национална телевизия.1978 г. - От СССР е изстрелян автоматичен космически апарат Венера 11.1985 г. - САЩ обявяват въвеждането на икономически санкции за ЮАР като реакция срещу режима на апартейд.1991 г. - Таджикистан придобива независимост от СССР.1999 г. - 9-етажен жилищен блок в Москва е разрушен е резултат на терористичен бомбен взрив - 94 души загиват, 164 са ранени.2000 г. - Международната организация за отчитане на корупцията класира България на 52-ро място от 90 страни. От 16 страни от Източна Европа България е на 9-о място.2006 г. - За 27-ма мисия е изстреляна американската космическа совалка Атлантис с главна цел доставка на два допълнителни слънчеви панела за Международната космическа станция.337 г. - След отстраняване на всички роднини, който биха имали претенции към трона, тримата синове на император Константин I Велики: Константин II, Констанций II и Констант съвместно заемат поста император на Римската империя.924 г. - Състои се среща между цар Симеон I и император Роман I Лакапин при стените на Константинопол, която завършва със сключване на примирие.1521 г. - след превземането на Белград, султан Сюлейман Великолепни нарежда изселването в Истанбул на българите от Белград и Белградската област, придружени от османската войска. След откупуване от Цариградския патриарх на пленените християнски светини от султана, на българите е разрешено да вземат със себе си християнските реликви от Белград - мощите на Света Петка Българска и на императрица Теофано, както и иконата на Света Богородица, и на 10 септември с.г. започва преселението им, което приключва през следващата 1522 г.1570 г. - Османските турци завладяват Никозия (остров Кипър).1776 г. - Континенталният конгрес, приел на 4 юли 1776 г. Декларацията за независимостта, официално нарича новия съюз на независимите щати Съединени американски щати.1850 г. - Калифорния става 31-я щат на САЩ.1855 г. - Кримската война: След 349-дневна обсада англо-френските войски, действащи на Кримския полуостров, завладяват Севастопол.1885 г. - Назначено е княжеско комисарство за Източна Румелия. Съпроводен от 2-и конен Шуменски полк княз Александър Батенберг влиза в Пловдив като княз на Северна и Южна България.1886 г. - В Берн, Швейцария е подписана международна конвенция за защита на авторското право на литературни и художествени произведения.1892 г. - Астрономът Едуард Емерсън Барнард открива Амалтея - петият по големина естествен спътник на Юпитер.1903 г. - Главният щаб на Илинденско-Преображенското въстание се обръща към българското правителство за оказване на помощ.1905 г. - В Русия е въведена академична автономия на университетите.1909 г. - Официално е открита Софийската синагога.1915 г. - Излиза под печата на БАН фундаменталния труд Българите в Македония.1943 г.- Втора световна война:Германските войски окупират северна и части от централна Италия. В Рим намиращия се италиански моторизиран армейски корпус под командването на генерал Джакомо Карбони атакува герамнски парашутисти при Витербо и Пратика Ди Маре.1943 г. - В нарушение на Търновската конституция 25 Обикновено Народно събрание избира Регентство на малолетния цар Симеон II в състав: княз Кирил Преславски, професор Богдан Филов и генерал Никола Михов.1944 г. - България във Втората световна война: С помощта на настъпващите в България сили на Червената армия е проведен Деветосептемврийския преврат от силите на Отечествения фронт и Българската армия, при който е свалено правителството на Константин Муравиев и установено правителство на Отечествения фронт.1944 г. - В противоречие с конституцията правителството на България издава постановления за освобождаване от длъжност на регентите на Симеон II и за назначаване на нов Регентски съвет, в който влизат професор Венелин Ганев (независим), Цвятко Бобошевски (независим) и Тодор Павлов (комунист).1944 г. - Вестник Отечествен фронт започва да излиза легално.1945 г. - За първи път Денят на свободата се чества като национален празник и неприсъствен ден; във връзка с годишнината са помилвани и освободени от затвора около 900 души, осъдени от т.нар. Народен съд, а над 1000 души са пуснати от трудовите лагери.1945 г. - От Москва в страната се завръща Васил Коларов.1945 г. - За последно е връчен орден Победа - на Тито.1948 г. - Обявено е създаването на Корейска народно-демократична република.1949 г. - Поради катастрофалната реколта от зърнени храни Народна република България е принудена за четвърти път след 9 септември 1944 г. да подпише спогодба със СССР за доставка на пшеница на заем.1956 г. - Елвис Пресли дебютира в Шоуто на Ед Съливан.1969 г. - В Канада влиза в сила т.нар. Езиков акт, съгласно който английският и френският стават официални езици за цялата територия на страната.1972 г. - Българската национална телевизия излъчва първо цветно предаване - манифестацията от площад 9 септември (днес Княз Александър Батенберг); започва работа Варненското телевизионно студио.1974 г. - Народна република България прекратява заглушаването на радиостанция Гласът на Америка.1974 г. - Започват денонощни излъчвания на радиопрограма \"Хоризонт\" на Българското национално радио.1975 г. - Започва редовното излъчване на тв канал Втора програма по Българската национална телевизия.1978 г. - От СССР е изстрелян автоматичен космически апарат Венера 11.1985 г. - САЩ обявяват въвеждането на икономически санкции за ЮАР като реакция срещу режима на апартейд.1991 г. - Таджикистан придобива независимост от СССР.1999 г. - 9-етажен жилищен блок в Москва е разрушен е резултат на терористичен бомбен взрив - 94 души загиват, 164 са ранени.2000 г. - Международната организация за отчитане на корупцията класира България на 52-ро място от 90 страни. От 16 страни от Източна Европа България е на 9-о място.2006 г. - За 27-ма мисия е изстреляна американската космическа совалка Атлантис с главна цел доставка на два допълнителни слънчеви панела за Международната космическа станция.337 г. - След отстраняване на всички роднини, който биха имали претенции към трона, тримата синове на император Константин I Велики: Константин II, Констанций II и Констант съвместно заемат поста император на Римската империя.924 г. - Състои се среща между цар Симеон I и император Роман I Лакапин при стените на Константинопол, която завършва със сключване на примирие.1521 г. - след превземането на Белград, султан Сюлейман Великолепни нарежда изселването в Истанбул на българите от Белград и Белградската област, придружени от османската войска. След откупуване от Цариградския патриарх на пленените християнски светини от султана, на българите е разрешено да вземат със себе си християнските реликви от Белград - мощите на Света Петка Българска и на императрица Теофано, както и иконата на Света Богородица, и на 10 септември с.г. започва преселението им, което приключва през следващата 1522 г.1570 г. - Османските турци завладяват Никозия (остров Кипър).1776 г. - Континенталният конгрес, приел на 4 юли 1776 г. Декларацията за независимостта, официално нарича новия съюз на независимите щати Съединени американски щати.1850 г. - Калифорния става 31-я щат на САЩ.1855 г. - Кримската война: След 349-дневна обсада англо-френските войски, действащи на Кримския полуостров, завладяват Севастопол.1885 г. - Назначено е княжеско комисарство за Източна Румелия. Съпроводен от 2-и конен Шуменски полк княз Александър Батенберг влиза в Пловдив като княз на Северна и Южна България.1886 г. - В Берн, Швейцария е подписана международна конвенция за защита на авторското право на литературни и художествени произведения.1892 г. - Астрономът Едуард Емерсън Барнард открива Амалтея - петият по големина естествен спътник на Юпитер.1903 г. - Главният щаб на Илинденско-Преображенското въстание се обръща към българското правителство за оказване на помощ.1905 г. - В Русия е въведена академична автономия на университетите.1909 г. - Официално е открита Софийската синагога.1915 г. - Излиза под печата на БАН фундаменталния труд Българите в Македония.1943 г.- Втора световна война:Германските войски окупират северна и части от централна Италия. В Рим намиращия се италиански моторизиран армейски корпус под командването на генерал Джакомо Карбони атакува герамнски парашутисти при Витербо и Пратика Ди Маре.1943 г. - В нарушение на Търновската конституция 25 Обикновено Народно събрание избира Регентство на малолетния цар Симеон II в състав: княз Кирил Преславски, професор Богдан Филов и генерал Никола Михов.1944 г. - България във Втората световна война: С помощта на настъпващите в България сили на Червената армия е проведен Деветосептемврийския преврат от силите на Отечествения фронт и Българската армия, при който е свалено правителството на Константин Муравиев и установено правителство на Отечествения фронт.1944 г. - В противоречие с конституцията правителството на България издава постановления за освобождаване от длъжност на регентите на Симеон II и за назначаване на нов Регентски съвет, в който влизат професор Венелин Ганев (независим), Цвятко Бобошевски (независим) и Тодор Павлов (комунист).1944 г. - Вестник Отечествен фронт започва да излиза легално.1945 г. - За първи път Денят на свободата се чества като национален празник и неприсъствен ден; във връзка с годишнината са помилвани и освободени от затвора около 900 души, осъдени от т.нар. Народен съд, а над 1000 души са пуснати от трудовите лагери.1945 г. - От Москва в страната се завръща Васил Коларов.1945 г. - За последно е връчен орден Победа - на Тито.1948 г. - Обявено е създаването на Корейска народно-демократична република.1949 г. - Поради катастрофалната реколта от зърнени храни Народна република България е принудена за четвърти път след 9 септември 1944 г. да подпише спогодба със СССР за доставка на пшеница на заем.1956 г. - Елвис Пресли дебютира в Шоуто на Ед Съливан.1969 г. - В Канада влиза в сила т.нар. Езиков акт, съгласно който английският и френският стават официални езици за цялата територия на страната.1972 г. - Българската национална телевизия излъчва първо цветно предаване - манифестацията от площад 9 септември (днес Княз Александър Батенберг); започва работа Варненското телевизионно студио.1974 г. - Народна република България прекратява заглушаването на радиостанция Гласът на Америка.1974 г. - Започват денонощни излъчвания на радиопрограма \"Хоризонт\" на Българското национално радио.1975 г. - Започва редовното излъчване на тв канал Втора програма по Българската национална телевизия.1978 г. - От СССР е изстрелян автоматичен космически апарат Венера 11.1985 г. - САЩ обявяват въвеждането на икономически санкции за ЮАР като реакция срещу режима на апартейд.1991 г. - Таджикистан придобива независимост от СССР.1999 г. - 9-етажен жилищен блок в Москва е разрушен е резултат на терористичен бомбен взрив - 94 души загиват, 164 са ранени.2000 г. - Международната организация за отчитане на корупцията класира България на 52-ро място от 90 страни. От 16 страни от Източна Европа България е на 9-о място.2006 г. - За 27-ма мисия е изстреляна американската космическа совалка Атлантис с главна цел доставка на два допълнителни слънчеви панела за Международната космическа станция.337 г. - След отстраняване на всички роднини, който биха имали претенции към трона, тримата синове на император Константин I Велики: Константин II, Констанций II и Констант съвместно заемат поста император на Римската империя.924 г. - Състои се среща между цар Симеон I и император Роман I Лакапин при стените на Константинопол, която завършва със сключване на примирие.1521 г. - след превземането на Белград, султан Сюлейман Великолепни нарежда изселването в Истанбул на българите от Белград и Белградската област, придружени от османската войска. След откупуване от Цариградския патриарх на пленените християнски светини от султана, на българите е разрешено да вземат със себе си християнските реликви от Белград - мощите на Света Петка Българска и на императрица Теофано, както и иконата на Света Богородица, и на 10 септември с.г. започва преселението им, което приключва през следващата 1522 г.1570 г. - Османските турци завладяват Никозия (остров Кипър).1776 г. - Континенталният конгрес, приел на 4 юли 1776 г. Декларацията за независимостта, официално нарича новия съюз на независимите щати Съединени американски щати.1850 г. - Калифорния става 31-я щат на САЩ.1855 г. - Кримската война: След 349-дневна обсада англо-френските войски, действащи на Кримския полуостров, завладяват Севастопол.1885 г. - Назначено е княжеско комисарство за Източна Румелия. Съпроводен от 2-и конен Шуменски полк княз Александър Батенберг влиза в Пловдив като княз на Северна и Южна България.1886 г. - В Берн, Швейцария е подписана международна конвенция за защита на авторското право на литературни и художествени произведения.1892 г. - Астрономът Едуард Емерсън Барнард открива Амалтея - петият по големина естествен спътник на Юпитер.1903 г. - Главният щаб на Илинденско-Преображенското въстание се обръща към българското правителство за оказване на помощ.1905 г. - В Русия е въведена академична автономия на университетите.1909 г. - Официално е открита Софийската синагога.1915 г. - Излиза под печата на БАН фундаменталния труд Българите в Македония.1943 г.- Втора световна война:Германските войски окупират северна и части от централна Италия. В Рим намиращия се италиански моторизиран армейски корпус под командването на генерал Джакомо Карбони атакува герамнски парашутисти при Витербо и Пратика Ди Маре.1943 г. - В нарушение на Търновската конституция 25 Обикновено Народно събрание избира Регентство на малолетния цар Симеон II в състав: княз Кирил Преславски, професор Богдан Филов и генерал Никола Михов.1944 г. - България във Втората световна война: С помощта на настъпващите в България сили на Червената армия е проведен Деветосептемврийския преврат от силите на Отечествения фронт и Българската армия, при който е свалено правителството на Константин Муравиев и установено правителство на Отечествения фронт.1944 г. - В противоречие с конституцията правителството на България издава постановления за освобождаване от длъжност на регентите на Симеон II и за назначаване на нов Регентски съвет, в който влизат професор Венелин Ганев (независим), Цвятко Бобошевски (независим) и Тодор Павлов (комунист).1944 г. - Вестник Отечествен фронт започва да излиза легално.1945 г. - За първи път Денят на свободата се чества като национален празник и неприсъствен ден; във връзка с годишнината са помилвани и освободени от затвора около 900 души, осъдени от т.нар. Народен съд, а над 1000 души са пуснати от трудовите лагери.1945 г. - От Москва в страната се завръща Васил Коларов.1945 г. - За последно е връчен орден Победа - на Тито.1948 г. - Обявено е създаването на Корейска народно-демократична република.1949 г. - Поради катастрофалната реколта от зърнени храни Народна република България е принудена за четвърти път след 9 септември 1944 г. да подпише спогодба със СССР за доставка на пшеница на заем.1956 г. - Елвис Пресли дебютира в Шоуто на Ед Съливан.1969 г. - В Канада влиза в сила т.нар. Езиков акт, съгласно който английският и френският стават официални езици за цялата територия на страната.1972 г. - Българската национална телевизия излъчва първо цветно предаване - манифестацията от площад 9 септември (днес Княз Александър Батенберг); започва работа Варненското телевизионно студио.1974 г. - Народна република България прекратява заглушаването на радиостанция Гласът на Америка.1974 г. - Започват денонощни излъчвания на радиопрограма \"Хоризонт\" на Българското национално радио.1975 г. - Започва редовното излъчване на тв канал Втора програма по Българската национална телевизия.1978 г. - От СССР е изстрелян автоматичен космически апарат Венера 11.1985 г. - САЩ обявяват въвеждането на икономически санкции за ЮАР като реакция срещу режима на апартейд.1991 г. - Таджикистан придобива независимост от СССР.1999 г. - 9-етажен жилищен блок в Москва е разрушен е резултат на терористичен бомбен взрив - 94 души загиват, 164 са ранени.2000 г. - Международната организация за отчитане на корупцията класира България на 52-ро място от 90 страни. От 16 страни от Източна Европа България е на 9-о място.2006 г. - За 27-ма мисия е изстреляна американската космическа совалка Атлантис с главна цел доставка на два допълнителни слънчеви панела за Международната космическа станция. ", "date": "2019.09.09", "title": "9 септември в историята"}
{"url": "http://www.cross.bg/bivsh-borba-prof-1612839.html", "text": " /КРОСС/  Анета Григорова, общинска съветничка от групата на Коалиция \"Сердика\" в СОС Асен Василев, бизнесмен, служебен министър на икономиката и енергетиката в служебното правителство на Марин Райков (март - май 2013 г.) Валентин Иванов, бивш депутат Проф. Иван Желев, богослов Йордан Велчев, художник Мария Пойразова, пиар на „Пирогов\" Мария Мусорлиева, юрист, зам.-председател на ЦИК Проф. Пламен Моллов, преподавател в Университета по хранителни технологии в Пловдив, бивш шеф на Агенция за безопасност на храните, бивш депутат Светослав Мичев, бивш председател на Държавна агенция за бежанцитеПроф. Станислав Станилов, депутат от „Обединени патриоти\" в 44-ото НС Филип Аврамов, актьор Проф. Цанко Яблански, учен, политик и дипломат, бивш посланик в Израел Цено Ценов, спортен деятел, президент на Европейския комитет по борба Европейският център по борба (СЕLА), вицепрезидент на Международната федерация по борба (UWW)", "date": "2019.09.09", "title": "Рождениците на 9 септември"}
{"url": "http://www.cross.bg/ahat-milena-signal-1612861.html", "text": "/КРОСС/ Ако помните времето, когато музиката в България се издаваше първо на плочи... Ако помните кога се родиха звездите в българския рок... Ако помните първите им концерти в една епоха, когато бунтът бе част от музиката, то Походът на българския рок е точно за вас! На 27 септември Сигнал, Ахат и Милена ще взривят Зала 1 на НДК. Очаква ни концерт, който ще събуди много спомени и неподправени емоции.Мощна експлозия от хубава рок музика, брутална селекция от парчета за публиката, сценична колаборация между три легендарни имена, които активно пишат историята на българската сцена от смутни в исторически план времена, та чак до днес, събрали и запазили най-доброто от миналото, настоящето и разбира се, непреходното бъдеще. Защото рокът е безсмъртие!Съставът, който ще покори голямата сцена, е специално подбран за ценителите на рока. Полускъпоценният камък Ахат сияе от 1986 г., когато се обединяват талантливите, дългокоси момчета от Музикалната академия и ХТИ. От онези далечни времена, чак до днес, десетилетия по-късно, Ахат разтърсват сцената и покоряват сърца. Статутът на групата в рок средите се затвърдява и от факта, че пътят, изминат оттогава, ги довежда рамо до рамо с извънземни музиканти от калибъра на Black Sabbath, Uriah Heep, Iron Maiden, Whitesnake, Deep Purple...Формулата за сценично многолетие на Ахат се крие в страшно доброто звучене на групата на живо, дълбочината на музиката им, изключителният професионализъм и поведение на музикантите.Следващата банда започва дейността си през 1978 г. Днес Сигнал са най-старата активна група в България. Проблемите в онези смутни времена с властта и забраната да бъдат пускани в ефир, само генерират по-мощна рок тежест в групата. 18 албума, 6 000 концерта и половин милион продадени плочи по-късно, Сигнал са готови повече от всякога да разтърсят вашите рок души.Примата на българския рок, иконичната Милена Славова е цветето на този зрелищен концерт. Тя започва своята кариера по 80-арски и типично за времето си. От Рок трио МИЛЕНА, през РЕВЮ, ОРИОН, ЕРА.  Класирана за \"Най-добра рок-певица\" и вовеки символ на женското присъствие в бг рока. Милена има забележително участие в поредица култови фестивали и умопомрачителна соло кариера на двуезичен музикант: от тв водеща, модел, рок кралица, поданик на Англия до творец - искрен и неподправен, просто изпълнител с мисия. Милена е изключително харизматична и е абсолютно гарантирано, че всяко концертно появяване на пънк иконата носи забавление от най-високо измерение.Триумфът на рок музиката, уловен чрез емблемите на поколения рок ценители - Ахат, Сигнал и Милена,  ще разтърси столицата на 27 септември в Зала 1 на НДК.  ", "date": "2019.09.09", "title": "Ахат, Сигнал и Милена се качват на голямата сцена в НДК"}
{"url": "http://www.cross.bg/grazhdanstvo-bulgarsko-pridobivane-1612866.html", "text": "/КРОСС/ Във Върховната касационна прокуратура постъпват сигнали от ДАНС за допуснати нарушения в хода на процедурата по придобиване на гражданство, както и за неизпълнение на задълженията за поддържане на направени инвестиции, станали основание за получаване на българско гражданство.След извършена проверка на сигналите, съобразно правомощията си по чл. 31 от Закона за българското гражданство, през месец юни 2019 г. главният прокурор Сотир Цацаров отправи предложения до министъра на правосъдието за отмяна на натурализацията /на придобито българско гражданство/ по отношение на четири лица - Сергей Олегович Дружинин, Каир Закирович Рахимов, Владислав Леонидович Левицкий и Галина Олеговна Улютина, а през месец юли 2019 г. и по отношение на  лицата - Магди Мохеб Камил Кассабгуи и Мустафа Мухаммад Хюсеин Хемани.В хода на извършваната от Върховна касационна прокуратура проверка са установени основания за отмяна на натурализацията по отношение на още две лица, граждани на други държави.За всеки от тях главният прокурор Сотир Цацаров е сезирал министъра на правосъдието, с искане да отправи предложение до президента на Република България за издаване на указ за отмяна на натурализацията.Предложенията касаят:- Омру Махмуд Фаузи Дасуки, роден в гр. Гиза, Египет, придобил българско гражданство с  Указ № 70 от 08.06.2018 г. на Вицепрезидента на Република България, поради укриване от него на факти, които биха послужили като основание за отказ за придобиване на българско. В хода на проверката е установено, че придобитите от О. Дасуки български държавни облигации, като законова предпоставка за придобиване на българско гражданство, не са били налични като инвестиция дори и към момента на приключване на процедурата по придобиване на наше гражданство и не са установени инвестиции, които лицето да е поддържало в изискуемия се двугодишен срок.- Сахм Абдул Абдул Яги, роден в гр. Йерусалим, Израел, придобил българско гражданство с  Указ № 44 от 24.04.2018 г. на Вицепрезидента на Република България, поради укриване от него на факти, които биха послужили като основание за отказ за придобиване на наше гражданство и неподдържане на инвестицията, станала основание за българско гражданство поне в минималния законов срок от две години. И по отношение на лицето С. Яги е установено, че придобитите от него държавни ценни книжа не са били налични към момента на приключване на процедурата по придобиване на наше гражданство и не са установени инвестиции, които лицето да е поддържало в изискуемия се двугодишен срок.Проверката на Върховната касационна прокуратура по сигналите на ДАНС и за други лица продължава. ", "date": "2019.09.09", "title": "Главният прокурор иска отмяна на гражданството на четирима чужденци"}
{"url": "http://www.cross.bg/svilengrad-kalaiidzhiev-milko-1612860.html", "text": "/КРОСС/ Да, факт е, че от местните структури на ДПС изявиха желание да се кандидатирам за кмет на Свиленград и след съответните партийни процедури при тях и одобрението от официалното ръководство, те  официално отправиха предложение за моята кандидатура, което аз приех.Това каза в сутрешния блок на БТВ „Тази сутрин\" Милко Калайджиев, поп фолк певец и кандидат за кмет на Свиленград. Надявам се, че добрите хора, тези, които ме харесват, ще гласуват за моята кандидатура. В този живот само добрини съм правил, така че надявам се това да се отрази положително при гласуването на изборите, допълни Милко Калайджиев. ", "date": "2019.09.09", "title": "Фолк певецът Милко Калайджиев е кандидат-кмет на Свиленград"}
{"url": "http://www.cross.bg/samo-antonova-topla-1612869.html", "text": "/КРОСС/ „Гражданите трябва да упражняват възможността си да са санкция за институциите, за да може да видим развитие на по-дългосрочни политики, които не поставят хората пред такъв невъзможен избор - да дишат чист въздух или да имат топла вода и отопление\". Това коментира Меглена Антонова от „Грийнпийс България\", след като бяха спрени два от генераторите на ТЕЦ-Перник заради непозволено горене на отпадъци. Градът остана без топла вода, а от местната топлоцентрала заплашиха, че през зимата може да останат и без парно.„Гражданите трябва да настояват за дългосрочна визия. Такива резки и безперспективни решения са само показни. Те не правят нищо, освен да симулират, че институциите по принцип могат да вършат тези неща, но когато погледите не са насочени към тях - те не го правят\", добави мнението си тя в интервю за предаването „Преди всички\" на програма „Хоризонт\".„Действията показват, че няма план за по-дългосрочна политика за това какво правим с този вид производство в България. Това е не само в случая с Топлофикация - Перник, а с много други централи. В момента се случват проверки и в други централи. Ние сме засичали нарушения и смятаме, че следва прокуратурата също да ги потвърди. Задаваме си въпроса - там също ли ще бъдат затворени производства без да е направен някакъв план\", коментира Антонова.Според нея това не трябва да се случва внезапно, а поетапно и с мисъл за това какво се прави за алтернативите.Изгарянето на отпадъци носи на централите повече печалба, а освен това така се намаляват разходите им за въглеродни емисии, които те трябва да плащат, когато изгарят изкопаеми горива като въглища, обясни Антонова.По думите ѝ някои топлофикации често нарушават комплексните си разрешителни и им се налагат глоби, но това не им пречи нарушенията да бъдат повтаряни. ", "date": "2019.09.09", "title": " \"Грийнпийс\": Действията в ТЕЦ-Перник са само показни "}
